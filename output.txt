41176,56993
কংগ্রেসে পদত্যাগের হিড়িক রাহুলকে নিয়েও গুঞ্জন
অন্যান্য
প্রকাশ : ২৫ মে ২০১৯, ০০:০০
ভারতের সপ্তদশ লোকসভা নির্বাচনে একক সংখ্যাগরিষ্ঠতা পেয়েছে প্রধানমন্ত্রী নরেন্দ্র মোদির দল বিজেপি। সবার ধারণাকে ভুল প্রমাণ করে ৩০৩ আসনে একাই জয় পেয়েছে দলটি। আর বিজেপি নেতৃত্বাধীন জোট পেয়েছে ৩৫০টি আসন। অন্যদিকে প্রধান বিরোধীদল কংগ্রেস পেয়েছে মাত্র ৫২টি আসন। আর ইউপিএ জোট পেয়েছে ৮২টি আসন। ভারতের ১৭টি রাজ্য ও কেন্দ্রশাসিত অঞ্চলে একটি আসনও পায়নি কংগ্রেস। নির্বাচনে এই ভরাডুবির পর চরমভাবে চাপের মুখে পড়েছে কংগ্রেস নেতৃত্ব। নির্বাচনের ফল ঘোষণার পরদিন কংগ্রেসের গুরুত্বপূর্ণ পদে থাকা নেতাদের পদত্যাগের হিড়িক পড়েছে। গতকাল শুক্রবার উত্তরপ্রদেশের সভাপতি রাজ বাব্বরসহ তিন রাজ্যের দলীয় প্রধানরা কংগ্রেস সভাপতি রাহুল গান্ধীর কাছে তাদের পদত্যাগপত্র পাঠিয়েছেন। আজ শনিবার কংগ্রেসের কার্যনির্বাহী কমিটির বৈঠকে রাহুল নিজেও পদত্যাগের ঘোষণা দিতে পারেন বলে গুঞ্জন রয়েছে। এই নির্বাচনে শোচনীয় পরাজয়ের পর কংগ্রেসে নেহরু-গান্ধী পরিবারের নেতৃত্ব প্রশ্নের মুখে পড়তে শুরু করেছে।এদিকে ১৯৮৪ সালের পর লোকসভা নির্বাচনে পরপর দুইবার সংখ্যাগরিষ্ঠ আসনে জয়লাভের কৃতিত্ব দেখিয়েছে বিজেপি। তবে জোটবদ্ধভাবে নির্বাচনে অংশগ্রহণের পর প্রতিবারের মতো বিজেপি নেতৃত্বাধীন এনডিএ জোট সরকারই হচ্ছে। বিপুল জয়ের পর মোদির মন্ত্রিসভায় ঠাঁই হতে চলেছে পশ্চিমবঙ্গ থেকে নির্বাচিত চার থেকে পাঁচজন এমপির। বিভিন্ন গণমাধ্যমের খবরে বলা হচ্ছে, আগামী ২৯ মে দ্বিতীয় মেয়াদে প্রধানমন্ত্রী হিসেবে শপথ নিতে পারেন নরেন্দ্র মোদি। প্রধানমন্ত্রীর পদত্যাগ এই শপথ অনুষ্ঠানে উপস্থিত থাকার জন্য ইতোমধ্যে রাশিয়ার প্রেসিডেন্ট ভ্লাদিমির পুতিন ও ফ্রান্সের প্রেসিডেন্ট এমানুয়েল ম্যাক্রোঁকে আমন্ত্রণ জানানো হয়েছে।জানা গেছে, দ্বিতীয় মেয়াদে দায়িত্ব নিতে প্রধানমন্ত্রীর পদ থেকে পদত্যাগ করেছেন নরেন্দ্র মোদি। গতকাল শুক্রবার মন্ত্রিসভার সদস্যদের নিয়ে রাষ্ট্রপতির সঙ্গে সাক্ষাত্ করেন তিনি। এ সময় তিনি পদত্যাগপত্র জমা দেন। রাষ্ট্রপতি মোদি ও মন্ত্রীদের পদত্যাগপত্র গ্রহণ করেছেন এবং নতুন সরকার দায়িত্ব নেওয়ার আগ পর্যন্ত তাদের দায়িত্ব চালিয়ে যাওয়ার জন্য অনুরোধ করেছেন।কংগ্রেসে পদত্যাগের হিড়িক উত্তরপ্রদেশের কংগ্রেস সভাপতি রাজ বাব্বর নিজের আসনে তো হেরেছেনই, সার্বিকভাবে ওই রাজ্যে দলেরও ভরাডুবি হয়েছে। ৮০টির মধ্যে কংগ্রেস মাত্র একটি আসনে জিতেছে। এই হতাশাজনক ফলের দায় নিয়ে দলের সভাপতি রাহুল গান্ধীর কাছে পদত্যাগপত্র পাঠিয়েছেন বাব্বর। টুইট করে তিনি বলেছেন, উত্তরপ্রদেশে কংগ্রেসের এই ফল অত্যন্ত হতাশাজনক। আমি সঠিকভাবে আমার দায়িত্ব পালন করতে পারিনি। দলীয় নেতৃত্বকে আমি আমার বক্তব্য জানাবো।ওড়িশা এবং কর্নাটকেও ভরাডুবি হয়েছে কংগ্রেসের। এখনো কর্নাটকে রাজ্য সরকার চালাচ্ছে কংগ্রেস-জেডিএস জোট। এরপরও লোকসভা নির্বাচনে সেখানে ভরাডুবি হওয়ায় কর্নাটকের কংগ্রেসের প্রচারণা কমিটির প্রধান এইচ কে পাতিল পদত্যাগ করেছেন। ওড়িশায় ২১টি আসনের মধ্যে মাত্র একটিতে জয় পেয়েছে কংগ্রেস। নবীন পট্টনায়েকের বিজেডির দাপটে কংগ্রেস এবং বিজেপি ওড়িশায় কোণঠাসা হয়ে পড়ে। এ অবস্থায় ওই রাজ্যের কংগ্রেস সভাপতি নীরাঞ্জন পট্টনায়েকও পদত্যাগপত্র পাঠিয়েছেন।জানা যাচ্ছে, কংগ্রেস সভাপতি রাহুল গান্ধীও পদত্যাগের আগ্রহ প্রকাশ করেছেন। বৃহস্পতিবার নির্বাচনের ভোট গণনা চলাকালে সংবাদ সম্মেলনে এ বিষয়ে প্রশ্ন করা হলে রাহুল জানান, দলের কার্যনির্বাহী কমিটি এ ব্যাপারে সিদ্ধান্ত নেবে। এটি কার্যনির্বাহী কমিটি এবং তাঁর বিষয়। তবে কয়েকটি ভারতীয় গণমাধ্যমের খবরে বলা হয়েছে, রাহুল গান্ধীর মা সোনিয়া গান্ধী এই প্রস্তাবে সায় দেননি। তারপরও আজ শনিবার কংগ্রেসের কার্যনির্বাহী কমিটির সভায়  বিষয়টি উত্থাপিত হতে পারে। প্রসঙ্গত, গান্ধী পরিবারের দুর্গ হিসেবে পরিচিত আমেথিতে এবার হেরেছেন রাহুল গান্ধী। যদিও কেরালার ওয়েনাড আসনে বড় ব্যবধানে জয়ী হয়েছেন তিনি।একক সংখ্যাগরিষ্ঠতা পেলেও জোট সরকার গড়বে বিজেপিএ মাসের মধ্যে দ্বিতীয় মেয়াদে প্রধানমন্ত্রী হিসেবে শপথ নেওয়ার কথা রয়েছে প্রধানমন্ত্রী নরেন্দ্র মোদির। ইতোমধ্যে সম্ভাব্য মন্ত্রিসভা কেমন হবে তা নিয়ে আলোচনাও শুরু হয়েছে। জানা গেছে, একক সংখ্যাগরিষ্ঠতা পেলেও বিজেপির নেতৃত্বে আবারো জোট সরকারই হবে ভারতে। ২০১৪ সালের নির্বাচনে একক সংখ্যাগরিষ্ঠতা পেয়েছিল বিজেপি। তখন ৪১ দলীয় জোট ছিল এনডিএর। সেই জোট পেয়েছিল ৩৩৬ আসন। আর বিজেপি একাই পেয়েছিল ২৮২। সরকার গড়তে প্রয়োজন ছিল ২৭২ আসনের। সেবার মোদির ৮২ সদস্যের মন্ত্রিসভায় স্থান পেয়েছিলেন শরিক দলের ৭ জন। এবারো মোদির নেতৃত্বে যে বিজেপি সরকার গঠন হবে সেখানে ঠাঁই পেতে পারেন শরিকদের কয়েক জন।২০১৪ সালে মোদির মন্ত্রিসভায় ঠাঁই পেয়েছিলেন বিহারের লোক জনশক্তি পার্টির প্রধান রামবিলাস পাসওয়ান। তিনি হন গণবণ্টন মন্ত্রণালয়ের মন্ত্রী। অন্ধ্র প্রদেশের তেলেগু দেশম পার্টির নেতা অশোক গজপতি রাজু পশুপতি হন বেসামরিক বিমান চলাচলমন্ত্রী। পরে তার দল জোট ছাড়ায় মন্ত্রিসভা থেকে বাদ পড়েন তিনি। শিবসেনার অনন্ত গিতে হন ভারী শিল্প দপ্তরের মন্ত্রী। পাঞ্জাবের শিরোমণি আকালি দলের হরসিমরত কউর বাদল পান খাদ্য প্রক্রিয়াকরণ মন্ত্রণালয়ের দায়িত্ব।এছাড়াও মহারাষ্ট্রের রিপাবলিকান পার্টি অফ ইন্ডিয়ার রামদাস আটওয়ালে পেয়েছিলেন সামাজিক ন্যায় এবং উন্নয়ন মন্ত্রণালয়ের প্রতিমন্ত্রীর দায়িত্ব। তাঁর দল পেয়েছিল মাত্র একটি আসন। রাষ্ট্রীয় লোক সমতা পার্টির উপেন্দ্র কুশাওহা পেয়েছিলেন মানব সম্পদ উন্নয়ন মন্ত্রণালয়ের প্রতিমন্ত্রীর দায়িত্ব। উত্তরপ্রদেশের আপনা দলের অনুপ্রিয়া প্যাটেল হন স্বাস্থ্য ও পরিবার কল্যাণ মন্ত্রণালয়ের প্রতিমন্ত্রী। পরবর্তীতে বিহারের জনতা দল (?ইউনাইটেড)? এনডিএতে যোগ দেয়। তাদের ২ জন মন্ত্রী হন।এবারও বিহারের জনতা দল (?ইউনাইটেড) এবং লোক জনশক্তি পার্টি, মহারাষ্ট্রের শিবসেনা, উত্তরপ্রদেশের আপনা দল, পাঞ্জাবের শিরোমণি আকালি দল থেকে কয়েকজন জোট সরকারের মন্ত্রী হতে পারেন। প্রথম দফায় না হলেও কয়েক মাসের মধ্যে ফের একবার মন্ত্রিসভা সম্প্রসারণের সম্ভাবনা রয়েছে। সেখানে আরো কয়েকটি দলের নেতারা ঠাঁই পেতে পারেন। সম্ভাব্য তালিকায় রয়েছেন রামবিলাশ পাসওয়ান, অনন্ত গিতে, অনুপ্রিয়া প্যাটেলসহ আরও কয়েকজন। নতুন করে এনডিএতে যোগ দিয়েছে তামিলনাডুর এআইডিএমকে। তাদের একজন এমপি হয়েছেন। তিনিও এই মন্ত্রিসভায় স্থান পেতে পারেন।বিজেপি সূত্রে জানা গেছে, লোকসভায় সংখ্যাগরিষ্ঠ হলেও উচ্চকক্ষ রাজ্যসভায় বিজেপির সংখ্যাগরিষ্ঠতা নেই। স্বাভাবিকভাবেই সেখানে বিল পাশ করাতে শরিকদের সহায়তা দরকার। এ ছাড়া বিজেপি মনে করে জোট করেই সাফল্য পেয়েছে এনডিএ। তাই শরিকরাও মন্ত্রিসভায় গুরুত্বপূর্ণ স্থান পাবেন।বিজেপির এক নেতা জানিয়েছেন, ১৯৯৮ সালে এনডিএ গঠিত হয়েছে। তখন থেকেই ভারতের বিভিন্ন আঞ্চলিক দল আমাদের শরিক। অটল বিহারী বাজপেয়ীর নেতৃত্বে এনডিএ সরকার গঠনে তারা সহায়তা করেছিলেন। পরবর্তীতে ২০০৪ থেকে ২০১৪ যখন আমরা ক্ষমতা ছিলাম না তখনও তারা আমাদের পাশে ছিলেন। এখনো রয়েছেন। ফলে মন্ত্রিসভায় তাদের যথেষ্টই গুরুত্ব দেওয়া হবে।পশ্চিমবঙ্গের বেশ কয়েকজন ঠাঁই পেতে পারেন মন্ত্রিসভায়এদিকে পশ্চিমবঙ্গের মুখ্যমন্ত্রী মমতা ব্যানার্জির ওপর চাপ বাড়াতে পশ্চিমবঙ্গে মন্ত্রীর সংখ্যা বাড়াতে পারে বিজেপি। এবারের নির্বাচনে ১৮টি আসনে জিতেছে বিজেপি। এই প্রথমবার তারা পশ্চিমবঙ্গে এত আসন পেয়েছে। নতুন সরকারের মন্ত্রিসভায় জায়গা পেতে পারেন পশ্চিমবঙ্গের ৪ থেকে ৫ জন বিজেপি এমপি। এর আগে কেন্দ্রীয় মন্ত্রিসভায় ছিলেন পশ্চিমবঙ্গের বাবুল সুপ্রিয় এবং এসএস আলুওয়ালিয়া।এদিকে জয়ী-পরাজিত সব প্রার্থীকে নিয়ে আজ বৈঠকে বসছেন মুখ্যমন্ত্রী মমতা। আজ তিনি গণমাধ্যমের সঙ্গে কথা বলতে পারেন বলেও জানা গেছে। পশ্চিমবঙ্গে বিজেপির অভাবনীয় সাফল্যে বাপকভাবে হতাশ হয়েছেন মমতা ব্যানার্জি।  



41177,56994
টিকিট প্রত্যাশীদের বেশি ভিড় কমলাপুরে
অন্যান্য
প্রকাশ : ২৫ মে ২০১৯, ০০:০০
ঈদুল ফিতর উপলক্ষে ট্রেনের আগাম টিকিট বিক্রির তৃতীয় দিন গতকাল শুক্রবার উপচেপড়া ভিড় দেখা গেছে রাজধানীর কমলাপুর রেলস্টেশনে। ছিল না তিল ধারণের ঠাঁই। সকাল থেকেই প্রতিটি কাউন্টারের সামনে ছিল দীর্ঘ লাইন। যানজট এড়াতে ট্রেনকে বেছে নেওয়ায় টিকিট প্রত্যাশীদের এমন ভিড় হয়েছে। টিকিট কিনতে আসা একাংশের অভিযোগ- বাংলাদেশ রেলওয়ের চালু করা অ্যাপের মাধ্যমে টিকিট কেনা যাচ্ছে না। তাই তাদেরকে টিকিট কিনতে ভোরে এসে লাইনে দাঁড়াতে হয়েছে। কিন্তু লাইনে দাঁড়িয়েও ভোগান্তিতে পড়ছেন তারা। এক জায়গায় দাঁড়িয়ে থাকতে হচ্ছে দীর্ঘক্ষণ। লাইন এগোচ্ছে না ঠিকঠাক।ঈদ উপলক্ষে ট্রেনের আগাম টিকিটি বিক্রি শুরু হয় ২২ মে। গতকাল শুক্রবার  দেওয়া হচ্ছে ২ জুনের আগাম টিকিট। আজ শনিবার দেওয়া হবে ৩ জুনের এবং কাল রবিবার দেওয়া হবে ৪ জুনের টিকিট। এছাড়া ফিরতি টিকিট বিক্রি শুরু হবে ২৯ মে যা চলবে ২ জুন পর্যন্ত। কমলাপুর স্টেশন ম্যানেজার আমিনুল হক বলেন, ‘প্রতিটি লাইনে মানুষ সুশৃঙ্খলভাবে দাঁড়িয়ে টিকিট সংগ্রহ করছেন। এছাড়া ট্রেনের আগাম টিকিট বিক্রিতে যেন কোনো ধরনের অপ্রীতিকর ঘটনা না ঘটে সে লক্ষ্যে আইন-শৃঙ্খলা বাহিনীসহ রেলওয়ের নিজস্ব বাহিনী তত্পর রয়েছে।’ যাত্রীর সুবিধার্থে এবার পাঁচটি স্থান থেকে রেলের আগাম টিকিট দেওয়া হচ্ছে। যমুনা সেতু দিয়ে সমগ্র পশ্চিমাঞ্চলগামী ট্রেনের টিকিট পাওয়া যাচ্ছে কমলাপুরে। এছাড়া চট্টগ্রাম ও নোয়াখালীগামী ট্রেনের টিকিট পাওয়া যাচ্ছে বিমানবন্দর স্টেশনে।ময়মনসিংহ ও জামালপুরগামী ট্রেনের টিকিট তেজগাঁও স্টেশন, নেত্রকোনাগামী মোহনগঞ্জ ও হাওর এক্সপ্রেসের টিকিট বনানী স্টেশন থেকে দেওয়া হচ্ছে। সিলেট ও কিশোরগঞ্জগামী সব আন্তঃনগর ট্রেনের টিকিট ফুলবাড়িয়া (পুরান রেলভবন) থেকে পাওয়া যাচ্ছে। একজন যাত্রী চারটি টিকিট সংগ্রহ করতে পারবেন। জাতীয় পরিচয়পত্র দেখিয়ে টিকিট সংগ্রহ করতে হবে।   



41178,56995
প্রধানমন্ত্রী দ্বিতীয় মেঘনা ও গোমতী সেতুর উদ্বোধন করবেন আজ
অন্যান্য
প্রকাশ : ২৫ মে ২০১৯, ০০:০০
প্রধানমন্ত্রী শেখ হাসিনা আজ শনিবার দীর্ঘ প্রতীক্ষিত ঢাকা-চট্টগ্রাম মহাসড়কে দ্বিতীয় মেঘনা সেতু এবং দ্বিতীয় গোমতী সেতু উদ্বোধন করবেন। প্রধানমন্ত্রীর কার্যালয় সূত্রে জানা গেছে, প্রধানমন্ত্রী তাঁর সরকারি বাসভবন গণভবন থেকে ভিডিও কনফারেন্সের মাধ্যমে সেতু দুটি উদ্বোধন করবেন। একই দিন প্রধানমন্ত্রী কোনাবাড়ি ও চন্দ্রা ফ্লাইওভার, কালিয়াকৈর, দেওহাটা, মির্জাপুর ও ঘারিন্দা আন্ডারপাস এবং কাড্ডা-১, সাসেক সংযোগ সড়ক প্রকল্পের আওতায় জয়দেবপুর-চন্দ্রা-টাঙ্গাইল-এলেঙ্গা মহাসড়কে বিমাইল সেতুরও উদ্বোধন করবেন। এরপর প্রধানমন্ত্রী ঢাকা-পঞ্চগড় রুটে ‘পঞ্চগড় এক্সপ্রেস’ নামে আন্তঃনগর ট্রেন উদ্বোধন করবেন।কাঁচপুর, দ্বিতীয় মেঘনা, গোমতী সেতু নির্মাণ প্রকল্প পরিচালক আবু সালেহ মো. নুরুজ্জামান জানান, নবনির্মিত কাঁচপুর   ব্রিজ ইতোমধ্যেই যান চলাচলের জন্য খুলে দেওয়া হয়েছে। নতুন দুটি সেতু চালু হলে ঢাকা-চট্টগ্রাম মহাসড়কে বিশেষ করে ঈদে ঘরমুখো মানুষের যাত্রা কিছুটা হলেও আরামদায়ক হবে।চলতি বছরের ১৬ মার্চ প্রধানমন্ত্রী শেখ হাসিনা শীতলক্ষ্যা নদীর উপর দ্বিতীয় কাঁচপুর সেতুর উদ্বোধন করেন। নুরুজ্জামান জানান, জাপানি ঠিকাদারী প্রতিষ্ঠান ওবায়সি করপোরেশন, শিমঝু করপোরেশন, জেএফএফ করপোরেশন ও আইএইচআই ইনফ্রা সিস্টেম্স কোম্পানি লি. ২০১৬ সালের জানুয়ারিতে দ্বিতীয় মেঘনা ও গোমতীর সঙ্গে দ্বিতীয় কাঁচপুর ব্রিজের কাজ শুরু করে।এই তিনটি সেতু নির্মাণে মোট ব্যয় হয়েছে ৮ হাজার ৪৮৭ কোটি টাকা। এর মধ্যে জাপানের জাইকা ৬ হাজার ৪৩০ কোটি টাকা সহায়তা দিয়েছে। তিনি আরো বলেন, এই প্রকল্পে প্রস্তাবিত ব্যয়ের তুলনায় ১ হাজার কোটি টাকা কম খরচ হয়েছে।প্রকল্প পরিচালক বলেন, চুক্তি অনুযায়ী জাপানের প্রতিষ্ঠানগুলো ২০১৬ সালের জানুয়ারিতে কাজ শুরু করে এবং ২০১৯ সালের জুনে সম্পন্ন করার কথা থাকলেও নির্ধারিত সময়ের আগেই প্রকল্পের কাজ শেষ হয়। তিনি আরো বলেন, ২০১৬ সালের জুলাইতে হলি আর্টিজান বেকারিতে সন্ত্রাসী হামলার কারণে নির্মাণ কাজ চার মাস বন্ধ থাকে। এ কারণে সরকার নির্মাণ কাজ ৬ মাস বাড়িয়ে ২০১৯ সালের ডিসেম্বর পর্যন্ত নির্ধারণ করে দেয়। সেতু তিনটির নির্মাণ কাজ নির্ধারিত সময়ের সাত মাস আগেই সম্পন্ন হয়। 



41179,56996
কান্নাজড়িত কণ্ঠে পদত্যাগের ঘোষণা দিলেন থেরেসা মে
অন্যান্য
প্রকাশ : ২৫ মে ২০১৯, ০০:০০
ব্রিটেনের প্রধানমন্ত্রী থেরেসা মে পদত্যাগের ঘোষণা দিয়েছেন। গতকাল কান্নাজড়িত কণ্ঠে আগামী ৭ জুন দলের পদ থেকে পদত্যাগ করবেন বলে জানিয়েছেন। তবে কনজারভেটিভ পার্টির নতুন নেতা নির্বাচিত না হওয়া পর্যন্ত তিনি অন্তর্বর্তীকালীন প্রধানমন্ত্রী হিসেবে দায়িত্ব পালন করবেন। ফলে তিনি যুক্তরাজ্য সফরে মার্কিন প্রেসিডেন্ট ট্রাম্পকে স্বাগতজানাবেন। নতুন প্রধানমন্ত্রী খোঁজা শুরু হয়ে গেছে। ইতোমধ্যে প্রধানমন্ত্রী পদে অনেকের নাম শোনা যাচ্ছে। খবর বিবিসিরব্রেক্সিট অর্থাত্ ব্রিটেনের ইউরোপীয় ইউনিয়ন ত্যাগের ব্যাপারে তার নতুন পরিকল্পনা মন্ত্রিসভা ও পার্লামেন্টে অনুমোদিত হবে না এটা স্পষ্ট হবার পরই তার পদত্যাগের ঘোষণা এলো। গতকাল সকালে লন্ডনে ১০ নং ডাউনিং স্ট্রিটে প্রধানমন্ত্রীর সরকারি বাসভবনের সামনে এক আবেগপূর্ণ বিবৃতিতে মে তার বিদায়ের কথা ঘোষণা করেন। মে বলেন, এটা আমার কাছে খুব দুঃখের বিষয় যে, ব্রেক্সিট আমি করতে পারলাম না। এই দুঃখটা আমার থেকেই যাবে। আগামী ৭ জুন কনজারভেটিভ ও ইউনিয়নিস্ট পার্টির নেত্রী পদে আমি ইস্তফা দেব। সংক্ষিপ্ত বিবৃতির শেষে তার গলা ভেঙে আসে, চোখ অশ্রুসজল হয়ে ওঠে। তবে কনজারভেটিভ পার্টির নতুন নেতা নির্বাচিত না হওয়া পর্যন্ত তিনি অন্তর্বর্তীকালীন প্রধানমন্ত্রী হিসেবে দায়িত্ব পালন করে যাবেন। জুনের প্রথম সপ্তাহে যুক্তরাজ্য সফর করার কথা রয়েছে প্রেসিডেন্ট ট্রাম্পের।ব্রিটেনের বিরোধী লেবার পার্টির নেতা জেরেমি করবিন বলেছেন, প্রধানমন্ত্রী পদত্যাগ করে সঠিক সিদ্ধান্ত নিয়েছেন। যেদিন তিনি বিদায় নেবেন সেদিন প্রধানমন্ত্রী হিসেবে তার দুই বছর ৩২৭ দিন পূর্ণ হবে। মার্গারেট থ্যাচারের পর তিনি ব্রিটেনের দ্বিতীয় নারী প্রধানমন্ত্রী। ব্রেক্সিটকে কেন্দ্র করে এ নিয়ে দুই কনজারভেটিভ প্রধানমন্ত্রীকে বিদায় নিতে হলো। প্রথমজন ডেভিড ক্যামেরন যিনি ইউরোপীয় ইউনিয়নে থাকা না থাকার প্রশ্নে গণভোট দিয়েছিলেন। ২০১৬ সালের সেই গণভোটে ৫২ ভাগ ইইউ ত্যাগের পক্ষে এবং ৪৮ ভাগ ইইউতে থাকার পক্ষে ভোট পড়ে। এরপরই ডেভিড ক্যামেরন পদত্যাগ করেছিলেন। কারণ তিনি গণভোটের সময় ইইউতে থাকার পক্ষে প্রচার চালিয়েছিলেন। দ্বিতীয়জন হতে যাচ্ছেন থেরেসা মে। তিনি প্রধানমন্ত্রী হবার পর অঙ্গীকার করেছিলেন যে তিনি ব্রেক্সিট বাস্তবায়ন করবেন। কিন্তু কিভাবে সেই ব্রেক্সিট বাস্তবায়ন হবে সেটির এমন কোনো পরিকল্পনা গতকাল পর্যন্ত তিনি দিতে পারেননি যা পার্লামেন্টের অনুমোদন পায়। দলের মধ্যেই তার পদত্যাগের দাবি জোরালো হয়েছে। মে বলেছেন, তিনি আশা করেন, তার উত্তরসূরী ব্রেক্সিট বাস্তবায়ন করতে পারবেন। কনজারভেটিভ পার্টি এখন নতুন একজন নেতা নির্বাচন করবে যিনি পরবর্তী প্রধানমন্ত্রী হবেন। পরবর্তী প্রধানমন্ত্রী হিসেবে সম্ভাব্যদের তালিকায় সাবেক পররাষ্ট্রমন্ত্রী বরিস জনসন, সাবেক ব্রেক্সিট মন্ত্রী ডমিনিক রাব, বর্তমান পররাষ্ট্রমন্ত্রী জেরেমি হান্ট এবং পরিবেশমন্ত্রী মাইকেল গোভের নাম শোনা যাচ্ছে।    



41180,56997
বিশ্বকাপ জয়ের সুযোগ দেখছেন সাকিব
অন্যান্য
প্রকাশ : ২৫ মে ২০১৯, ০০:০০
আসন্ন বিশ্বকাপে ট্রফি জয়ের লড়াইয়ে ফেবারিটের মর্যাদা পাচ্ছে ইংল্যান্ড ও ভারত। বাংলাদেশের সহ-অধিনায়ক সাকিব আল হাসান বলেছেন, ফেবারিটের তকমা বিশ্বকাপ এনে দিবে না ইংল্যান্ড, ভারতকে। খেলা হবে মাঠে,  কাগজে-কলমে নয়। তবে এবার বাংলাদেশেরও বিশ্বকাপ জয়ের দারুণ সুযোগ দেখছেন বিশ্বসেরা এই অলরাউন্ডার।ভারতের ইন্দো-এশিয়ান নিউজ সার্ভিসকে (আইএএনএস) দেওয়া সাক্ষাত্কারে বিশ্বকাপে বাংলাদেশের সম্ভাবনা নিয়ে সাকিব বলেছেন, ‘আমি মনে করি এইবার সত্যিই টুর্নামেন্ট জেতার সুযোগ আছে। টুর্নামেন্টের ফরম্যাট মাথায় রেখে আমাদের অবশ্যই ধারাবাহিকভাবে খেলতে হবে। যদি সেটা করতে পারি তাহলে আমরা নকআউটে উঠবো এবং সেখান থেকে আরো সামনে যেতে পারবো। এবার আমরা ভালো কিছু করবো আমি বিশ্বাস করি।’সম্প্রতি নিজেদের ইতিহাসে প্রথমবার ত্রিদেশীয় সিরিজে চ্যাম্পিয়ন হয়েছে বাংলাদেশ। আয়ারল্যান্ডে এই ট্রফি জয়ের আত্মবিশ্বাস বিশ্বকাপে কাজে লাগাতে চান সাকিব। তিনি বলেছেন, ‘ব্যক্তিগতভাবে অবশ্যই আমি চাই যে বাংলাদেশ এইবার ট্রফি জিতুক। কিন্তু এই স্বপ্ন বাস্তব করতে অনেকগুলো ব্যাপার একসঙ্গে কাজে লাগাতে হবে।’বিশ্বকাপে বাংলাদেশের বোলিং আক্রমণ নিয়ে কিছুটা চিন্তিত এই বাঁহাতি অলরাউন্ডার। তবে অভিজ্ঞতা, আত্মবিশ্বাস দিয়ে সেই ঘাটতি কাটিয়ে ওঠা সম্ভব মনে করেন সাকিব। তিনি বলেছেন, ‘আমি মনে করি আমাদের খুব ভালো দল আছে। আমি বোলিং নিয়ে একটু চিন্তিত, নতুন বল ও ডেথ বল নিয়ে। কিন্তু আমি খুব আশাবাদী। আমাদের অভিজ্ঞতা আছে, তিন থেকে চারটি বিশ্বকাপ খেলেছে এমন খেলোয়াড় আছে। শুরুতেই আমাদের ভালো করতে হবে। আমি আত্মবিশ্বাসী, যে কেউ নিজেদের দিনে যে কাউকে হারাতে পারে। এই সময়ে ধারাবাহিকতাটা জরুরি।’ভারত, ইংল্যান্ড ফেবারিট হলেও বিশ্বকাপে হাড্ডাহাড্ডি লড়াইয়ের প্রত্যাশা করছেন বিশ্বসেরা অলরাউন্ডার। সাকিব বলেছেন, ‘ভারত, ইংল্যান্ড স্পষ্টতই ফেবারিট। কিন্তু এটা আপনাকে ট্রফি এনে দিবে না। ২২ গজে আপনাকে দুর্দান্ত হতে হবে বিশ্বকাপ জিততে গেলে। অস্ট্রেলিয়া সম্প্রতি ভালো করছে, ওয়েস্ট ইন্ডিজও ভালো অবস্থানে এসেছে। সত্যি বলতে, প্রতিটি দলই লড়াইয়ের জন্য প্রস্তুত মনে হচ্ছে। নির্ভর করছে নির্দিষ্ট দিনে কে ভালো করে।’ 



41181,56998
তিস্তাসহ সব সমস্যার সমাধান হবে :কাদের
অন্যান্য
প্রকাশ : ২৫ মে ২০১৯, ০০:০০
খালেদাকে মেরে ফেলার মতো অমানবিক কাজসরকার করবে নাবিশেষ প্রতিনিধিআওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, ভারতের লোকসভা নির্বাচনে প্রধানমন্ত্রী নরেন্দ্র মোদি অধিক শক্তিশালী হয়ে ফের ক্ষমতায় এসেছেন। আমরা আশা করব এবার তিস্তা সমস্যাসহ দুই দেশের মধ্যে অমীমাংসিত সমস্যাগুলোর সমাধান হবে। গতকাল শুক্রবার ধানমন্ডিতে আওয়ামী লীগ সভানেত্রীর রাজনৈতিক কার্যালয়ে দলের সম্পাদকমণ্ডলীর সভা শেষে সাংবাদিক সম্মেলনে তিনি এ কথা বলেন।ওবায়দুল কাদের বলেন, নরেন্দ্র মোদি সরকারের আমলে দুই দেশের সীমান্ত সমস্যার সমাধান হয়েছে। এবার তিস্তা চুক্তিসহ অমীমাংসিত বিষয় যেগুলো রয়েছে, সেগুলোর সমাধানের প্রক্রিয়াটা আরো দ্রুত হবে। খালেদা জিয়ার চিকিত্সা-সংক্রান্ত প্রশ্নের জবাবে ওবায়দুল কাদের বলেন, বেগম জিয়া আইনগত কারণে কারাগারে রয়েছেন। তাকে বিনা চিকিত্সায় মেরে ফেলতে হবে— এ ধরনের অমানবিক ও নিষ্ঠুর কাজ আওয়ামী লীগ সরকার করবে না। শেখ হাসিনার সরকার অমানবিক নয়। সাংগঠনিক কার্যক্রম প্রসঙ্গে তিনি বলেন, বঙ্গবন্ধুর জন্মশত বার্ষিকী উপলক্ষে আমরা কার্যক্রম চালিয়ে যাচ্ছি। ঈদের পরে সাংগঠনিক সম্পাদকদের নেতৃত্বে ৮টি টিম মাঠে নামবে। তারা তৃণমূল পর্যায়ে সংগঠনকে সম্মেলনের মাধ্যমে শক্তিশালী করে গড়ে তুলবে। দলের কাউন্সিল ঘিরে সুবিধাবাদীদের অনুপ্রবেশের বিষয়ে তিনি বলেন, সুযোগসন্ধানীরা চিরদিন এটা করে থাকে। আমাদের দলের সিদ্ধান্ত পরিষ্কার—পরীক্ষিত, ত্যাগী নেতা-কর্মীদের তৃণমূল থেকে নেতৃত্বে আনা হবে। কোনোখানে কোনো সুযোগসন্ধানীর স্থান হবে না। সম্মেলনের মাধ্যমে দলে অনুপ্রবেশকারীদের ঢোকার সুযোগ থাকবে না। যারা পরীক্ষিত সৈনিক দীর্ঘদিন ধরে দলে কাজ করছে তারাই নেতা হওয়ার সুযোগ পাবেন। এ সময় দলের যুগ্ম সাধারণ সম্পাদক মাহবুব উল আলম হানিফ, আবদুর রহমান, সাংগঠনিক সম্পাদক আ ফ ম বাহাউদ্দিন নাছিম, এনামুল হক শামীম, বিএম মোজাম্মেল হক, মেজবাহ উদ্দিন সিরাজ, আইন বিষয়ক সম্পাদক শ ম রেজাউল করিম প্রমুখ উপস্থিত ছিলেন।    



41182,56999
মোবারক মাহে রমজান
অন্যান্য
প্রকাশ : ২৫ মে ২০১৯, ০০:০০
অধ্যাপক হাসান আবদুল কাইয়ূমআজ ১৯ রমজান। রমজান মাস মানুষে মানুষে ভেদাভেদ ভুলে এক সমান্তরালে দণ্ডায়মান হবার মাস। আত্ম অনুভবে ভ্রাতৃত্ববোধ জাগ্রত করবার মাস, কলহ-বিবাদ বর্জিত একটা শান্তির দুনিয়া গড়বার মাস। হাদিস শরীফে এই মাসকে সহমর্মিতার মাস বলা হয়েছে। যেসব কারণে মানব চরিত্র বিনষ্ট হয় তার মধ্যে অন্যতম হচ্ছে গীবত বা পরনিন্দা। গীবত এক জঘন্যতম অপরাধ। এই অপরাধ কর্ম হতে যে ব্যক্তি আত্মরক্ষা  করতে পারে সে অবশ্যই মানবতার মহা সড়কে বিচরণ করতে সমর্থ হয়।কুরআন মজীদে ইরশাদ হয়েছে: ওহে তোমরা যারা ইমান এনেছো! তোমরা বহুবিধ অনুমান হতে দূরে থেকো, কেননা কোনো কোনো অনুমান পাপ এবং তোমরা একজন অন্য একজনের গোপনীয় বিষয়ের সন্ধান করো না এবং একে অপরের পশ্চাতে নিন্দা করো না। তোমাদের মধ্যে কেউ কি তার মৃত ভাইয়ের গোশ্ত ভক্ষণ করতে পছন্দ করবে? বস্তুত তোমরাতো এটা ঘৃণ্যই মনে করো। তোমরা আল্লাহকে ভয় করো। নিশ্চয়ই আল্লাহ তওবা গ্রহণকারী, পরম দয়ালু (সূরা হুজুরাত: আয়াত-১২)। গবীত বা পরনিন্দা ব্যভিচারের চেয়েও মারাত্মক পাপের। হাদিস শরীফে আছে :গীবত ব্যভিচার হতেও মারাত্মক, কারণ তওবা করলে ব্যভিচারের পাপ মাফ হয়ে যেতে পারে কিন্তু যার গীবত করা হয়েছে, সে যদি মাফ না করে তবে আল্লাহ গীবতের পাপ মাফ করবেন না।



41183,57000
খালেদা জিয়াকে নিশ্চিত মৃত্যুর দিকে ঠেলে দিচ্ছে সরকার
অন্যান্য
প্রকাশ : ২৫ মে ২০১৯, ০০:০০
সরকার কি বিএনপি চেয়ারপার্সন বেগম খালেদা জিয়াকে হত্যা করতে চায়?- এই প্রশ্ন রেখে বিএনপির মহাসচিব মির্জা ফখরুল ইসলাম আলমগীর বলেছেন, আমাদের কাছে এমনটাই মনে হয়েছে। কিন্তু এটা বিশ্বাস করতে চাই না। তারা কি খালেদা জিয়াকে এভাবে বিনা চিকিত্সায় কারাগারের মধ্যে মেরে ফেলতে চায়? তাকে কি তারা হত্যা করতে চায়? এত দুর্বলতা কেন? নিজের প্রতি আস্থার অভাব কিসের জন্য? কারণ তারা নির্বাচনের আগের রাতে ভোট দিয়ে ক্ষমতায় এসেছে। তাদের সঙ্গে জনগণের কোনো সম্পর্ক নেই। এই কারণে খালেদা জিয়াকে বিনা চিকিত্সায় ধীরে ধীরে নিশ্চিত মৃত্যুর দিকে ঠেলে দেওয়া হচ্ছে।গতকাল শুক্রবার গুলশানে বিএনপি চেয়ারপারসনের কার্যালয়ে এক সংবাদ সম্মেলনে তিনি এসব কথা বলেন।  এসময় আরো উপস্থিত ছিলেন বিএনপির স্থায়ী কমিটির সদস্য ব্যারিস্টার জমিরউদ্দীন সরকার, আমীর খসরু মাহমুদ চৌধুরী, ভাইস চেয়ারম্যান এ জেড এম জাহিদ হোসেন প্রমুখ।মির্জা ফখরুল বলেন, খালেদা জিয়ার স্বাস্থ্যের অবস্থা এতই খারাপ হয়েছে যে তিনি এখন বিছানা থেকে উঠতে পারছেন না। দেশনেত্রী এতদিন বাম হাত নাড়াতে পারতেন না, এখন ডান হাতও নাড়াতে পারছেন না। খালেদা জিয়া অনিয়ন্ত্রিত ডায়াবেটিসে ভুগছেন উল্লেখ করে তিনি বলেন, ইনসুলিন নেওয়ার পরও তার ডায়াবেটিস নিয়ন্ত্রণে আসছে না। এখনো তার সুগার ১৫-১৬ থাকে। দুই কাঁধে ব্যথা বেড়েছে। তিনি পা সোজা করে রাখলে বাঁকা করতে পারছেন না। তার মাসলগুলো অকেজো হয়ে যাচ্ছে। এ অবস্থায় আমরা বারবার বলেছি তাকে উন্নত চিকিত্সা দিতে। কিন্তু সরকার কোনো কর্ণপাত করছে না।খালেদা জিয়ার স্বাস্থ্যের সর্বশেষ পরিস্থিতি নিয়ে আপডেট জানানো সরকারের দায়িত্ব বলে উল্লেখ করেন মির্জা ফখরুল। তিনি বলেন, খালেদা জিয়া সরকারের দায়িত্বে (হেফাজতে) রয়েছেন। আত্মীয়-স্বজনকেও দেখা করতে দেওয়া হচ্ছে না। এক প্রশ্নের জবাবে মির্জা ফখরুল বলেন, বিএনপির সংসদে যাওয়ার সঙ্গে খালেদা জিয়ার মুক্তির কোনো সম্পর্ক ছিল না। রাজনৈতিক পরিস্থিতি, গণতন্ত্র ও দলের স্বার্থে সংসদে গিয়েছি। তিনি আরো বলেন, আমরা উচ্চ আদালতের কাছে প্রত্যাশা করি, খালেদা জিয়ার জামিন হবে। অথচ কালও তার জামিন নিয়ে প্রতিবন্ধকতা সৃষ্টি করা হয়েছে। 



41184,57001
জমজমাট উদ্বোধনের অপেক্ষায় বিশ্বকাপ
অন্যান্য
প্রকাশ : ২৫ মে ২০১৯, ০০:০০
আইসিসি নানাভাবে বলার চেষ্টা করছে, এটা হবে স্মরণকালের সবচেয়ে বড় উদ্বোধনী অনুষ্ঠান। আসলেই এই দাবি সত্যি হয় কি না, সে জন্য একটু অপেক্ষা করার বিকল্প নেই। তবে আইসিসির তোড়জোড়ের অভাব নেই। এই বিপুল তোড়জোড় নিয়েই ২৯ মে, বিশ্বকাপ শুরুর আগের দিন লন্ডনে আয়োজিত হতে যাচ্ছে—দ্য ওপেনিং পার্টি। আর এই উদ্বোধনী অনুষ্ঠান   দিয়েই পর্দা উঠবে ২০১৯ সালের ওয়ানডে বিশ্বকাপের।ইংল্যান্ড ও ওয়েলসের ১০টি শহরে ১১টি ভেন্যুতে আয়োজিত হতে যাচ্ছে এবারের বিশ্বকাপ। আর ক্রিকেটের এই সবচেয়ে আকর্ষণীয় আয়োজনের আগের দিন লন্ডনের ‘দ্য মল’-এ আয়োজিত হবে উদ্বোধনী অনুষ্ঠান। বাকিংহাম প্যালেসকে পেছনে রেখে লন্ডনের বড় বড় সব অনুষ্ঠান আয়োজনের উন্মুক্ত জায়গা এই মল। এখানেই জমজমাট একটা অনুষ্ঠান করতে চায় আইসিসি।অনুষ্ঠানে কারা পারফরম করবেন, কী কী আয়োজন থাকছে; সেগুলো আইসিসি গোপন রাখতে চাইছে। তবে আইসিসিই দাবি করেছে, বিশ্বের নামকরা সব তারকারা পারফরম করবেন এই অনুষ্ঠানে। এ ছাড়া দর্শকদের জন্য চমক হিসেবে থাকবে নানা ধরনের ডিজিটাল ও সাধারণ প্রদর্শনী। আইসিসি বলছে, এবারের উদ্বোধনী অনুষ্ঠান শুধু ক্রিকেট দর্শকের জন্য নয়। যারা ক্রিকেট দেখেন না, সেসব দর্শককেও টেনে নেবে এই অনুষ্ঠান।ব্রিটিশ সময় দুপুর সাড়ে ৩টা থেকে শুরু হবে অনুষ্ঠান। তবে টিভি সম্প্রচার হবে ৫টা থেকে ৬টা; এক ঘণ্টা। মানে, বাংলাদেশ সময় রাত ১১টা থেকে টেলিভিশনে দেখা যাবে এই অনুষ্ঠান। সারা বিশ্বে আইসিসির বিশ্বকাপ সম্প্রচারকারীরা প্রচার করবে অনুষ্ঠানটি। এ ছাড়া সরাসরি ‘দ্য মল’-এ অনুষ্ঠান দেখবেন চার হাজার দর্শক।সারা পৃথিবী থেকে হাজার হাজার আবেদনের ভেতর থেকে বেছে নেওয়া হয়েছে চার হাজার দর্শককে। এই দর্শকরা ইতিমধ্যে হাতে পেয়ে গেছেন তাদের টিকিট। সেই টিকিট দেখিয়ে অনুষ্ঠান স্থলে প্রবেশ করতে হবে দর্শকদের।ইতোমধ্যে আইসিসি দর্শকের করণীয় সম্পর্কে একটা বিজ্ঞপ্তি প্রকাশ করেছে। অনুষ্ঠানে শারীরিকভাবে অক্ষম দর্শকের জন্য থাকছে বিশেষ ব্যবস্থা। অনুষ্ঠানস্থলে খাবার বা পানীয় বিক্রি করা হবে না। তবে কাচের বোতল ছাড়া পানীয় ও খাবার নিয়ে প্রবেশ করতে পারবেন দর্শকরা। অনুষ্ঠান স্থলে বসার কোনো ব্যবস্থা থাকবে না; সকলকে দাড়িয়ে অনুষ্ঠান দেখতে হবে।তবে আয়োজকদের একটু শঙ্কায় রেখেছে বৃষ্টি। এই সময়ে বৃষ্টির সম্ভাবনা লন্ডনে থাকেই। এর আগে ১৯৯৯ সালে ইংল্যান্ড বিশ্বকাপের উদ্বোধনী অনুষ্ঠান অনেকটাই ম্লান হয়ে গিয়েছিল বৃষ্টির দৌরাত্ম্যে।তবে এসব নেতিবাচক ব্যাপার নয়, আইসিসি ইতিবাচক দিক নিয়েই থাকতে চায়। এবারের বিশ্বকাপের ব্যবস্থাপনা পরিচালক স্টিভ এলওয়ার্দি বলেছেন, ‘আমাদের উদ্বোধনী অনুষ্ঠানে এই সুবাসটা তুলে ধরার চেষ্টা করা হবে যে, কেন এই টুর্নামেন্টা একটা বিশেষ কিছু। এই অনুষ্ঠান হতে যাচ্ছে দর্শকের জন্য রোমাঞ্চকর এক অভিজ্ঞতা। বাকিংহাম প্যালেসকে পেছনে রেখে দ্য মল-এ হবে অনুষ্ঠান। দ্য মল হলো যুক্তরাজ্যের যে কোনো বৃহত্ অনুষ্ঠানের এক প্রতিশব্দ। এবারের উদ্বোধনী অনুষ্ঠান হতে যাচ্ছে বিশ্বকাপ, ক্রিকেট ও খেলাধুলার প্রাণের এক আয়োজন।’সেই আয়োজনের অপেক্ষায় আছে বিশ্ব।



41185,57002
কুমিল্লায় ‘বন্দুকযুদ্ধে’ মাদক ব্যবসায়ী নিহত
অন্যান্য
প্রকাশ : ২৫ মে ২০১৯, ০০:০০
কুমিল্লায় পুলিশের সঙ্গে ‘বন্দুকযুদ্ধে’ জাকির হোসেন ওরফে কালা জাকির (৩৫) নামে তালিকাভুক্ত এক শীর্ষ মাদক ব্যবসায়ী নিহত হয়েছে। বৃহস্পতিবার রাত ২টার দিকে জেলার আদর্শ সদর উপজেলার পালপাড়া ব্রিজ সংলগ্ন গোমতী নদীর প্রতিরক্ষা বাঁধ এলাকায় এ ঘটনা ঘটে। কালা জাকির কুমিল্লা নগরীর শাসনগাছার সুলতান আহম্মদের ছেলে। পুলিশ ঘটনাস্থল থেকে অস্ত্র, গুলি ও ইয়াবা উদ্ধার করা হয়েছে। এ নিয়ে কুমিল্লায় গত ২৩ এপ্রিল থেকে এক মাসে ‘বন্দুকযুদ্ধে’ পাঁচজন নিহত হয়েছে।   কোতোয়ালি মডেল থানার ওসি মোহাম্মদ আবু সালাম মিয়া জানান, কালা জাকিরকে আটক করতে অভিযান চালানো হয়। এ সময় কালা জাকির ও তার সহযোগীরা গুলি চালায়। পুলিশও পাল্টা গুলি করে। এতে মাদক ব্যবসায়ী জাকির গুলিবিদ্ধ হয়ে আহত হয়। হাসপাতালে নেওয়ার পর চিকিত্সক তাকে মৃত ঘোষণা করেন। ঘটনাস্থল থেকে একটি এলজি, গুলি ও ১২শ পিস ইয়াবা উদ্ধার করা হয়েছে। জাকিরের বিরুদ্ধে অন্তত ১৭টি মামলা রয়েছে। 



41186,57003
পদ্মা সেতুর ১৩তম স্প্যান বসছে আজ
অন্যান্য
প্রকাশ : ২৫ মে ২০১৯, ০০:০০
পদ্মা সেতুর ১৩তম স্প্যানটি গতকাল শুক্রবার স্থাপনের কথা থাকলেও এটি স্থাপন করা হচ্ছে আজ শনিবার। স্থাপনের জন্য স্প্যানটি ১৫ নম্বর খুঁটির সামনে এনে প্রস্তুত রাখা হয়েছে। শুক্রবার সকাল ১০টার পর স্প্যানবাহী জাহাজ কুমারভোগের কনস্ট্রাকশন ইয়ার্ড থেকে রওনা হয়। সোয়া ১১টার দিকে জাহাজ ১৫ নম্বর খুঁটির কাছে আসার পর স্প্যানটি স্থাপনের প্রক্রিয়া শুরু হয়। অ্যাংকরিংয়ের পর দুপুর ২টায় জানানো হয় যে এটি শনিবার বসানো হবে। এর কারণ সম্পর্কে সেখানে দায়িত্বরত প্রকৌশলী হুমায়ুন কবির জানান, অ্যাংকরিং করার পর দেখা গেছে বাকি যে বেলা রয়েছে তাতে স্প্যানটি বসানোর পর পুরো কাজ সম্পন্ন করা সম্ভব হবে না। তাই শনিবার সকালে এটি খুঁটিতে স্থাপন করা হবে। আবহাওয়াসহ নানা কারণে সকালে জেটি থেকে রওনা হতে স্প্যানবাহী জাহাজের কিছুটা বিলম্ব হয়। সব ঠিকঠাক থাকলে এটি আজ শনিবার বসছে। এই স্প্যানটি স্থাপিত হলে পদ্মা সেতুর প্রায় ২ কিলোমিটার অংশ দৃশ্যমান হবে। ‘৩বি’ নামের স্প্যানটি মাওয়া প্রান্তে ১৪ ও ১৫ নম্বর পিলারে বসানো হচ্ছে। ১৫০ মিটার দীর্ঘ স্প্যানটির ওজন তিন হাজার ১৪০ টন। 



41187,57004
প্রবল বর্ষণ ও পাহাড়ি ঢলে কমলগঞ্জের নিম্নাঞ্চল প্লাবিত
অন্যান্য
প্রকাশ : ২৫ মে ২০১৯, ০০:০০
বৃহস্পতিবার দিবাগত রাত থেকে টানা ভারী বর্ষণে ও উজান থেকে নেমে আসা পাহাড়ি ঢলে কমলগঞ্জ উপজেলার নিম্নাঞ্চল প্লাবিত হয়েছে। বর্ষণের ঢলে উপজেলার প্রায় তিন হাজার একরের আউশ খেত নিমজ্জিত হয়েছে। নিচু স্থানের বাড়িঘর পানিবন্দি এবং রাস্তাঘাটও তলিয়ে গেছে। উজানে ঢল নামতে থাকায় নদনদী ও নিম্নাঞ্চলে পানি বৃদ্ধি অব্যাহত রয়েছে। সরেজমিনে খোঁজ নিয়ে জানা যায়, উপজেলার বিভিন্ন এলাকার খালবিল, ছড়া ও জলাশয়সমূহ পানিতে ভরপুর হয়ে উঠেছে। উজান থেকে পাহাড়ি ঢল নেমে মাঠ, ঘাট, গ্রাম্য রাস্তা ও নিম্নাঞ্চলের শমশেরনগর, পতনঊষার ইউনিয়নের অনেক বাড়িঘর পানিবন্দি হয়ে পড়ে। কয়েক হাজার ধানখেত নিমজ্জিত হয়েছে। আউশ খেত ছাড়াও পানিতে কিছু আমনের বীজতলা ক্ষতিগ্রস্ত হয়েছে। বৃষ্টিপাত অব্যাহত থাকায় নদনদীর পানি বৃদ্ধি পাচ্ছে।শমশেরনগর ইউনিয়নের কৃষক গৌতম, গৌরাঙ্গ, নাইওর মিয়া, বিষ্ণু, খালিক মিয়া, কনু মিয়া বলেন, রাস্তায় কালভার্টের অভাবে দশটি গ্রামের পানি আসায় আমাদের গ্রামের রোপিত প্রায় পাঁচশ একরের আউশ খেত তলিয়ে গেছে। পানি বাড়ার কারণে খেতসমূহ বিনষ্ট হয়ে যাবে। আউশ খেত তলিয়ে যাওয়া ছাড়াও রঘুনাথপুর ও ভরতপুর গ্রামের পনেরটি ঘর পানিবন্দি রয়েছে। এ ব্যাপারে কমলগঞ্জ উপজেলার উপ-সহকারী কৃষি কর্মকর্তা কৃষ্ণ সিংহ বলেন, বর্ষণের পানিতে উপজেলার রোপিত আউশ খেতের একটি বড় অংশ তলিয়ে গেলেও পুরোপুরি তথ্য পাওয়া যায়নি। তবে বৃষ্টিপাত না হলে পানি নেমে যাবে। তখন খেতের কোনো ক্ষতি হবে না। 



41188,57005
নরেন্দ্র মোদিকে বিএনপির অভিনন্দন
অন্যান্য
প্রকাশ : ২৫ মে ২০১৯, ০০:০০
ভারতের ১৭তম লোকসভা নির্বাচনে ক্ষমতাসীন ভারতীয় জনতা পার্টির (বিজেপি) নেতৃত্বাধীন এনডিএ জোটের বিপুল বিজয়ে দেশটির প্রধানমন্ত্রী নরেন্দ্র মোদিকে অভিনন্দন জানিয়েছে বিএনপি। বিএনপির স্থায়ী কমিটির সদস্য আমির খসরু মাহমুদ চৌধুরী গতকাল গুলশানের কার্যালয়ে সাংবাদিকদের এসব কথা বলেন। তিনি বলেন, যারাই বিজয়ী হয়েছেন আমরা তাদের অভিনন্দন জানাই। তিনি বলেন, আমাদের ভারপ্রাপ্ত চেয়ারম্যান তারেক রহমান অলরেডি মোদি সরকারকে অভিনন্দন জানিয়ে বার্তা পাঠিয়েছেন। দুই একদিনের মধ্যে তার পাঠানো শুভেচ্ছা বার্তা ঢাকার ভারতীয় হাইকমিশনে পৌঁছাবে।তিনি বলেন, ভারতের নির্বাচনের সব থেকে ভালো দিক হলো তাদের জনগণ ভোটের মাধ্যমে তাদের প্রতিনিধি নির্বাচন করতে সক্ষম হয়েছে। তারা তাদের মৌলিক অধিকার ও সাংবিধানিক অধিকার প্রয়োগে করতে পেরেছেন। যা বাংলাদেশের মানুষ পারেনি। 



41189,57006
নরসিংদীতে লঞ্চঘাটের টয়লেট থেকে দুই মেয়ে শিশুর লাশ উদ্ধার
অন্যান্য
প্রকাশ : ২৫ মে ২০১৯, ০০:০০
নরসিংদী সদরের কাউড়িয়াপাড়ায় লঞ্চঘাটের একটি টয়লেট থেকে দুই মেয়ে শিশুর লাশ উদ্ধার করা হয়েছে। গতকাল শুক্রবার সন্ধ্যা সাড়ে ৭টার দিকে লাশ দুটি উদ্ধার করা হয়। এদের একজনের বয়স চার, অন্যজনের বয়স ১১ বছর। পুলিশের ধারণা, হত্যার পর দুর্বৃত্তরা তাদের টয়লেটে ফেলে রেখে পালিয়েছে।পুলিশ সুপার মিরাজ উদ্দিন আহমেন জানান, লাশ উদ্ধার করে ময়নাতদন্তের জন্য নরসিংদী সদর হাসপাতালে প্রেরণ করা হয়েছে। তিনি বলেন, শিশু দুটিকে শ্বাস রোধ করে হত্যা করা হতে পারে। 



41190,57007
যাত্রাবাড়ীতে হিযবুত তাহরীরের শীর্ষ নেতা গ্রেফতার
অন্যান্য
প্রকাশ : ২৫ মে ২০১৯, ০০:০০
অস্থিতিশীল পরিস্থিতি তৈরি ও সরকার বিরোধী বিভিন্ন ষড়যন্ত্রে যুক্ত থাকার অভিযোগে নিষিদ্ধ ঘোষিত জঙ্গি সংগঠন হিযবুত তাহরীর নেতা জাহিদুল ইসলাম ওরফে জাহিদকে (৩৭) গ্রেফতার করেছে পুলিশের অ্যান্টি টেরোরিজম ইউনিট। বৃহস্পতিবার যাত্রাবাড়ীর বিবির বাগিচা ১ নম্বর গেট এলাকা থেকে তাকে গ্রেফতার করা হয়। তার কাছ থেকে সরকার বিরোধী লিফলেট, পোস্টার, একটি ল্যাপটপ, চারটি মোবাইল ফোন ও উগ্র মতাদর্শের বই উদ্ধার করা হয়েছে। গ্রেফতার জাহিদ হিযবুত তাহরীরের ঢাকা মহানগর পূর্ব শাখার দাওয়াহ বিভাগের প্রধান ও মিডিয়া শাখার অন্যতম সদস্য।অ্যান্টি টেরোরিজম ইউনিটের পুলিশ সুপার (লিগ্যাল অ্যান্ড মিডিয়া) মাহিদুজ্জামান বলেন, গত ৯ মে দক্ষিণ কেরানীগঞ্জের শুভাড্যা থেকে হিযবুত তাহরীরের আইটি বিশেষজ্ঞ রিয়াজ উদ্দীনকে গ্রেফতার করা হয়। তার দেওয়া তথ্যের ভিত্তিতে বৃহস্পতিবার রাতে জাহিদকে যাত্রাবাড়ীর বিবির বাগিচা ১ নম্বর গেট এলাকা থেকে গ্রেফতার করা হয়েছে। জাহিদ ২০০৫ সালে বুয়েটের যন্ত্রকৌশল বিভাগ থেকে স্নাতক পাস করেন। ২০০৯ সালে মাস্টারমাইন্ড ইংলিশ মিডিয়াম স্কুলের উত্তরা ও ধানমন্ডি শাখায় এবং ২০১৪-২০১৫ সালে ম্যাপল লিফ ইন্টারন্যাশনাল স্কুলে শিক্ষকতা করেছেন। জাহিদ যাত্রাবাড়ীতে আলফ্রেড ইংলিশ মিডিয়াম স্কুল অ্যান্ড কলেজে কর্মরত ছিলেন। বুয়েটে পড়ার সময় জাহিদ ২০০৫ সালে হিযবুত তাহরীরের সঙ্গে সাংগঠনিকভাবে যুক্ত হন। ২০০৯ সালে ১৫ অক্টোবর দলটি নিষিদ্ধ হওয়ার পর থেকে ১০ বছর ধরে জাহিদ রাজধানীর নানা এলাকায় সংগঠনটির দাওয়াতি কার্যক্রম পরিচালনা করে আসছিল। প্রাথমিক জিঞ্জাসাবাদে তিনি ঘটনার কথা স্বীকার করেছেন। তার বিরুদ্ধে যাত্রাবাড়ী থানায় একটি মামলা দায়ের হয়েছে। 



41191,57008
ঢাকা-চট্টগ্রাম মহাসড়ক যানজটমুক্ত হচ্ছে!
অন্যান্য
প্রকাশ : ২৫ মে ২০১৯, ০০:০০
দেশের অর্থনীতির লাইফলাইনখ্যাত ঢাকা-চট্টগ্রাম মহাসড়কের দ্বিতীয় মেঘনা-গোমতী এবং দ্বিতীয় মেঘনা সেতু দিয়ে যান চলাচল শুরু হচ্ছে আজ। প্রধানমন্ত্রী শেখ হাসিনা গণভবন থেকে ভিডিও কনফারেন্সের মাধ্যমে সেতু দুটি উদ্বোধন করবেন। প্রত্যাশা করা হচ্ছে, এর মাধ্যমে রাজধানী ঢাকার সঙ্গে বন্দরনগরী চট্টগ্রামে সড়ক পথে চলাচলে এক নবদিগন্তের সূচনা হতে চলেছে। চিরচেনা যানজটের ভোগান্তি দূর হবে। এতে দেশের অর্থনীতিতেও ইতিবাচক প্রভাব পড়বে এবং আমদানি-রপ্তানি পণ্য পরিবহন অনেক সহজতর ও সাশ্রয়ী হবে।সড়ক বিভাগের কর্মকর্তা, গাড়ির চালক ও বিভিন্ন সূত্রে জানা যায়, ফোরলেনের ঢাকা-চট্টগ্রাম মহাসড়ক দিয়ে দৈনিক অন্তত ৩০ হাজার যানবাহন চলাচল করে। এসব যানবাহন এসে আগে একলেনে পুরনো মেঘনা-গোমতী, মেঘনা ও কাঁচপুর সেতুতে উঠতো। এতে যানবাহনের চাপ বেড়ে গিয়ে ধীরগতির কারণে নানা উত্সবে ও সরকারি ছুটির দিনে যানজটে আটকা পড়ে ভোগান্তি পোহাতে হতো যাত্রী ও চালকদের। কিন্তু এবার ঈদের আগে সেতুগুলো খুলে দেওয়ার পর আর কোনো যানজট থাকবে না। এতে মানুষের সময়, খরচ ও ভোগান্তি কমবে এবং ব্যবসায়ীরা লাভবান হবেন।সড়ক ও জনপথ অধিদপ্তরের প্রধান প্রকৌশলী ইবনে আলম হাসান জানান, প্রধানমন্ত্রীর অগ্রাধিকার প্রকল্পের মধ্যে এই সেতু দুটি অন্তর্ভুক্ত। মূলত ৫টি উদ্দেশকে সামনে রেখে এসব প্রকল্প হাতে নেওয়া হয়। এগুলো হচ্ছে, রাজধানী ঢাকার সঙ্গে চট্টগ্রামের নিরবচ্ছিন্ন সড়ক যোগাযোগ নিশ্চিত করা, ঢাকা-চট্টগ্রাম জাতীয় মহাসড়কে ক্রমবর্ধমান যানবাহনের সংকুলান করা, সরাসরি বৈদেশিক বিনিয়োগকে উত্সাহিত করার মাধ্যমে দেশের অর্থনৈতিক প্রবৃদ্ধি সাধন করা, প্রকল্প এলাকায় আর্থ-সামাজিক কর্মকাণ্ড উন্নত করা এবং সকলের জন্য নিরাপদ ও সাশ্রয়ী সড়ক যোগাযোগ ব্যবস্থা নিশ্চিত করা।  দ্বিতীয় মেঘনা এবং দ্বিতীয় মেঘনা-গোমতী সেতুর প্রকল্প পরিচালক আবু সালেহ মোহাম্মদ নুরুজ্জামান জানান, সেতু দুটি নির্মাণ করেছে যৌথভাবে জাপানের ওবায়েশি করপোরেশন, সিমিজু করপোরেশন ও জেএফই ইঞ্জিনিয়ারিং করপোরেশন। ২০১৬ সালের জানুয়ারি মাসে সেতু নির্মাণের কাজ শুরু হয়েছে। ২০২০ সালে কাজ শেষ হওয়ার কথা। কিন্তু এর সাত মাস আগেই নতুন সেতু নির্মাণ ও পুরনো বিদ্যমান সেতুর পুনর্বাসন কাজ শেষ হয়েছে। এতে সাশ্রয় হয়েছে প্রায় ৭০০ কোটি টাকা।তিনি আরও জানান, কুমিল্লার দাউদকান্দির দ্বিতীয় মেঘনা-গোমতী সেতুর দৈর্ঘ্য ১ হাজার ৪১০ মিটার, অর্থাত্ প্রায় দেড় কিলোমিটার। এটি নির্মাণে ১ হাজার ৯৫০ কোটি টাকা ব্যয় হয়েছে। অপরদিকে দ্বিতীয় মেঘনা সেতুর দৈর্ঘ্য ৯৫০ মিটার, অর্থাত্ প্রায় ১ কিলোমিটার। এই সেতু নির্মাণে ব্যয় হয়েছে ১৭৫০ কোটি টাকা। উভয় সেতু চারলেন বিশিষ্ট এবং ১৭.৭৫ মিটার প্রস্থের সেতুতে দেড় মিটার ফুটপাত রাখা হয়েছে। এই দুই সেতুর নির্মাণকাজ তিন বছর পাঁচ মাসে সম্পন্ন করা হয়েছে।কুমিল্লা নাগরিক ফোরামের সভাপতি কামরুল আহসান বাবুল জানান, নবনির্মিত সেতু এই মহাসড়কে যানবাহনের চালক ও যাত্রীদের এবারের ঈদযাত্রা নির্বিঘ্ন ও স্বস্তির করবে।সেতুতে ইটিসি সেবা: দেশে প্রথমবারের মতো গত ৩০ এপ্রিল মেঘনা সেতু টোল প্লাজায় উইন্ডশিল্ড বেইজড ফার্স্ট ট্র্যাক ইলেকট্রনিক টোল কালেকশন (ইটিসি) উদ্বোধন করা হয়। সড়ক পরিবহন ও মহাসড়ক বিভাগের সচিব মো. নজরুল ইসলাম বলেন, এতে টোল দিতে যানবাহনগুলোকে টোল প্লাজায় থামতে হবে না, প্রয়োজন হবে না নগদ অর্থ দেওয়ার। যানবাহন টোল প্লাজা পার হওয়ার সময় ব্যাংক হিসাব থেকে স্বয়ংক্রিয়ভাবে নির্ধারিত টোল কাটা হবে। এতে যাত্রী ও পণ্য পরিবহন হবে সময় ও ব্যয় সাশ্রয়ী। তিনি জানান, প্রাথমিক পর্যায়ে দ্বিতীয় মেঘনা ও দ্বিতীয় গোমতী সেতুর টোল প্লাজায় একটি করে লেনে এ পদ্ধতি চালু করা হয়েছে। জনপ্রিয়তা বাড়ার সঙ্গে সঙ্গে লেনের সংখ্যা বাড়ানো হবে।   



41192,57009
পিরোজপুরের কঁচা নদীতে খননকাজ উদ্বোধন করলেন আনোয়ার হোসেন মঞ্জু
অন্যান্য
প্রকাশ : ২৫ মে ২০১৯, ০০:০০
নাব্য রক্ষায় পিরোজপুরের কঁচা নদীর অংশবিশেষের খনন কাজ শুরু হয়েছে। সাবেক মন্ত্রী ও পিরোজপুর-২ আসনের (কাউখালী-ভাণ্ডারিয়া-ইন্দুরকানী) সংসদ সদস্য আনোয়ার হোসেন মঞ্জু গতকাল শুক্রবার বিকালে ইন্দুরকানী উপজেলার টগড়া ফেরিঘাটে এ খনন  কাজের আনুষ্ঠানিক উদ্বোধন করেন। বরিশাল-ঝালকাঠি-ভান্ডারিয়া-পিরোজপুর আঞ্চলিক মহাসড়কের ৫৩ কিলোমিটারে কঁচা নদীর চরখালী-টগড়া পয়েন্টের উভয় পাশে অবস্থিত ডুবোচর খননের (ড্রেজিং) কাজ বিআইডব্লিউটিএর ড্রেজিং ডিপার্টমেন্ট থেকে সম্পন্ন করা হচ্ছে। ডুবোচরের কারণে প্রায়ই ফেরি চলাচল ব্যাহত হয়। তখন অনেক সময় গাড়িসহ ফেরিগুলো এসব চরে দীর্ঘসময় ধরে আটকে থাকে। ফলে নদীর দুই পাড়ে বহু যানবাহন যাত্রীসহ ঘণ্টার পর ঘণ্টা অপেক্ষমাণ থাকে।কঁচা নদীর এই নাব্য সংকটের কারণে আন্তর্জাতিক নৌ-পথ বাংলাদেশ-ভারত (অভ্যন্তরীণ) এবং খুলনা ও মংলার সাথে দেশের অন্যান্য অঞ্চলের নৌ যোগাযোগ অনেক সময় হুমকির মুখে পড়ে।তখন এ পথে চলাচলকারী বিআইডব্লিউটিসির রকেট-স্টিমার, সরকারি ও বেসরকারি অয়েল ট্যাংকার, কোস্টার, কার্গো, নৌবাহিনীর জাহাজ ইত্যাদি চলাচলে অনিশ্চয়তা দেখা দেয়। কঁচার এই অংশ খনন হলে এ নৌ-পথ ব্যবহারকারী যানবাহনসমূহ সহজে চলাচল করতে পারবে বলে বিআইডব্লিউটিএর টেকনিক্যাল এসিস্ট্যান্ট (সিভিল) মিজানুর রহমান সোহেল জানান। তিনি আরও জানান, ৫০০ মিটার দীর্ঘ ও ২৩ মিটার চওড়া এলাকায় এই খনন কাজ করা হবে এবং ৬৫ হাজার ঘনমিটার মাটি উত্তোলন করা হবে। আগামী একমাসে এ কাজ সম্পন্ন হবে। ফলে চরখালী-টগড়া ফেরিঘাট ব্যবহারকারী দক্ষিণাঞ্চলের বরগুনা, পাথরঘাটা, মঠবাড়িয়া, ভাণ্ডারিয়া, কাঠালিয়া, পিরোজপুর রুটের যানবাহন চলাচলের ক্ষেত্রে আর সমস্যা থাকবে না। এই নদীর অংশ বিশেষের খনন কাজ  উদ্বোধন করে জাতীয় পার্টি-জেপির চেয়ারম্যান আনোয়ার হোসেন মঞ্জু দোয়া ও মোনাজাতে অংশ নেন। এসময় আরো উপস্থিত ছিলেন পিরোজপুর জেলা পরিষদের চেয়ারম্যান মো. মহিউদ্দিন মহারাজ, ইন্দুরকানী উপজেলা চেয়ারম্যান মো. মতিউর রহমান অ্যাডভোকেট, ভাণ্ডারিয়া উপজেলা জেপির যুগ্ম আহ্বায়ক গোলাম সরওয়ার জোমাদ্দার, সদস্য সচিব ও ধাওয়া ইউপি চেয়ারম্যান সিদ্দিকুর রহমান টুলু, জেপির কেন্দ ীয় নেতা ইউসুফ আলী আকন, ইন্দুরকানী উপজেলা জাতীয় পার্টি-জেপির কো-আহ্বায়ক ও পাড়েরহাট ইউপি চেয়ারম্যান গোলাম সরোয়ার বাবুল, জেপি’র ইন্দুরকানী উপজেলা সদস্য সচিব মো. শাহীন হাওলাদার, বিআইডব্লিউটিএ’র কর্মকর্তা মিজানুর রহমান সোহেল প্রমুখ।  দুস্থ কল্যাণ সংস্থার কাপড় বিতরণভাণ্ডারিয়া ও ইন্দুরকানী উপজেলার বিভিন্ন ইউনিয়নে ঈদুল ফিতর উপলক্ষে গতকাল দুস্থ কল্যাণ সংস্থার উদ্যোগে সুবিধাবঞ্চিত অসচ্ছল ব্যক্তিদের মাঝে কাপড় বিতরণ করা হয়। জাতীয় পার্টি-জেপির চেয়ারম্যান আনোয়ার হোসেন মঞ্জু এমপি এসময় উপস্থিত ছিলেন। এছাড়া ইন্দুরকানী উপজেলার সুবিধা বঞ্চিত অসচ্ছল ব্যক্তিদের মাঝে সংসদ সদস্যের ঐচ্ছিক তহবিলের চেক বিতরণ করা হয়। এখানে পত্তাশী ইউনিয়নের সুবিধাবঞ্চিত অসচ্ছল পরিবারের মাঝে কাপড় বিতরণ করেন পিরোজপুর জেলা পরিষদ চেয়ারম্যান মো. মহিউদ্দিন মহারাজ, উপজেলা চেয়ারম্যান মো. মতিউর রহমান অ্যাডভোকেট, মো. শাহীন হাওলাদার, দুস্থ কল্যাণ সংস্থার উপদেষ্টা এম এ রব্বানী ফিরোজ প্রমুখ।ভাণ্ডারিয়ায় ইফতার ও দোয়া অনুষ্ঠানভাণ্ডারিয়া (পিরোজপুর) সংবাদদাতা জানান, আনোয়ার হোসেন মঞ্জু এমপি শুক্রবার ভিটাবাড়িয়ায় জেপির উপজেলা যুগ্ম আহ্বায়ক ও উপজেলা ভাইস চেয়ারম্যান মশিউর রহমান মৃধা আয়োজিত ইফতার মাহফিল ও দোয়া অনুষ্ঠানে প্রধান অতিথি হিসেবে শরিক হন। অন্যান্যের মধ্যে মহিউদ্দিন মহারাজ, আসমা আখতার, ওসি শাহাবুদ্দিন, গোলাম সরওয়ার জোমাদ্দার, ছিদ্দিকুর রহমান টুলু, মজিবুর রহমান চৌধুরী, ইউসুফ আলী আকন, হাফিজুর রশিদ তারিক জোমাদ্দার, সাইদ আহম্মেদ প্রমুখ এই অনুষ্ঠানে শরিক হন। দোয়া মোনাজাত পরিচালনা করেন মাওলানা ফারুক হোসাইন।    



41193,57010
বগুড়া-৬ উপনির্বাচন শান্তি ও উন্নয়নের জন্য নৌকায় ভোট দিন :নাসিম
অন্যান্য
প্রকাশ : ২৫ মে ২০১৯, ০০:০০
আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি শান্তি ও উন্নয়নের স্বার্থে নৌকা মার্কায় ভোট দিতে বগুড়া-৬ আসনের সর্বস্তরের জনগণের প্রতি আহ্বান জানিয়ে বলেছেন, বিএনপির মহাসচিব মির্জা ফখরুল ইসলাম আলমগীর ৩০ ডিসেম্বরের নির্বাচনে বগুড়া-৬ আসনে জয়লাভ করে সংসদে যাননি। তিনি বগুড়ার মানুষদের অসম্মান করেছেন। তার কারণেই বগুড়া সদর আসনে উপ-নির্বাচন অনুষ্ঠিত হতে যাচ্ছে। আগামী ২৪ জুন সেই উপ-নির্বাচনে শান্তি ও উন্নয়নের নৌকা মার্কার প্রার্থী টি জামান নিকেতোকে ভোট দিয়ে তাদের আস্তাকুড়ে নিক্ষেপ করার জন্য বগুড়ার ভোটার ও কর্মীদের প্রতি আহ্বান জানান তিনি। গতকাল শুক্রবার বিকালে শহীদ টিটু মিলনায়তনে বগুড়া জেলা আওয়ামী লীগের উদ্যোগে যৌথ কর্মীসভা, দোয়া ও ইফতার মাহফিলে প্রধান অতিথির বক্তব্যে মোহাম্মদ নাসিম এ কথা বলেন। জেলা আওয়ামী লীগের ভারপ্রাপ্ত সভাপতি ও জেলা পরিষদ চেয়ারম্যান ডাঃ মকবুল হোসেনের সভাপতিত্বে ও জেলা আওয়ামী লীগের যুগ্ম সম্পাদক রাগেবুল আহসান রিপুর সঞ্চালনায় সভায় বিশেষ অতিথির বক্তব্য রাখেন আওয়ামী লীগের যুগ্ম সাধারণ সম্পাদক জাহাঙ্গীর কবির নানক, আওয়ামী লীগের সাংগঠনিক সম্পাদক নৌ-পরিবহন প্রতিমন্ত্রী খালিদ মাহমুদ চৌধুরী এমপি, বগুড়া-১ আসনের সংসদ সদস্য আব্দুল মান্নান, আওয়ামী লীগের কেন্দ্রীয় স্বাস্থ্য ও জনসংখ্যা বিষয়ক সম্পাদক ডা. রোকেয়া সুলতানা, জেলা আওয়ামী লীগের সাধারণ সম্পাদক মজিবর রহমান মজনু, বগুড়া-৫ আসনের সংসদ সদস্য আলহাজ হাবিবর রহমান, সদর আসনে আওয়ামী লীগ মনোনীত প্রার্থী টি জামান নিকেতো।   



41194,57011
‘মানুষের চেয়ে বড় কিছু নাই, নহে কিছু মহীয়ান’
অন্যান্য
প্রকাশ : ২৫ মে ২০১৯, ০০:০০
বেঁচেছিলেন ৭৭ বছর। কিন্তু তার মধ্যে ৩৪ বছর অসহনীয় নির্বাক জীবন কাটিয়েছেন। জন্মের পর থেকে মাত্র ৪৩ বছর বয়স পর্যন্ত স্বাভাবিক জীবন কাটিয়েছেন। এর মাঝে সাহিত্য রচনার কাল  ছিল মাত্র ২৪ বছর। তিনি নির্বাক হয়েছিলেন ৭৭ বছর আগে, তাঁর মৃত্যুর পরও আমরা পেরিয়ে এসেছি প্রায় ৪৩ বছর। তার মানে প্রায় আট দশক তিনি বিচ্ছিন্ন দ্বীপের বাসিন্দা। তারপরও বাঙালির জীবনে নজরুলের দিগন্তবিস্তারি প্রভাব রয়েছে! কেন? গবেষকরা বলছেন, সাহিত্য রচনার সময়কালের ব্যাপ্তি যাই হোক না কেন নজরুলের প্রভাব শতাব্দি পেরিয়ে আজো সমানভাবে প্রাসঙ্গিক। মানবতাবাদী কবি নজরুল একুশ শতকে এসে হয়ে উঠেছেন মনুষত্বের কবি। যখন দেশে দেশে সাম্প্রদায়িকতা, জঙ্গিবাদ, ধর্মীয় কুসংস্কার বাড়ছে, তার বিপরীতে অসাম্প্রদায়িক ও মানবতার কবি নজরুল চর্চার বিকল্প নেই।আজ শনিবার ১১ জ্যৈষ্ঠ। সাম্যের কবি, বিরহ-বেদনার কবি, বিদ্রোহের কবি বাংলাদেশের জাতীয় কবি কাজী নজরুল ইসলামের ১২০তম জন্মবার্ষিকী। এ উপলক্ষে সরকারি ও বেসরকারি পর্যায়ে ব্যাপক কর্মসূচি গ্রহণ করা হয়েছে। রাষ্ট্রপতি আবদুল হামিদ, প্রধানমন্ত্রী শেখ হাসিনা, বিরোধী দলীয় নেতা এইচ এম এরশাদ কবির জন্মবার্ষিকী উপলক্ষে পৃথক বাণী দিয়েছেন।ব্রিটিশবিরোধী আন্দোলনে নজরুলের লেখনী ধূমকেতুর মতো আঘাত হেনে জাগিয়ে দিয়েছিল ভারতবাসীকে। বাংলা সাহিত্যের ইতিহাসে ‘বিদ্রোহী কবি’ এবং আধুনিক বাংলা গানের ‘বুলবুল’ নামে খ্যাত কাজী নজরুল ইসলাম বিশ শতকের বিশ ও ত্রিশের দশকে উপমহাদেশের অবিভক্ত বাংলার সাংস্কৃতিক জগতে সবচেয়ে বর্ণাঢ্য ব্যক্তিত্ব ছিলেন। দ্রোহ, প্রেম, মানবতা কবির রচনাকে করেছে চিরন্তন, নিয়ে গেছে গণমানুষের কাছাকাছি। কবিতায় বলেছেন, ‘গাহি সাম্যের গান/ মানুষের চেয়ে বড় কিছু নাই, নহে কিছু মহীয়ান...’।কাজী নজরুল ইসলামের জন্ম বাংলা ১১ই জ্যৈষ্ঠ ১৩০৬ সালে (ইংরেজি ১৮৯৯ খ্রিস্টাব্দে) পশ্চিমবঙ্গের বর্ধমান জেলার চুরুলিয়া গ্রামে। তার পিতার নাম কাজী ফকির আহমেদ, মা জাহেদা খাতুন। ১৯৭২ সালের ২৪ মে তত্কালীন প্রধানমন্ত্রী বঙ্গবন্ধু শেখ মুজিবুর রহমানের উদ্যোগে কবি সপরিবারে বাংলাদেশে আসেন। বাংলাদেশ সরকার কাজী নজরুল ইসলামকে বাংলাদেশের নাগরিকত্ব প্রদান করেন এবং জাতীয় কবি হিসাবে ঘোষণা দেন। মৃত্যুর আগ পর্যন্ত তিনি বাংলাদেশেই ছিলেন।কর্মসূচি:জাতীয় কবি কাজী নজরুল ইসলামের ১২০তম জন্মবার্ষিকী উদযাপনে সংস্কৃতি মন্ত্রণালয়ের উদ্যোগে ত্রিশাল, ঢাকা, কুমিল্লা, চুয়াডাঙ্গা ও মানিকগঞ্জে ব্যাপক কর্মসূচি গ্রহণ করা হয়েছে। ত্রিশালে উদ্বোধনী অনুষ্ঠানে শনিবার প্রধান অতিথি থাকবেন শিক্ষামন্ত্রী ডা: দীপু মনি। এতে সভাপতিত্ব করবেন সংস্কৃতি বিষয়ক প্রতিমন্ত্রী কে এম খালিদ। এ ছাড়া রাজধানীসহ দেশের বিভিন্ন জেলায় বিভিন্ন প্রতিষ্ঠান, সংস্থা, সংগঠন নানা অনুষ্ঠান আয়োজনের মধ্য দিয়ে দিবসটি পালন করবে।এদিকে নজরুল একাডেমীতে গতকাল শুক্রবার থেকে শুরু হয়েছে দুদিনের বিশেষ অনুষ্ঠানমালা। আজ শনিবার অনুষ্ঠানের সমাপনী দিন। বিটিভিসহ বেসরকারি চ্যানেলগুলো নানা অনুষ্ঠান সমপ্রচার করবে। জাতীয় দৈনিক পত্রিকাগুলো কবির ওপর বিশেষ সংবাদ ও নিবন্ধ পরিবেশন করবে। 



41195,57012
সেহরিতে নির্ঘুম রাজধানী
অন্যান্য
প্রকাশ : ২৫ মে ২০১৯, ০০:০০
কলকাতা, দিল্লির চাঁদনি চক, লক্ষেৗ, করাচি, লাহোর প্রভৃতি শহরে ইফতারের সময় থেকে সেহরি পর্যন্ত উত্সবের আমেজ বিরাজ করে। পরিবারের মানুষরা যেমন দল বেঁধে সেহরি খেতে হোটেলগুলোতে জমায়েত হন তেমনি হোটেল থেকে খাবার কিনে নিয়ে যাবার চলও বেশ। এরসঙ্গে পাড়া-মহল্লায় আয়োজন করা হয় কাওয়ালি গানের আসর। ফলে জমজমাট হয়ে ওঠে সেসব দেশের মুসলিম সম্প্রদায় বসবাসকারী এলাকাগুলো।বাংলাদেশেও গত কয়েক বছর ধরে রমজানে সেহরিকে কেন্দ্র করে হোটেলগুলোতে মুখরোচক খাবার বিক্রির সংস্কৃতি সৃষ্টি হচ্ছে। বিশেষ করে সেহরি পর্যন্ত খাবারের দোকানগুলোতে মানুষের যে ভিড় জমছে-এটা বাংলাদেশের সংস্কৃতিতে নতুন মাত্রা যোগ করছে।রাজধানীতেও ধীরে ধীরে উপমহাদেশের অন্যান্য শহরের আদলে সেহরি রাত জমজমাট হয়ে উঠছে। রমজানে দল বেঁধে সেহরি করা রাজধানীর মানুষের জীবনে যোগ করেছে এক নতুন অনুষঙ্গ। আর সে কারণে রাত গভীর হলেও রাজধানীর অনেক হোটেলই থাকে মানুষের আনাগোনায় সরগরম।ভারতে জন্ম নেওয়া বৈবাহিক সূত্রে বাংলাদেশের নাগরিক সীমা কালাম সিদ্দিকী বললেন, কলকাতায়, দিল্লীতে এই পুরো রোজার মাস জুড়ে এক উত্সবের আমেজ শুরু হয়। পাড়ায় পাড়ায় চলে কাওয়ালী গানের আসর। আর মুখরোচক খাবারের দোকানগুলো ইফতারের সময় থেকে জমে ওঠে। পাড়ার সব মানুষ বাইরে বেরিয়ে এসে সবার সঙ্গে মিলিত হয়। গভীর রাতে সেহরি শেষে সবাই ঘরে ফেরে।সেহরি উপলক্ষে রাজধানীর অনেক রেস্টুরেন্টই রাতে খোলা থাকে। তবে সবার মূলত আগ্রহ থাকে পুরান ঢাকার ঐতিহ্যবাহী খাবারের দিকেই। পোলাও, কাচ্চি বিরিয়ানি, চিকেন বিরিয়ানি, খাসির লেগ রোস্ট এবং রেজালার গন্ধে মৌ মৌ করে ওঠে পুরান ঢাকার অলিগলি। এই মাঝরাতেও পুরান ঢাকার হোটেলগুলোর সামনে প্রাইভেট কারের আনাগোনায় রীতিমত জ্যাম বেঁধে যায়। রাত একটার পর থেকে হোটেলগুলোতে মানুষের ভিড় বাড়তে থাকে। হোটেলের ভেতরে মানুষের হাঁক-ডাক। ওয়েটারদের ব্যস্ত ছোটাছুটি। দল বেঁধে বন্ধুরা মিলে সেহরি করে আর সেই সঙ্গে তাদের আড্ডাও জমে ওঠে। আড্ডার আকর্ষণে, আর মজার মজার খাবারের টানে সবাই এসে জড়ো হয় রেস্টুরেন্টগুলোতে। ফেসবুকে সেহরি করার সেলফি পোস্ট করা যেন ফ্যাশনে পরিণত হয়েছে। কারো ছবি দেখে অন্য বন্ধুরাও বের হচ্ছেন সেহরিতে। তুলছেন ছবি। সে ছবি ফেসবুকের পেজগুলোতে ভেসে বেড়াচ্ছে।শুধু আনন্দ করবার জন্যই নয়, মানুষকে প্রয়োজনের তাগিদেও অনেক সময় বাইরে সেহরি করতে হয়। তাই শহর এলাকার অনেক হোটেলই খোলা থাকে রমজানে। তবে একসাথে বন্ধুরা মিলে সেহরি করলেও যাতে ধর্মীয় ভাব-গাম্ভীর্য বজায় থাকে সেদিকে লক্ষ্য রাখার পরামর্শ দিয়েছেন ধর্মপ্রাণ মুসলমানরা। হোটেলগুলোতে মসলাদার খাবারের প্রতি মানুষের ঝোঁক বেশি। সাদা ভাতের সঙ্গে মুরগি কারি, ঝাল ফ্রাই, খাসির গ্লাসি, খাশির রোস্ট, বিভিন্ন ছোট বড় মাছ থাকে। এছাড়া কাচ্চি, মোরগ পোলাও তো আছেই। খাবারের পর থাকে মিষ্টি জাতীয় নানা খাবার। ফল, জুস, লাচ্ছি কিংবা শরবত জাতীয় পানীয়  প্রভৃতি।সেহরি পার্টিতে হোটেলগুলো জমজমাটসেহরির সময় হলেই জমে ওঠে রাজধানীর হোটেল রেস্টুরেন্টগুলো। বনানি, গুলশান, উত্তরার অভিজাত এলাকার কিছু কিছু রেস্টুরেন্ট খোলা থাকে তবে মানুষের প্রধান আকর্ষণ থাকে পুরান ঢাকার ঐতিহ্যবাহী রেস্টুরেন্টগুলোর প্রতি। নওয়াবপুরের হোটেল আল রাজ্জাক, ঠাঁটারি বাজার, ধানমন্ডির স্টার হোটেল, বঙ্গবাজারের সুপার স্টার, রাজধানী হোটেল সেহরি পার্টির জন্য জনপ্রিয় হয়ে উঠেছে। এসব হোটেলেই মানুষের আনাগোনা বেশি। এছাড়াও নাজিম উদ্দিন রোড, নাজিরা বাজারেও রয়েছে ঐতিহ্যবাহী অনেক হোটেল। এদিকে, বেশকিছু কর্পোরেট হাউজ, মিডিয়া হাউজগুলো সেহরি পার্টির আয়োজন করে বেশ সাড়া ফেলেছেন এবছর। দুপুর বারোটার পর থেকেই আনাগোনা বাড়তে থাকে হোটেলগুলোতে। তবে আসল চাপটা আসে রাত একটা থেকে আড়াইটার মধ্যে- বলছিলেন রাজ্জাক হোটেলের ব্যবস্থাপক। তিনি বললেন, মূলত দশ রোজার পরে চাপ বাড়ে। চলে চাঁদ রাত পর্যন্ত।বনানি থেকে নওয়াবপুরের হোটেল আল রাজ্জাকে সেহরি করতে এসেছে ২০ থেকে ২৫ জনের একটি দল। বসার জায়গা নেই তাই বাইরে অপেক্ষা করছেন তারা। এই দলের তানভীর আলম বললেন, হুট করেই চলে এসেছি আমরা। কোনো পূর্ব প্রস্তুতি ছিল না। ফোনে ফোনে যোগাযোগ। ভালোই লাগে এইভাবে বন্ধুদের নিয়ে আড্ডা দিতে আর সেহরি খেতে। শুধু বন্ধুরাই নয়, পরিবারের সদস্যদের নিয়েও চলে এসেছেন অনেকে দিনভর রোজা রাখার পর সুস্বাদু খাবারের খোঁজে।বন্ধুদের সঙ্গে হোটেল আল রাজ্জাকে সেহরি করতে এসেছেন কাকরাইলের বাসিন্দা সাবিনা ইয়াসমিন। তিনি বললেন, এই গভীর রাতে ঢাকা শহরে কখনোই বের হইনি। সেহরি করার আগে আমরা পুরো ঢাকা শহর, ফ্লাইওভার ঘুরে এসেছি। এটা আমার জন্য খুবই আনন্দের স্মৃতি হয়ে থাকবে। 



41196,57013
কিলোগ্রামের পর এবার বদলে যাচ্ছে সেকেন্ডও!
অন্যান্য
প্রকাশ : ২৫ মে ২০১৯, ০০:০০
প্লাটিনাম ও ইরিডিয়ামের তৈরি একটি সিলিন্ডার আকৃতির সংকর ধাতবের ওজনকে এতোদিন এক কেজি ধরা হতো। কিন্তু এ বছর বিশ্ব ওজন দিবস থেকে বদলে গেছে কিলোগ্রামের সংজ্ঞা। বিজ্ঞানীরা এবার ভাবছেন, কিলোগ্রামের মতো সেকেন্ডকে আরো নিখুঁতভাবে পরিমাপের জন্য বদলে ফেলার কথা। সেকেন্ডকে আরো নিখুঁতভাবে মাপার ব্যবস্থা করতে চান বিজ্ঞানীরা। এটি করা সম্ভব হলে সিজিয়াম ঘড়ির চেয়ে ১০০ গুণ বেশি নিখুঁতভাবে এক সেকেন্ডকে মাপা হবে।বর্তমানে সেকেন্ড মাপা হয় সিজিয়াম পরমাণু দিয়ে তৈরি ঘড়িতে। সিজিয়াম পরমাণু নির্দিষ্ট কম্পাঙ্কের আলো শুষে নিয়ে নির্দিষ্ট সময় অন্তর সেই শক্তি তoত্ি-চুম্বকীয় তরঙ্গ আকারে ছেড়ে দেয়। ঠিক যেমন আদর্শ অবস্থায় একটি পেন্ডুলাম নির্দিষ্ট সময় অন্তর বিশেষ একটি স্থানে পৌঁছায়।সিজিয়ামের ঘড়িতে আলোর ৯১৯,২৬,৩১,৭৭০ বার স্পন্দন বা দোলনের কালকে এক সেকেন্ড ধরা হয়। কিন্তু পরবর্তী কালে তৈরি হওয়া ‘অপটিক্যাল অ্যাটমিক ক্লক’ অনেক বেশি নিখুঁত সময় দিচ্ছে। কলোরাডোর বোল্ডারের ‘ন্যাশনাল ইনস্টিটিউট অব স্ট্যান্ডার্ডস অ্যান্ড টেকনোলজি’-র পদার্থবিদ অ্যান্ড্রু লাডলোরের মতে, এই ঘড়িতে কম্পাঙ্ক অনেক বেশি। ফলে ঘড়ির প্রতিটি টিক অনেক কাছাকাঠি। ফলে এই ঘড়িতে সিজিয়াম ঘড়ির চেয়ে ১০০ গুণ বেশি নিখুঁতভাবে এক সেকেন্ডকে মাপা যাচ্ছে। তবে আন্তর্জাতিক স্বীকৃতির সব ধাপ পেরিয়ে বদলটা হয়তো ঘটবে ২০২০ সালের শেষ নাগাদ।এর আগে গত বছরের নভেম্বর মাসে ফ্রান্সের ভার্সাইয়ে ওজন ও পরিমাপ বিষয়ক এক সম্মেলনে বিজ্ঞানীরা কিলোগ্রামের সংজ্ঞা পরিবর্তন করেন। ১৮৮৯ সাল থেকে ‘ল্য গ্রঁদ কে’ নামের ওই ধাতব সংকরের ভিত্তিতে পৃথিবীজুড়ে এক কেজির পরিমাণ নির্ধারিত হয়ে আসছিল। অবশেষে ১৩০ বছর পর গত সোমবার থেকে কার্যকর হয়েছে কিলোগ্রামের নতুন সংজ্ঞা। -আনন্দবাজার পত্রিকা 



41197,57014
ক্যাপসন নিউজ
অন্যান্য
প্রকাশ : ২৫ মে ২০১৯, ০০:০০



41198,57015
গুজরাটে কোচিং সেন্টারে আগুন, ১৮ শিক্ষার্থী নিহত
অন্যান্য
প্রকাশ : ২৫ মে ২০১৯, ০০:০০
ভারতের গুজরাট রাজ্যের সুরাটে কোচিং সেন্টারে ভয়াবহ আগুনে অন্তত ১৮ শিক্ষার্থীর মৃত্যু হয়েছে। গতকাল বিকেলে অগ্নিকান্ডের সময় অনেক শিক্ষার্থী বহুতল ভবন থেকে লাফ দেন। এতে অনেকেই হতাহত হন। তাদের বয়স ১৪ বছর থেকে ১৭ এর মধ্যে। এই ঘটনায় প্রধানমন্ত্রী নরেন্দ্র মোদি শোক প্রকাশ করেছেন এবং হতাহতদের সহায়তা দেওয়ার অঙ্গীকার করেছেন। খবর এনডিটিভি’রপ্রত্যক্ষদর্শীরা জানান, স্থানীয় সময় বিকেল সাড়ে ৩টায় সুরাটের সারথানা এলাকার তাকশাশিলা আরকেডের শেষ দুই ফ্লোরে আগুন লাগে। বাণিজ্যিক ভবনটিতে নবম থেকে দ্বাদশ শ্রেণির শিক্ষার্থীদের কোচিং সেন্টার ছিল। গ্রীষ্মকালীন ছুটির কারণে অনেকেই কোচিংয়ে উপস্থিত হয়েছিলেন। আগুন লাগার কারণ জানা যায়নি। তবে কয়েক ঘন্টার মধ্যেই আগুন নিয়ন্ত্রণে আসে। ভিডিওতে দেখা গেছে, একটি শিশু জানালা দিয়ে লাফ দিচ্ছে। তবে সে বেঁচে আছে কিনা তা জানা যায়নি। স্থানীয় এমপি দর্শনা জার্দোশ জানিয়েছেন, লাফ দেওয়া শিক্ষার্থীদের অনেকের অবস্থা আশংকাজনক। অগ্নিকান্ডের তদন্ত করতে একটি কমিটি করা হয়েছে। নিহতদের স্বজনদের ৪ লাখ রূপি করে দেওয়ার ঘোষণা দিয়েছেন গুজরাটের মুখ্যমন্ত্রী। ভবনটিতে অগ্নি নিরাপত্তা বিষয়ক প্রয়োজনীয় যন্ত্রপাতি ছিল না বলে ফায়ার সার্ভিস জানিয়েছে। ভবনের মালিককে ধরতে পুলিশ অভিযান চালাচ্ছে। 



41199,57016
নিরাপদ খাদ্য আইন আছে নেই কার্যকর প্রয়োগ
অন্যান্য
প্রকাশ : ২৫ মে ২০১৯, ০০:০০
আইন আছে, নেই কার্যকর প্রয়োগ। ভেজাল ও নিম্নমানের খাদ্যপণ্যের বিরুদ্ধে কঠোর ব্যবস্থা নেওয়ার জন্য নিরাপদ খাদ্য আইন করেছে সরকার। ওই আইনে নিরাপদ খাদ্য কর্তৃপক্ষকে ব্যবস্থা নেওয়ার জন্য যথেষ্ট ক্ষমতা দেওয়া হয়েছে। কিন্তু তার প্রয়োগ নেই বললেই চলে। নামি-দামি ব্র্যান্ডের নিম্নমানের ৫২ পণ্যের মামলার শুনানিতে বারবার এই বিষয়টি উঠে এসেছে। হাইকোর্ট বলেছে, উন্নত দেশের আইন পর্যালোচনা করে সরকার নিরাপদ খাদ্য আইন করেছে। এর চেয়ে ভালো আইন আর হতে পারে না। আইনে প্রতিটি বিষয়কে নির্দিষ্ট করা হয়েছে। হয়ত আমরা উন্নত দেশের পর্যায়ে যেতে পারব না, তাদের মতো সে ধরনের অর্থনৈতিক সক্ষমতাও নেই। তবে আমাদের আইনে যা আছে তার মধ্যে থেকে ন্যূনতম একটা মান নিশ্চিত করতে হবে। কিন্তু আইনের সেই প্রয়োগ কি দেখতে পাচ্ছি? আদালত বলেন, খাদ্য-পণ্যের নিরাপত্তার ব্যাপারে আপসের কোনো সুযোগ নেই। সরকারি প্রতিষ্ঠান ঠিকমতো কাজ করলেই হয়ে যায়। কিন্তু এরা বড় বড় অফিস নিয়ে বসে আছে।এদিকে আইন বিশেষজ্ঞরা বলছেন, সরকার অনেক ভালো ভালো আইন করছে। কিন্তু সেই আইনের প্রয়োগ যে সরকারি সংস্থার ওপর দেওয়া হয়েছে তারাই যদি কার্যকর প্রয়োগ না করে তাহলে আইন প্রণয়নের মূল উদ্দেশ্যই ব্যাহত হয়। ফলে জনগণ আইনের প্রকৃত সুফল পায় না। তারা বলেন, নিরাপদ খাদ্য আইন নিয়ে উচ্চ আদালত যে অভিমত তুলে ধরেছে আইন প্রয়োগের ক্ষেত্রে সেটাই আসল বাস্তবতা। যদি আইনের কঠোর প্রয়োগ করা হত, তাহলে ভেজাল ও নিম্নমানের খাদ্যপণ্যে বাজার সয়লাব হত না।আওয়ামী লীগের নেতৃত্বাধীন মহাজোট সরকার ২০১৩ সালে জাতীয় সংসদে নিরাপদ খাদ্য আইন পাস করে। এই আইনের অধীনে সরকার প্রতিষ্ঠা করে বাংলাদেশ নিরাপদ খাদ্য কর্তৃপক্ষ। পাশাপাশি সংস্থাটির কর্মপরিধি কি হবে তা আইনে উল্লেখ করা হয়। আইনটি পর্যালোচনা করে দেখা যায়, সংস্থাটিকে বাজার মনিটরিং, স্বাস্থ্যের জন্য ক্ষতিকর, অনুপযোগী, ভেজাল খাদ্যদ্রব্য জব্দ ও তা ধ্বংস করার ক্ষমতাও আইনে দেওয়া হয়েছে। এমনকি নিম্নমানের অথবা ঝুঁকিপূর্ণ বা বিষাক্ত পদার্থযুক্ত খাদ্যদ্রব্য বাজার থেকে প্রত্যাহারের জন্য ব্যবস্থা নিতে পারবে।আইনের ৫৫ (১) ধারায় বলা হয়েছে, পরিদর্শক মধ্যরাত থেকে সূর্যোদয়ের পূর্ব মুহূর্ত পর্যন্ত সময় ব্যতীত, যে কোনো সময়ে—(ক) খাদ্য বিপণনের সরবরাহ স্থল, সরবরাহ পথ, মজুদস্থল বা বিক্রয়ের জন্য রক্ষিত খাদ্যদ্রব্যে ব্যবহারযোগ্য যে কোনো বস্তুর অবস্থা, স্থান অথবা উহার উত্পাদন প্রক্রিয়ার অবস্থা পরিদর্শন করতে পারবেন; এবং (৩) উপ-ধারা (১) এর অধীন পরিদর্শন এবং পরীক্ষাকালে যদি পরিদর্শকের বিশ্বাস করিবার কারণ থাকে যে খাদ্য প্রস্তুতকরণ বা বিপণন সংক্রান্ত কাজে নির্দিষ্ট কোনো জীবন্ত বা ক্রিয়াশীল বস্তু, ধারণপাত্র বা উহার উপাদান যাহা মানুষের স্বাস্থ্যের জন্য ক্ষতিকর বা অনুপযোগী বা ভেজাল, তা হলে তিনি ঐ সকল বস্তু বা উহা দ্বারা প্রস্তুতকৃত খাদ্যদ্রব্য জব্দ করতে পারবেন। কোনো কিছু জব্দের ক্ষেত্রে কোনো ব্যক্তি বাধা প্রদান বা প্রতিবন্ধকতা সৃষ্টি করতে পারবেন না। এছাড়া জব্দকারী খাদ্যদ্রব্য, জীবন্ত বা ক্রিয়াশীল বস্তু, ধারণপাত্র বা উহার উপাদান অবিলম্বে অপসারণ করিবে।মসলা, সরিষার তেল, ড্রিংকিং ওয়াটার, চিপস, লাচ্ছা সেমাই, স্পেশাল গাওয়া ঘিসহ নিম্নমানের ৫২ পণ্য চিহ্নিত করে বিএসটিআই। এক রিট আবেদনের প্রেক্ষিতে হাইকোর্ট এসব পণ্য বাজার থেকে জব্দ করে ধ্বংস করতে নিরাপদ খাদ্য কর্তৃপক্ষ ও ভোক্তা অধিকার সংরক্ষণ অধিদপ্তরকে নির্দেশ দিয়েছিল। কিন্তু ওই আদেশ বাস্তবায়ন না করায় নিরাপদ খাদ্য কর্তৃপক্ষের প্রতি উষ্মা প্রকাশ করে আদালত বলেন, এসিআই ও প্রাণের মতো বড় বড় কোম্পানিকে কর্তৃপক্ষ ভয় পান? যদি ভয় পান তাহলে আপনাদের এসব পদ দখল করে রাখার দরকার কি?ব্যবসায়ী মহলের চাপ মোকাবিলা করে কাজ করতে হয়: মাহবুব কবীরবাংলাদেশ নিরাপদ খাদ্য কর্তৃপক্ষের সদস্য মো. মাহবুব কবীর গতকাল ইত্তেফাককে বলেন, নিরাপদ খাদ্য কর্তৃপক্ষকে আইনে অনেক ক্ষমতা দেওয়া হলেও আমরা কাজ করতে গিয়ে দেখেছি, অনেক সীমাবদ্ধতাও রয়েছে। ব্যবসায়ী মহলসহ অনেক চাপ মোকাবিলা করে আমাদের কাজ করতে হয়। এসব বিষয় আমরা চিহ্নিত করেছি। খুব শিগগির আমরা সংশ্লিষ্ট মন্ত্রণালয়কে বিষয়টি জানাবো। তিনি বলেন, হাইকোর্টের নির্দেশে অভিযুক্ত প্রতিষ্ঠানগুলোর বিরুদ্ধে আইনগত ব্যবস্থা নিয়েছি। আইন আইনের গতিতে চলবে। কোনো ছাড় দেওয়া হবে না।



41200,57017
সাতক্ষীরায় প্রশ্ন ফাঁসের পাঁচ হোতাসহ গ্রেফতার ২১
অন্যান্য
প্রকাশ : ২৫ মে ২০১৯, ০০:০০
র্যাপিড অ্যাকশন ব্যাটালিয়ন (র্যাব) ও জাতীয় গোয়েন্দা সংস্থার (এনএসআই) সদস্যরা যৌথ অভিযান চালিয়ে সাতক্ষীরার কলারোয়া থেকে প্রাথমিক শিক্ষক নিয়োগ পরীক্ষার প্রশ্নপত্র ফাঁস চক্রের পাঁচ হোতাসহ ২১ সদস্যকে গ্রেফতার করেছে। তাদের ভ্রাম্যমাণ আদালতে হাজির করা হলে নির্বাহী ম্যাজিস্ট্রেট আমিনুর রহমান প্রত্যেককে দুই বছরের সাজা প্রদান করেন। সাজাপ্রাপ্তদের মধ্যে ১৭ জন পরীক্ষার্থী। গতকাল সকালে কলারোয়া থানার পার্শ্ববর্তী সোনালী সুপার মার্কেটে অবস্থিত কিডস কোচিং সেন্টারের ব্লাক বোর্ডে ফাঁসকৃত প্রশ্নপত্রের উত্তর লিখে দেওয়ার সময় ওই চক্রের সদস্যদের আটক করা হয়।আটক পাঁচ হোতা হলেন কুষ্টিয়া জেলার ভেড়ামারা থানার পরানখালি গ্রামের ব্যবসায়ী আব্দুল হালিম, সাতক্ষীরার কলারোয়ার ঝাপাঘাটা গ্রামের জনতা ব্যাংকের ম্যানেজার আফতাবুজ্জামান, একই উপজেলা ও একই গ্রামের শিক্ষক আমিরুল ইসলাম, আশাশুনি উপজেলার কৃষি ব্যাংক ম্যানেজার মনিরুল ইসলাম, একই উপজেলার কাকবাশিয়া গ্রামের শিক্ষক তরিকুল ইসলাম। র্যাব-৬ এর অধিনায়ক লে. কর্নেল সৈয়দ নুর সালেহীন প্রেস ব্রিফিংয়ে এ তথ্য জানান। লে. কর্নেল সৈয়দ নুর বলেন, প্রথমে সাত নারীসহ ২৮ জনকে আটক করা হয়। পরে তাদের দেওয়া তথ্যের ভিত্তিতে আব্দুল হালিম নামের এই চক্রের আরো এক হোতাকে আটক করা হয়। এনিয়ে মোট ২৯ জনকে আটক করে র্যাব। এর মধ্যে ২১ জনকে ভ্রাম্যমাণ আদালত সাজা প্রদান করে। বাকি আট জনের বিরুদ্ধে কোনো অভিযোগ না পাওয়ায় তাদেরকে ছেড়ে দেওয়া হয়। তিনি আরো জানান, আমরা জানতে পেরেছি ঢাকায় বসে একটি প্রশ্ন ফাঁসকারী চক্র ১২ লাখ টাকার চুক্তিতে তাদের কাছে মোবাইল ফোনে প্রশ্ন ও তার উত্তর বলে দেবে। এসব প্রশ্ন ও উত্তর ব্লাকবোর্ডে লিখে পরীক্ষার্থীদের মধ্যে ছড়িয়ে দেওয়ার সময় তাদের আটক করা হয়। এ জন্য সিন্ডিকেটের হাতে অগ্রিম পাঁচ লাখ টাকা দিতে হয়েছে পরীক্ষার্থীদের। বাকি টাকা পরীক্ষা শেষে দেওয়ার কথা ছিল। চক্রটির কাছ থেকে যে প্রশ্নপত্র উদ্ধার করা হয়েছে তার সাথে মূল প্রশ্নে হুবহু মিল পাওয়া গেছে।



41201,57018
১৪ বাংলাদেশিসহ ভূমধ্যসাগর থেকে ২৯০ অভিবাসী উদ্ধার
অন্যান্য
প্রকাশ : ২৫ মে ২০১৯, ০০:০০
লিবিয়া উপকূলস্থ ভূমধ্যসাগর থেকে ১৪ বাংলাদেশিসহ ২৯০ জন অভিবাসীকে উদ্ধার করেছে দেশটির নৌবাহিনী। ইউরোপগামী তিনটি নৌকা থেকে এই অভিবাসীদের উদ্ধার করা হয়েছে বলে গতকাল শুক্রবার  লিবিয়ার নৌবাহিনী এক বিবৃতিতে জানিয়েছে। মার্কিন সংবাদমাধ্যম দ্য ওয়াশিংটন পোস্টের এক খবরে বলা হয়েছে, বৃহস্পতিবার জার্মানির একটি দাতব্য সংস্থা লিবিয়ার নৌবাহিনীকে সাগরে তিনটি নৌকা বিকল হয়ে পড়ার খবর জানায়। এছাড়া লিবিয়ার কোস্ট গার্ড একটি রাবারের নৌকা ডুবে যাওয়ারও খবর পায়। নৌকা ডুবে যাওয়ার পর যাত্রীরা সাগরে ভাসচ্ছিলেন।গতকাল লিবিয়ার নৌবাহিনীর ফেসবুকে পেজে দেয়া বিবৃতিতে বলা হয়েছে, নৌকাটিতে ৮৭ জন অভিবাসী ছিলেন। এদের মধ্যে ছয়জন নারী ও এক শিশু রয়েছে। এর আগে লিবীয় কোস্ট গার্ড আরো দুটি রাবারের নৌকা থেকে ২০৩ জন অভিবাসীকে উদ্ধার করে বলে পৃথক বিবৃতিতে জানানো হয়েছে।তিনটি নৌকাতে থাকা বেশিরভাগ অভিবাসন প্রত্যাশী আরব ও আফ্রিকার বিভিন্ন দেশের নাগরিক। এদের মধ্যে ১৪ জন বাংলাদেশি রয়েছেন। তাদেরকে উদ্ধারের পর মানবিক ও চিকিত্সা সহায়তা দিয়ে লিবিয়ার পুলিশের কাছে হস্তান্তর করা হয়েছে।প্রসঙ্গত, সম্প্রতি ভূমধ্যসাগর পাড়ি দিয়ে ইউরোপ যাওয়ার পথে নৌকাডুবিতে প্রাণ হারান ৪০ বাংলাদেশি নাগরিক।   



41202,57019
আসছে স্মার্ট বাজেট
অন্যান্য
প্রকাশ : ২৫ মে ২০১৯, ০০:০০
অর্থমন্ত্রী আ হ ম মুস্তফা কামাল বলেছেন, এবারের বাজেট হবে একটি স্মার্ট বাজেট। বাজেট বক্তব্যের আকার গতানুগতিক বিশাল সাইজের থাকছে না, এটি হবে সংক্ষিপ্ত এবং টু-দ্য পয়েন্ট। তাই বলে বাজেটের আকার ছোট হবে না, বরং যে কোনো সময়ের তুলনায় এটি হবে রেকর্ড বাজেট। ২০১৯-২০ অর্থবছরের নতুন বাজেটে থাকবে নতুন নতুন উদ্যোগ। বাজেটে জাতির পিতা বঙ্গবন্ধু শেখ মুজিবুর রহমানের শততম জন্মবার্ষিকী পালনের প্রতিফলন থাকবে।শুক্রবার কুমিল্লার লালমাই উপজেলার বাগমারা উচ্চ বিদ্যালয় মাঠে উপজেলা আওয়ামী লীগ আয়োজিত ইফতার ও দোয়া মাহফিল অনুষ্ঠানে প্রধান অতিথির বক্তব্যে তিনি এসব কথা বলেন। মন্ত্রী বলেন, আগামী বাজেটে বেশি মনোযোগ থাকবে নির্বাচনী ইশতেহার অনুযায়ী ‘আমার গ্রাম আমার শহর’ ও কর্মসংস্থান সৃষ্টির দিকে। গ্রামকে পরিকল্পিতভাবে গড়ে তোলা হবে। যেখানে ইন্টারনেট, বিদ্যুত্, গ্যাসসহ সকল ধরনের নাগরিক সুবিধা তৃণমূল পর্যায়ে জনগণের কাছে পৌঁছে দেওয়া হবে।ধানের দাম নিয়ে সমস্যার বিষয়ে অর্থমন্ত্রী বলেন, আমাদের কৃষককে বাঁচাতে হবে। সে লক্ষ্যে আমরা চাল আমদানি নিরুত্সাহিত করতে শুল্ক ২৮ শতাংশ থেকে বাড়িয়ে ৫৫ শতাংশে উন্নীত করেছি। এ সিদ্ধান্তে দেশের কৃষকরা আর্থিক ক্ষতির হাত থেকে কিছুটা রেহাই পাবেন। পাশাপাশি চাল রপ্তানির দিকেও আমাদের জোর দিতে হবে। প্রয়োজনে ভর্তুকি দিয়ে হলেও চাল রপ্তানির পদক্ষেপ গ্রহণ করা হবে। বর্তমান উন্নয়নবান্ধব সরকার দেশের অগ্রযাত্রা অব্যাহত রাখতে প্রয়োজনীয় যে কোন পদক্ষেপ নিতেই পিছপা হবে না।মন্ত্রী আরো বলেন, ঢাকা-চট্টগ্রাম মহাসড়কে দ্বিতীয় মেঘনা সেতু ও দ্বিতীয় গোমতী সেতু খুলে দিলে ঈদুল ফিতরে ঘরমুখী মানুষের যাত্রা অনেকটা নিরাপদ, যানজটমুক্ত এবং স্বস্তিদায়ক হবে এবং আমাদের অর্থনীতিকে করবে আরো গতিশীল।কুমিল্লা দক্ষিণ জেলা আওয়ামী লীগের সদস্য আব্দুল হামিদের সভাপতিত্বে অনুষ্ঠানে অন্যান্যের মধ্যে বক্তব্য রাখেন লালমাই উপজেলা পরিষদ চেয়ারম্যান আব্দুল মালেক, সদর দক্ষিণ উপজেলা পরিষদ চেয়ারম্যান গোলাম সারোয়ার প্রমুখ। 



41203,57020
একের পর এক গাড়ি গেল তাঁর উপর দিয়ে
অন্যান্য
প্রকাশ : ২৫ মে ২০১৯, ০০:০০
ময়মনসিংহের নান্দাইলে সড়ক দুর্ঘটনায় নুরুল ইসলাম (৪৫) নামে এক ব্যক্তি নিহত হয়েছেন। মোটরসাইকেলে বাড়ি ফেরার সময় পিকআপের সঙ্গে ধাক্কা খেয়ে রাস্তার মাঝখানে ছিটকে পড়েন তিনি। এ সময় বেশ কয়েকটি যানবাহন তাঁর ওপর দিয়ে চলে যায়। ঘটনাস্থলেই তাঁর মৃত্যু হয়। এছাড়া অন্যান্য স্থানে সড়ক দুর্ঘটনায় আরও ৫ জন নিহত হয়েছে। খবর আমাদের প্রতিনিধি ও সংবাদদাতাদের।ময়মনসিংহ : গত বৃহস্পতিবার রাতে নান্দাইল উপজেলার মুশুলি ইউনিয়নের পালাহার এলাকায় ময়মনসিংহ-কিশোরগঞ্জ মহাসড়কে দুর্ঘটনায় নুরুল ইসলাম নিহত হন। তিনি উপজেলার পালাহার গ্রামের আবদুল জব্বারের ছেলে। নুরুল ইসলাম কৃষিকাজের পাশপাশি নান্দাইল চৌরাস্তায় একটি হোটেল পরিচালনা করতেন। পুলিশ জানায়, রাতে হোটেল থেকে মোটরসাইকেলে বাড়ি ফিরছিলেন নুরুল। সঙ্গে আরেকজন যাত্রী ছিলেন। পালাহার এলাকায় পৌঁছালে থেমে থাকা একটি পিকআপের সঙ্গে ধাক্কা খেয়ে রাস্তার মাঝখানে ছিটকে পড়েন নুরুল। এ সময় বেশ কয়েকটি যানবাহন তাঁর ওপর দিয়ে চলে যায়। ঘটনাস্থলেই তাঁর মৃত্যু হয়। অপর আরোহী রাস্তার পাশে গিয়ে পড়েন। তিনি গুরুতর আহত হন। চিকিত্সার জন্য তাঁকে ঢাকায় নিয়ে যাওয়া হয়েছে।নান্দাইল মহাসড়ক থানার ওসি মো. মামুন রহমান বলেন, ঘটনার সময় মুষলধারে বৃষ্টি হচ্ছিল। এ কারণে দুর্ঘটনার খবরটি মহাসড়ক থানা পুলিশ তাত্ক্ষণিকভাবে জানতে পারেনি। পরে খবর পেয়ে লাশ উদ্ধার করা হয়। এ বিষয়ে কোনো অভিযোগ না থাকায় ময়নাতদন্ত ছাড়াই লাশ পরিবারের কাছে হস্তান্তর করা হয়েছে।পাবনা, বেড়া ও ঈশ্বরদী : পাবনায় পৃথক সড়ক দুর্ঘটনায় তিনজন নিহত হয়েছেন। এর মধ্যে জেলার বেড়া উপজেলায় ট্রাকচাপায় অটোভ্যান চালক নাজিম উদ্দিন এবং ঈশ্বরদী উপজেলায় বাসচাপায় মিল শ্রমিক হামিদুর প্রামানিক ও ট্রাক-মোটর সাইকেল মুখোমুখি সংঘর্ষে কলেজছাত্রী পিয়া নিহত হয়েছেন।মাধপুর হাইওয়ে পুলিশ ফাঁড়ির উপ-পরিদর্শক আব্দুল খালেক জানান, শুক্রবার সকালে অটোভ্যান চালক নাজিম উদ্দিন বেড়া সিএন্ডবি বাজারের গোলচত্বর থেকে যাত্রী নিয়ে চাকলা আসার অপেক্ষায় দাঁড়িয়েছিলেন। এ সময় পঞ্চগড় থেকে পাবনাগামী পাথর বোঝাই ট্রাক সেখানে ঘুরতে গেলে ধাক্কায় ভ্যানচালক নাজিম ছিটকে ট্রাকের নিচে পড়ে ঘটনাস্থলে মারা যান। এদিকে জেলার ঈশ্বরদীতে যাত্রীবাহী বাসের ধাক্কায় নিহত হয়েছেন মিল শ্রমিক হামিদুর প্রামানিক।অপরদিকে ঈশ্বরদীতে ট্রাক-মোটর সাইকেল মুখোমুখি সংঘর্ষে পিয়া (২৩) নামে এক কলেজ ছাত্রী নিহত হয়েছেন। তার বাবা আশরাফুল ইসলাম এ ঘটনায় আহত হয়েছেন। বৃহস্পতিবার সন্ধ্যায় উপজেলা সদর হতে প্রায় ১০ কিলোমিটার দূরে সাহাপুর ইউনিয়নের বাঁশেরবাদা বাজার এলাকায় এ দুর্ঘটনা ঘটে। নিহত পিয়ার বাড়ি সাহাপুরের আজিজল তলায়। পিয়া পাবনা এডওয়ার্ড কলেজের অনার্স দ্বিতীয় বর্ষের শিক্ষার্থী। নিহত পিয়ার বাবা আশরাফুলকে ঈশ্বরদী উপজেলা স্বাস্থ্য কমপ্লেক্সে ভর্তি করা হয়েছে। জানা যায়, আশরাফুল ও তার মেয়ে পিয়া মোটর সাইকেলে পাবনা হতে বাড়ি ফিরছিলেন। বাঁশেরবাদা বাজার এলাকায় তারা পৌঁছালে বিপরীত দিক থেকে আসা একটি ট্রাকের সাথে তাদের মোটর সাইকেলের মুখোমুখি সংঘর্ষ হয়। গুরুতর আহত অবস্থায় উভয়কে হাসপাতালে নেওয়া হলে রাত পিয়া মারা যান। ট্রাকটি আটক হলেও চালক পালিয়েছে। পিয়ার মরদেহ পাবনা মর্গে পাঠানো হয়েছে বলে ঈশ্বরদী থানা পুলিশ জানিয়েছে।উল্লাপাড়া (সিরাজগঞ্জ) :শুক্রবার দুপুরে বগুড়া-নগরবাড়ি মহাসড়কে উল্লাপাড়ার বোয়ালিয়া বাজারে পিক-আপ ভ্যানকে ট্রাক চাপা দিলে সুজন দত্ত নামের এক ব্যক্তি ঘটনাস্থলেই নিহত হন। সুজন একটি বেসরকারি কোম্পানির বিক্রিয় প্রতিনিধি হিসেবে কাজ করছিলেন। তিনি উল্লাপাড়ার ঘোষগাঁতী মহল্লার শংকর দত্তের ছেলে।মুক্তাগাছা (ময়মনসিংহ) :ময়মনসিংহের মুক্তাগাছায় যাত্রীবাহী বাসের ধাক্কায় তাহেরুন্নেছা (৮০) নামে এক বৃদ্ধা নিহত হয়েছেন। এলাকাবাসী ও পুলিশ সূত্রে জানা গেছে, শুক্রবার বিকালে ময়মনসিংহ উত্তরবঙ্গ সড়কে মনিরামবাড়ি এলাকায় তাহেরুন্নেছা সড়ক পার হচ্ছিলেন। এ সময় উত্তরবঙ্গগামী বাস তাকে ধাক্কা দেয়। এতে তিনি মাথায় আঘাত পান। স্থানীয়রা তাকে মুক্তাগাছা উপজেলা স্বাস্থ্য কমপ্লেক্সে নিয়ে গেলে চিকিত্সক মৃত ঘোষণা করেন। 



41204,57021
চলে গেলেন চিত্রশিল্পী এম এ কাইয়ুম
অন্যান্য
প্রকাশ : ২৫ মে ২০১৯, ০০:০০
না ফেরার দেশে চলে গেলেন শিল্পাচার্য জয়নুল আবেদীনের প্রিয় ছাত্র ও ঘনিষ্ঠ সহযোগী বরেণ্য চিত্রশিল্পী ও লোকসাহিত্য গবেষক এম এ কাইয়ুম (৮০)। বৃহস্পতিবার রাত সাড়ে ৮টার দিকে ঢাকায় হাসপাতালে নেওয়ার পথে শেষ নিঃশ্বাস ত্যাগ করেন কিশোরগঞ্জের এ কৃতীপুরুষ (ইন্নালিল্লাহে.... রাজিউন)। তিনি ১ ছেলে, ৪ মেয়েসহ অসংখ্য আত্মীয়-স্বজন ও গুণগ্রাহী রেখে গেছেন। গতকাল শুক্রবার বাদ জুমা কিশোরগঞ্জের শহীদী মসজিদ প্রাঙ্গণে নামাজে জানাজা শেষে শোলাকিয়ার বাগে জান্নাত গোরস্থানে তাঁর দাফন সম্পন্ন হয়েছে।প্রচারবিমুখ এই কীর্তিমানের মৃত্যুর খবরে কিশোরগঞ্জের সাংস্কৃতিক অঙ্গনে শোকের ছায়া নেমে আসে। এম এ কাইয়ুমের একমাত্র ছেলে বাজিতপুর ডিগ্রি কলেজের প্রভাষক এম এ কব্বী পারভেজ জানান, কয়েকদিন ধরে তিনি শ্বাসকষ্টে ভুগছিলেন। বৃহস্পতিবার সকালে তাঁকে কিশোরগঞ্জ থেকে ঢাকায় নেওয়া হয়। ওইদিন রাত ৮টার দিকে ইবনে সিনা হাসপাতালে নেওয়া হলে কর্তব্যরত ডাক্তার তাঁকে মৃত ঘোষণা করেন।কিশোরগঞ্জ শহরের পুরাতন কোর্ট রোডের বাসিন্দা চিত্রশিল্পী এম এ কাইয়ুম শিক্ষাজীবন শেষে তত্কালীন পাকিস্তান কেন্দ্রীয় পরিবার পরিকল্পনা বিভাগে আর্টিস্ট হিসেবে কর্মজীবন শুরু করেন। মুক্তিযুদ্ধ শুরু হলে দেশে ফিরতে চাইলেও তাঁকে পশ্চিম পাকিস্তানে আটকে রাখা হয়। এ অবস্থায় করাচী শহরে বাঙালি অধ্যুষিত এলাকায় মুক্তিযুদ্ধের পক্ষে গোপনে জনমত গড়ে তোলেন। পরবর্তী সময়ে তিনি সোনারগাঁও লোকশিল্প জাদুঘর, রাজশাহীর বরেন্দ্র জাদুঘরের সিনিয়র ডিসপ্লে অফিসার হিসেবে দায়িত্ব পালন করেন। সোনারগাঁও লোকশিল্প জাদুঘরের সামনে জয়নুল আবেদীনের বিখ্যাত চিত্রকর্ম ‘সংগ্রাম’-কে ভাস্কর্যে রূপান্তর করেন শিল্পী এম এ কাইয়ুম। বাংলা একাডেমি থেকে প্রকাশিত অসংখ্য বইয়ের প্রচ্ছদ এঁকেছেন এই গুণী শিল্পী। শিল্পকলা ও লোকসাহিত্য গবেষণা নিয়ে তার উল্লেখযোগ্য বইগুলো হচ্ছে-‘লোকচিত্রের রূপ বৈচিত্র্য’, ‘কিশোরগঞ্জের লোকজ ঐতিহ্য ও চারুকলা’, ‘রেখাচিত্রে বাঙালি মনীষা’, ‘আদি শিল্প:চিরন্তন সংস্কৃতি’ ইত্যাদি।গুণী এই শিল্পীর মৃত্যুতে রাষ্ট্রপতির বড় ছেলে সংসদ সদস্য রেজওয়ান আহাম্মদ তৌফিক, পুলিশের সাবেক আইজি নূর মোহাম্মদ এমপি, জেলা আওয়ামী লীগের সাধারণ সম্পাদক অ্যাডভোকেট এম এ আফজল প্রমুখ গভীর শোক ও সমবেদনা জানিয়েছেন।



41205,57022
ভারতের লোকসভা নির্বাচন ইভিএমে কারচুপি হয়েছে :মায়াবতি
অন্যান্য
প্রকাশ : ২৫ মে ২০১৯, ০০:০০
সপ্তদশ লোকসভা নির্বাচনে বিজেপি নেতৃত্বাধীন জোটের বিশাল জয়ের পর ইভিএমে কারচুপির অভিযোগ তুলেছেন উত্তরপ্রদেশের সাবেক মুখ্যমন্ত্রী ও বহুজন সমাজ পার্টির প্রধান মায়াবতী। তিনি বলেছেন, ইভিএম কারচুপি হয়েছে উত্তরপ্রদেশে, এভাবেই নির্বাচন হাইজ্যাক করেছে বিজেপি। খবর:আনন্দবাজার পত্রিকার।বিজেপি নেতৃত্বাধীন এনডিএ থেকে শুরু করে কংগ্রেস, সমাজবাদী পার্টি ও বহুজন সমাজ পার্টি সব দলই এবার উত্তরপ্রদেশের দখল নিতে তত্পর ছিল। কিন্তু গতবারের মতো এবারো উত্তর প্রদেশে দোর্দণ্ড দাপট দেখিয়েছে বিজেপি। ৬০টির মতো আসন পেয়েছে তারা। অন্যদিকে ব্যর্থ হয়েছে সমাজবাদী পার্টি ও বহুজন সমাজ পার্টির মহাজোট। রাজনৈতিক বিশেষজ্ঞরা মনে করেন, উত্তরপ্রদেশের দখল নিতে পারলেই সুগম হয়ে যায় প্রধানমন্ত্রিত্বের পথ। কিন্তু সেখানেই পিছিয়ে পড়েছেন মায়াবতী-অখিলেশরা। বিজেপির বিশাল জয়ে প্রধানমন্ত্রী হওয়ার দৌড় থেকে ছিটকে পড়েছেন মায়াবতী। আর তারপরই অভিযোগ উত্থাপন করলেন।ফলপ্রকাশের পর বৃহস্পতিবার রাতে মায়াবতী বললেন, ইভিএম কারচুপি করে নির্বাচন হাইজ্যাক করেছে বিজেপি। বিশেষ কোনো প্রক্রিয়ার মাধ্যমে ভোট গিয়েছে বিজেপির দখলেই। এটা সম্পূর্ণ চক্রান্ত। এই নির্বাচনে মহাজোটের হতাশাজনক ফল তিনি একেবারেই আশা করেননি। তিনি বলেন, ইভিএমের বিরোধিতা করেছে সারা দেশ। মানুষের বিশ্বাসটুকুও ফলপ্রকাশের পর হারিয়ে গেছে। দেশের বিশ্বাসভঙ্গ করেছে বিজেপি। নির্বাচন কমিশন এবং বিজেপি দু’য়ের বিরুদ্ধেই অভিযোগের আঙুল তুলে মায়াবতী বলেন, কোনো একটা রহস্য তো রয়েছেই। কারণ এই দুই পক্ষের কেউই ব্যালট বাক্সের ভোটে রাজি হয়নি। ২০১৭ সালেও বিধানসভা নির্বাচনের পর ইভিএম কারচুপির অভিযোগ আনেন মায়াবতী।



41206,57023
ড্যাবের নির্বাচনে ডা. হারুন-আবদুস সালাম প্যানেলের নিরঙ্কুশ জয়
জাতীয়
প্রকাশ : ২৪ মে ২০১৯, ২৩:০২
প্রথমবারের মতো গোপন ভোটাভুটিতে সংগঠনের নেতৃত্ব নির্বাচন করেছে ডক্টরস এসোসিয়েশন অব বাংলাদেশ-ড্যাব। এতে ডা. হারুন আল রশীদ-ডা. আবদুস সালাম প্যানেল নিরঙ্কুশ জয় পেয়েছে। সভাপতি পদে অধ্যাপক ডা. হারুন আল রশিদ পেয়েছেন ১৫০ ভোট। তার নিকটতম প্রতিদ্বন্দ্বী ডা. স্বপন পেয়েছেন ৯৮ ভোট। সিনিয়র সহ-সভাপতি পদে ডা. মো. আবদুস সেলিম ১৫৫ ভোট পেয়েছেন। তার নিকটতম প্রতিদ্বন্দ্বী ডা. গনি পেয়েছেন ৯২ ভোট। মহাসচিব পদে অধ্যাপক ডা. মো. আবদুস সালাম পেয়েছেন ১৫৩ ভোট এবং তার নিকটতম প্রতিদ্বন্দ্বী ডা. রফিকুল ইসলাম বাচ্চু পেয়েছেন ৯২ ভোট। কোষাধ্যক্ষ পদে ডা. মো. জহিরুল ইসলাম শাকিল পেয়েছেন ১৭৩ ভোট। তার নিকটতম প্রতিদ্বন্দ্বী ডা. তুষান পেয়েছেন ৭৫ ভোট। এছাড়া সিনিয়র যুগ্ম মহাসচিব পদে ডা. মো. মেহেদী হাসান ১৪১ ভোট এবং তার নিকটতম প্রতিদ্বন্দ্বী ডা. জোহান পেয়েছেন ১৪১ ভোট। এর আগে দীর্ঘ ১৯ বছরের অচলায়তন ভেঙে চলতি বছরের ফেব্রুয়ারিতে বিএনপির ভারপ্রাপ্ত চেয়ারম্যান তারেক রহমানের নির্দেশে গঠন করা হয়েছিল সংগঠনটির একটি আহ্বায়ক কমিটি। সেটির তৎপরতায় ৬৫টি সাংগঠনিক কমিটি গঠনের পর আয়োজন করা নির্বাচনের। গতকাল শুক্রবার সকাল ১০ টায় বিএনপির কেন্দ্রীয় কার্যালয়ে ড্যাবের ভোটগ্রহণ শুরু হয় চলে বিকেল ৫ টা পর্যন্ত। ভোট গণনা শেষে রাত ৮ টার দিকে ফলাফল প্রকাশ করা হয়। সংগঠনের অভ্যন্তরে গণতন্ত্র চর্চা ও গণতান্ত্রিক পন্থায় নেতৃত্ব নির্বাচনে ড্যাবকে মডেল করতে চায় বিএনপি। এরই প্রেক্ষিতে অনুষ্ঠিত হওয়া এ নির্বাচনে ৫ সদস্যের নির্বাচন কমিশন দায়িত্ব পালন করেন। এতে প্রধান নির্বাচন কমিশনারের দায়িত্ব পালন করেন অধ্যাপক ডা. রফিকুল কবির লাবু। অন্য চার সদস্যরা হলেন অধ্যাপক ডা. সিরাজ উদ্দিন আহমেদ, ডা. শহীদ হাসান, ডা. মোসাদ্দেক হোসেন বিশ্বাস ও ডা. ওবায়দুল কবির খান। নির্বাচন চলাকালে সার্বক্ষণিক পর্যবেক্ষণ করেন বিএনপির স্থায়ী কমিটির সদস্য গয়েশ্বর চন্দ্র রায়, ভাইস চেয়ারম্যান সেলিমা রহমান, সিনিয়র যুগ্ম মহাসচিব রুহুল কবির রিজভী প্রমুখ।



41207,57024
শ্রীবরদীতে শিশু ধর্ষণ, ধর্ষক গ্রেফতার
সারাদেশ
প্রকাশ : ২৪ মে ২০১৯, ২৩:৩৯
শ্রীবরদী উপজেলার ভেলুয়া ইউনিয়নের শিমুলচূড়া গ্রামে বৃহস্পতিবার দুপুরে আড়াই বছরের শিশু কন্যাকে ধর্ষণ করেছে প্রতিবেশী ইসমাইল হোসেন (২০) নামে এক বখাটে যুবক। ধর্ষক ইসমাইল হোসেন ওই গ্রামের কৃষক আবুল কাশেমের ছেলে। ধর্ষণের শিকার শিশুকে প্রথমে উপজেলা স্বাস্থ্য কমপ্লেক্সে ভর্তি করা হলে তার শারীরিক অবস্থা অবনতি ঘটলে পরদিন  শুক্রবার ভোরে শেরপুর জেলা সদর হাসপাতালে ভর্তি করা হয়।ধর্ষিতা শিশুর মা জানান, বৃহস্পতিবার দুপুরে তার শিশু কন্যাকে বাড়িতে আরেক শিশুর সাথে রেখে ক্ষেতে ধান আনতে যান। এসময় ইসমাইল হোসেন বাড়িতে ধর্ষণ করে। এতে করে শিশুটির রক্তক্ষরণ হয়। পরে বাড়ি ফিরে শিশুটির মা শিশু কন্যার এমন অবস্থা দেখে ডাকচিৎকারে এলাকাবাসী ছুটে আসে। শ্রীবরদী থানার পুলিশ ধর্ষক ইসমাইল হোসনকে গ্রেফতার করেছে। ধর্ষণের শিকার শিশুকে দেখতে শুক্রবার দুপুরে পুলিশ সুপার কাজী আশরাফুল আজীমসহ অন্যান্য অফিসাররা শেরপুর জেলা সদর হাসপাতালে ছুটে যান।শিশু কন্যা ধর্ষণ ও ধর্ষক ইসমাইল হোসেনকে গ্রেফতারের বিষয়টি শ্রীবরদী থানার অফিসার ইনচার্জ মোহাম্মদ রুহুল আমিন তালুকদার নিশ্চিত করেছেন। শিশুর মা বাদী হয়ে শ্রীবরদী থানায় একটি মামলা দায়ের করেছেন।ইত্তেফাক/আরকেজি



41208,57025
জেএমবিকে নিষিদ্ধ করলো ভারত
অন্যান্য
প্রকাশ : ২৫ মে ২০১৯, ০০:০০
জামাতুল মুজাহিদীন বাংলাদেশ বা জেএমবিকে একটি নিষিদ্ধ সন্ত্রাসী দল হিসেবে ঘোষণা করেছে ভারত। দেশটির স্বরাষ্ট্র মন্ত্রণালয় এই ঘোষণা দিয়েছে। বাংলাদেশে এই দলটি অনেক আগেই নিষিদ্ধ করা হয়েছিল এবং সন্ত্রাসী কার্যক্রমের দায়ে শায়খ আবদুর রহমান ও সিদ্দিকুল ইসলাম ওরফে বাংলা ভাইসহ এর একাধিক নেতার মৃত্যুদন্ড কার্যকর হয়েছে।ভারতের স্বরাষ্ট্র মন্ত্রণালয়ের এক নোটিশকে উদ্ধৃত করে বার্তা সংস্থা পিটিআই গতকাল শুক্রবার বলেছে, এই সংগঠনটি সন্ত্রাসী কার্যক্রম সংঘটিত এবং উত্সাহিত করেছে। তাছাড়া ভারতের যুবকদের উগ্রপন্থায় দীক্ষিত করা এবং সন্ত্রাসী কার্যক্রমে নিয়োগ করার কাজেও জড়িত ছিল। এতে বলা হয়, এ কারণে জামাতুল মুজাহিদীন বাংলাদেশ অথবা জামাতুল মুজাহিদীন ইন্ডিয়া বা জামাতুল মুজাহিদীন হিন্দুস্তান নামের সব ধরনের সংগঠনকে বেআইনী কার্যক্রম (প্রতিরোধ) আইন ১৯৬৭ তে অন্তর্ভুক্ত করা হলো। বাংলাদেশের আইন প্রয়োগকারী কর্তৃপক্ষ বেশ কয়েকটি জঙ্গি হামলার ঘটনার সঙ্গে জেএমবি জড়িত বলে উল্লেখ করেছে।অন্যদিকে ভারতের নিরাপত্তা সংস্থাগুলো ২০১৪ সালের অক্টোবর মাসে বর্ধমানের বোমা বিস্ফোরণের ঘটনার সঙ্গে জেএমবির সংশ্লিষ্টতা ছিল উল্লেখ করেছে। বাংলাদেশের উত্তরাঞ্চলে ১৯৯৮ সালে ‘জাগ্রত মুসলিম জনতা বাংলাদেশ বা জেএমজেবির জন্ম হয়। কিন্তু প্রথম কয়েক বছর এ সংগঠন সম্পর্কে নিরাপত্তা বাহিনী এবং সাধারণ মানুষের তেমন কোনো ধারণা ছিল না । পরিস্থিতি বদলায় ২০০১ সালের পর থেকে। ২০০৪ সালের দিকে সংগঠনটির নাম বদলে হয় জামাতুল মুজাহিদীন বাংলাদেশ। ২০০৫ সালে সারা বাংলাদেশে একযোগে বোমার বিস্ফোরণ ঘটিয়ে প্রথমে সবার নজর কাড়ে জেএমবি। ২০০৫ সালের পর থেকে নিরাপত্তা বাহিনীর ব্যাপক অভিযানের মুখে জেএমবি কোণঠাসা হয়ে পড়ে। দুই বছর পর ২০০৭ সালে সংগঠনের দুই শীর্ষ নেতা সিদ্দিকুল ইসলাম এবং শায়খ আব্দুর রহমানের ফাঁসি হয়।-বিবিসি 



41209,57026
সড়ক নিরাপত্তা আইনের বিধি প্রণয়নের দাবি
অন্যান্য
প্রকাশ : ২৫ মে ২০১৯, ০০:০০
দেশে সড়ক দুর্ঘটনা কমাতে এবং এর সঙ্গে জড়িতদের বিচারের জন্য দ্রুত নতুন সড়ক নিরাপত্তা আইনের বিধি প্রণয়ন করে তার সঠিক বাস্তবায়ন চায় বিভিন্ন সংগঠন। গতকাল শুক্রবার সকালে রাজধানীর শেরে বাংলা নগরে সোহরাওয়ার্দী মেডিক্যাল কলেজ ও হাসপাতালের সামনে মানববন্ধন কর্মসূচি পালন করে সরকারের কাছে এ দাবি জানান বক্তারা। মানববন্ধনে বিশ্ব স্বাস্থ্য সংস্থার বরাত দিয়ে বক্তারা জানান, বাংলাদেশে গড়ে প্রতিবছর ২১ হাজারের বেশি মানুষের মৃত্যু হয় সড়ক দুর্ঘটনায়। এছাড়া আহত হয় ৩৪ লাখের মতো। তাই সড়ক দুর্ঘটনার সঙ্গে জড়িতদের উপযুক্ত বিচারের জন্য নতুন আইনের বাস্তবায়ন চান তারা। লেখক ও কলামিস্ট সৈয়দ আবুল মকসুদ বলেন, সড়ক নিরাপত্তা আইন যেটা করেছে সরকার। তার উপযুক্ত বিধিমালা তৈরি করা হবে, কিন্তু সেটা গত আট নয় মাসেও হয়নি। আমাদের দাবি- সড়কে যদি বিশৃঙ্খলা রোধ করা না যায় তাহলে এই সড়ক দুর্ঘটনা প্রতিরোধ করা সম্ভব হবে না। অবস্থার উন্নতির জন্যে সরকার উদ্যোগ গ্রহণ করবে এবং সরকার আন্তরিক হবে এটাই প্রত্যাশা। মানববন্ধনে বাপা, গ্রিন ভয়েস ও পরিবেশ উদ্যোগসহ বিভিন্ন সংগঠনের সদস্যরা উপস্থিত ছিলেন।



41210,57027
ছিনতাইকারীদের ধাওয়ার ওপর রেখেছি
অন্যান্য
প্রকাশ : ২৫ মে ২০১৯, ০০:০০
ঢাকা মেট্রোপলিটন পুলিশের (ডিএমপি) কমিশনার আছাদুজ্জামান মিয়া বলেছেন, আমরা ছিনতাইকারীদের ধাওয়ার ওপর রেখেছি, দৌড়ের ওপর রেখেছি। যার কারণে অপরাধীরা কোণঠাসা হয়ে পড়েছে। আর এ কারণে এবার রোজায় ঢাকা শহরে বলার মতো কোনো ছিনতাই ও চাঁদাবাজির ঘটনা ঘটেনি। এমনকি অজ্ঞান পার্টি ও চুরির মতো ঘটনাও ঘটেনি। অভিযানের ফলে অনেকে গ্রেফতার হয়ে কারাগারে রয়েছে। আমাদের কর্মকাণ্ডের  জন্য অপরাধীরা নিয়ন্ত্রণে ও দমনে রয়েছে।গতকাল শুক্রবার দুপুরে রাজধানীর কমলাপুর রেলওয়ে স্টেশন এলাকায় মজার স্কুল-এর উদ্যোগে পথশিশুদের মধ্যে ঈদের নতুন পোশাক বিতরণ অনুষ্ঠানে ডিএমপি কমিশনার এসব কথা বলেন। উল্লেখ্য, এর আগে গত ২১ মে পল্টন কমিউনিটি সেন্টারে পোশাক বিতরণ অনুষ্ঠানে ডিএমপি কমিশনার বলেছিলেন, ঢাকা শহরে কোনো ছিনতাইকারী নেই। তাদের আমরা নিশ্চিহ্ন করেছি।ঈদ শান্তিপূর্ণ ও আনন্দঘন পরিবেশে উদযাপন করার জন্য ডিএমপির পক্ষ থেকে সব ধরনের ব্যবস্থা রাখা হয়েছে বলে নগরবাসীকে আশ্বস্ত করেন ডিএমপি কমিশনার।ডিএমপি কমিশনার আছাদুজ্জামান মিয়া বলেন, ঘরমুখী মানুষ যেন নির্বিঘ্নে বাড়ি যেতে পারে, আবার ঈদ উদযাপন শেষে নিরাপদে ঢাকায় ফিরতে পারে, সেজন্য নানামুখী কাজ করা হচ্ছে। বাস টার্মিনাল ও রেলওয়ে স্টেশনে যেন কোনো ঝামেলা না হয়, সেজন্য পুলিশসহ গোয়েন্দারা কাজ করছেন।নিরাপত্তা পরিস্থিতি নিয়ে ডিএমপি কমিশনার বলেন, পুলিশ একা অপরাধীদের দমন করতে পারবে না, সুশাসন আনতে পারবে না, জনগণের নিরাপত্তা ও শৃঙ্খলা রক্ষা করতে পারবে না। যখন সাংবাদিক, পেশাজীবী, জনপ্রতিনিধি সবাই একসঙ্গে কাজ করতে পারব, তখনই সবকিছু সম্ভব।



41211,57028
রাজধানীতে স্বস্তির বৃষ্টি, তবে এ মাসে গরম কমবে না
অন্যান্য
প্রকাশ : ২৫ মে ২০১৯, ০০:০০
রাজধানীতে স্বস্তির বৃষ্টি। গতকাল সন্ধ্যায় মুষল ধারে বৃষ্টি এই গুমোট গরমে শান্তির পরশ বুলিয়ে দিয়ে গেছে। তবে আবহাওয়ার পূর্বাভাস বলছে, বৃষ্টিতে স্বস্তি দিলেও দেশের উপর দিয়ে বয়ে যাওয়া তাপপ্রবাহ এ মাসে প্রশমিত হওয়ার কোনো সম্ভাবনা নেই। আজ দেশের কোথাও কোথাও বৃষ্টিপাত হলেও আগামীকাল থেকে ফের তাপমাত্রা বাড়তে শুরু করবে। জুন মাসের প্রথম সপ্তাহ পর্যন্ত গরমের এই তীব্রতা থাকবে বলে পূর্বাভাসে জানানো হয়েছে।আবহাওয়াবিদ আফতাবউদ্দিন বলেন, ‘জুনের দ্বিতীয় সপ্তাহের দিকে দেশে ভারী বর্ষণের সম্ভাবনা রয়েছে। বৃষ্টিপাতের প্রভাবে তখন গরমের তীব্রতা কিছুটা প্রশমিত হতে পারে। এর আগে তাপপ্রবাহ কমার তেমন সম্ভাবনা নেই। তিনি জানান, আগামী তিনদিনে সারাদেশে তাপপ্রবাহ সামান্য বৃদ্ধি পেতে পারে।  



41212,57029
নরেন্দ্র মোদিকে জামায়াতের অভিনন্দন
অন্যান্য
প্রকাশ : ২৫ মে ২০১৯, ০০:০০
ভারতের লোকসভা নির্বাচনে বিজেপির নেতৃত্বাধীন এনডিএ জোট নিরঙ্কুশভাবে জয়লাভ করায় ভারতের প্রধানমন্ত্রী নরেন্দ্র মোদিকে অভিনন্দন জানিয়েছে বাংলাদেশ জামায়াতে ইসলামী।দলের আমীর মকবুল আহমাদ গতকাল শুক্রবার এক বিবৃতিতে বলেন, আমি আশা করি নরেন্দ্র মোদির সরকার ভারতকে উন্নতি ও সমৃদ্ধির পথে এগিয়ে নিয়ে যাবে এবং বাংলাদেশসহ প্রতিবেশী দেশগুলোর সঙ্গে সুসম্পর্ক আরো দৃঢ় করবে। বিশেষ করে বাংলাদেশের সাথে দ্বিপাক্ষিক বন্ধুত্বপূর্ণ সম্পর্ক আগামী দিনগুলোতে আরো জোরদার হবে এবং দুদেশের মধ্যে পারস্পরিক সহযোগিতা বৃদ্ধি পাবে। আমি ভারতের প্রধানমন্ত্রী নরেন্দ্র মোদির সুস্বাস্থ্য ও দীর্ঘায়ু কামনা করছি। 



41213,57030
ভারত আমাদের বন্ধু অনিষ্ঠ করবে বলে মনে করি না ------পররাষ্ট্রমন্ত্রী
অন্যান্য
প্রকাশ : ২৫ মে ২০১৯, ০০:০০
ভারতের নির্বাচনে প্রধানমন্ত্রী নরেন্দ্র মোদির হিন্দুত্ববাদী দল বিজেপি বিপুল বিজয় পাবার পর পশ্চিমবঙ্গ রাজ্যেও নাগরিকত্ব যাচাইয়ের উদ্যোগ নেওয়া হয় কিনা- তা নিয়ে বাংলাদেশের ‘চিন্তার কারণ’ আছে বলেই মনে করছেন বিশ্লেষকরা। ভারতে গত পাঁচ বছর যাবত্ ক্ষমতাসীন বিজেপি বলে আসছে যে দেশটিতে বহু অবৈধ অভিবাসী রয়েছে- যারা বাংলাদেশ থেকে সেখানে গিয়েছে বলে দাবি করছেন বিজেপির শীর্ষ নেতাদের অনেকেই। এই কারণ দেখিয়ে আসাম রাজ্যের মতো নাগরিক যাচাইয়ের একটি উদ্যোগ বাংলাদেশ সীমান্তসংলগ্ন পশ্চিমবঙ্গেও নিতে চায় বিজেপি।বিশ্লেষকরা বলছেন, বিষয়টি বাংলাদেশের জন্য বিব্রতকর হতে পারে। তবে এ বিষয়টিকে সরকার কীভাবে দেখছে, এমন এক প্রশ্নের জবাবে পররাষ্ট্রমন্ত্রী এ কে আব্দুল মোমেন জানান, বাংলাদেশের জন্য অনিষ্টকর কোনো কিছু ভারত করবে বলে তিনি মনে করেন না।নরেন্দ্র মোদি সরকারের সময় আসাম রাজ্যে যে বিতর্কিত নাগরিক তালিকা প্রকাশ করা হয়েছিল, তাতে ৪০ লাখ মানুষ বাদ পড়েন এবং এদের বেশিরভাগই বাংলাভাষী মুসলমান। আসামের মতো একটি নাগরিক তালিকা পশ্চিমবঙ্গেও করতে চায় বিজেপি। ক্ষমতাসীন বিজেপির সভাপতি অমিত শাহ দেশটির পার্লামেন্টে এমন কথাও বলেছেন যে, নাগরিক তালিকার বিরোধিতা করার অর্থ হচ্ছে অবৈধ বাংলাদেশিদের মদদ দেওয়া। বাংলাদেশকে ঘিরে থাকা ভারতের রাজ্যগুলোতে এবারের নির্বাচনে বেশ ভালো ফলাফল করেছে বিজেপি। নরেন্দ্র মোদি ক্ষমতায় থাকার সময় গত পাঁচ বছর বিজেপির মুসলিমবিরোধী মনোভাব ছিল প্রবল। সেক্ষেত্রে তথাকথিত নাগরিকত্ব যাচাই-বাছাইয়ের বিষয়টিকে সবচেয়ে উদ্বেগজনক হিসেবে দেখছেন বাংলাদেশি বিশ্লেষকরা।এমন প্রেক্ষাপটে বাংলাদেশ সরকার বিষয়টি নিয়ে কী ভাবছে? পররাষ্ট্রমন্ত্রী একে আব্দুল মোমেন বলেন, বন্ধুত্ব থাকলে কখনো বন্ধু অপর বন্ধুর অনিষ্ট করে না। ভারত সরকার আমাদের বন্ধু। আমাদের কোনো অনিষ্ট করবে বলে মনে করি না। নাগরিকত্ব যাচাই-বাছাইয়ের কাজটিকে ভারতের ‘অভ্যন্তরীণ বিষয়’ বলে বর্ণনা করেন মোমেন। তার কথায়, বিষয়টি নিয়ে এখনো বাংলাদেশের চিন্তার কোনো কারণ নেই।পররাষ্ট্রমন্ত্রী বলেন, দেখা যাক কী ইস্যু হয়, আমরা হাওয়ার মধ্যে কোনো বক্তব্য দিতে চাই না। যদি কোনো সিরিয়াস ইস্যু হয়, তখন আমরা এ নিয়ে আলাপ করবো। এবারের নির্বাচনের পর বাংলাদেশের চার পাশের রাজ্যগুলোতে বিজেপির নেতৃত্বে হিন্দুত্ববাদী রাজনীতির পরিষ্কার উত্থান দেখছেন বাংলাদেশি বিশ্লেষকরা।ঢাকা বিশ্ববিদ্যালয়ের আন্তর্জাতিক সম্পর্কের অধ্যাপক এম শাহিদুজ্জামানের মতে, ভারতে তথাকথিত নাগরিকত্ব বাছাইয়ের বিষয়টিকে শুধুই রাজনৈতিক বক্তব্য হিসেবে বিবেচনা করা ঠিক হবে না। তিনি বলেন, পশ্চিমবঙ্গ এবং আসাম অঞ্চলে একটা বড় ধরনের ধাক্কা আসছে। এটা বাংলাদেশের জন্য অত্যন্ত বিব্রতকর হতে পারে। দ্বিতীয়বারের মতো নরেন্দ্র মোদির বিজেপি সরকার ক্ষমতায় আসার বিষয়টি বাংলাদেশের জন্য চিন্তার কারণ হতে পারে বলে মনে করেন রাজনৈতিক পর্যবেক্ষকরা।রাষ্ট্রবিজ্ঞানী রওনক জাহান মনে করেন, আসামের মতো পশ্চিমবঙ্গেও যদি বিজেপি নাগরিকত্ব বাছাইয়ের পথে হাঁটে, তাহলে বাংলাদেশের চিন্তিত না হয়ে উপায় নেই। তিনি বলেন, তাদের নিজেদের ক্ষুদ্র স্বার্থের জন্য মুসলমানদের উপরে কিংবা বাঙালিদের উপরে তারা যে ধরনের শ্লোগান ব্যবহার করছেন, এগুলো হলে আমাদের সাধারণ মানুষ তো খুব বিক্ষুব্ধ থাকবে। কিন্তু আমাদের সরকার তো কখনোই চাইবে না ভারতের সাথে সম্পর্ক বিরূপ হোক। কিন্তু আমাদের দেশের মানুষের সেন্টিমেন্টকে তো তাদের দেখতে হবে।  



41214,57031
খালেদা জিয়ার মুক্তি দাবিতে মহিলা দলের বিক্ষোভ
অন্যান্য
প্রকাশ : ২৫ মে ২০১৯, ০০:০০
দলের চেয়ারপারসন বেগম খালেদা জিয়ার নিঃশর্ত মুক্তি ও সুচিকিত্সা এবং সকল কারাবন্দি নেতাকর্মীর মুক্তি দাবিতে রাজধানীতে মানববন্ধন ও বিক্ষোভ মিছিল করেছে জাতীয়তাবাদী মহিলা দল। গতকাল শুক্রবার মানববন্ধন শেষে একটি বিক্ষোভ মিছিল নয়া পল্টনের বিএনপি কেন্দ্রীয় কার্যালয়ের সামনে থেকে শুরু হয়ে নাইটিঙ্গেল মোড় ঘুরে আবারো বিএনপি কার্যালয়ের সামনে শেষ হয়। মিছিলে নেতৃত্ব দেন বিএনপির সিনিয়র যুগ্ম মহাসচিব রুহুল কবির রিজভী।মিছিলে জাতীয়তাবাদী মহিলা দলের সাধারণ সম্পাদক সুলতানা আহমেদ, সিনিয়র সহ-সভাপতি জেবা খান, মহিলা দল ঢাকা মহানগর উত্তরের সভানেত্রী পেয়ারা মোস্তফা, শামসুন্নাহার বেগম, শাহজাদী কহিনুর, মিনা বেগম, নাজনীন, গুলশান আরা মিতা, নিলুফা ইয়াসমিন নিলু, সাবিনা ইয়াসমিন প্রমুখ অংশ নেন।মিছিল শেষে রুহুল কবির রিজভী বলেন, ক্ষমতায় চিরস্থায়ীভাবে থাকার জন্যই সরকার ৩০ ডিসেম্বর মধ্যরাতের নির্বাচন করে রাষ্ট্রক্ষমতা দখলে রেখেছেন। আর সেজন্যই মিথ্যা মামলায় অন্যায়ভাবে সাজা দিয়ে নির্বাচনের ১০ মাস পূর্বেই বেগম খালেদা জিয়াকে কারাবন্দি করেছেন। 



41215,57032
মিরপুরে দুই হাজার কেজি আম ধ্বংস
অন্যান্য
প্রকাশ : ২৫ মে ২০১৯, ০০:০০
কাঁচা আম পাকিয়ে বাজারে বিক্রি করা হচ্ছে এমন অভিযোগে গতকাল শুক্রবার রাজধানীর মিরপুরের দিয়াবাড়ির আড়তগুলোয় অভিযান চালায় র্যাব-৪ এর ভ্রাম্যমাণ আদালত। অভিযানে ৮টি আড়তে থাকা ২ হাজার কেজি অপরিপক্ব আম বুলডোজার দিয়ে ধ্বংস করে দেওয়া হয়। এ সময় ৬টি আড়তকে ৬ লাখ টাকা জরিমানাও করে ভ্রাম্যমাণ আদালত।অভিযানে জামাল এন্টারপ্রাইজকে ৫০ হাজার টাকা, মিরপুর শাহ আলী ফার্মকে ৫০ হাজার টাকা, ভাই ভাই ট্রেডার্সকে ৫০ হাজার টাকা, দেওয়ান ট্রেডার্সকে ৫০ হাজার টাকা, আকাশ বাণিজ্য ভান্ডারকে ২ লাখ টাকা এবং সরদার ট্রেডার্সকে ২ লাখ টাকাসহ ৬টি প্রতিষ্ঠানকে ৬ লাখ টাকা জরিমানা করা হয়।র্যাব-৪ এর নির্বাহী ম্যাজিস্ট্রেট নিজাম উদ্দিন আহমেদ জানান, কৃষি অধিদপ্তর মিরপুর জোন এবং র্যাব সদস্যদের সহায়তায় দিয়াবাড়ির ফলের আড়তে অভিযান চালানো হয়। সেখানে আম কেটে দেখা যায় ভেতরে একেবারেই অপরিপক্ব। কেমিক্যাল ও কার্বাইড দিয়ে পাকানোর কারণে এগুলো কেউ খেলে প্রাণহানিও ঘটতে পারে। তিনি  বলেন, ব্যবসায়ীদের জিজ্ঞাসাবাদে তারা স্বীকার করেছে যে তারা এখানে কাঁচা আম এনে পাকিয়েছে। ফলে এসব আম ধ্বংস এবং সেই সঙ্গে এসব অপরাধে ৬টি প্রতিষ্ঠানকে ৬ লাখ টাকা জরিমানা করা হয়েছে। অভিযান অব্যাহত থাকবে বলেও তিনি জানান।  



41216,57033
ড্যাব নির্বাচনে ডা. হারুন-আবদুস সালাম প্যানেলের নিরঙ্কুশ জয়
অন্যান্য
প্রকাশ : ২৫ মে ২০১৯, ০০:০০
প্রথমবারের মতো গোপন ভোটাভুটিতে সংগঠনের নেতৃত্ব নির্বাচন করেছে ডক্টরস অ্যাসোসিয়েশন অব বাংলাদেশ-ড্যাব। এতে ডা. হারুন আল রশীদ ও ডা. আবদুস সালাম প্যানেল নিরঙ্কুশ জয় পেয়েছে।  সিনিয়র সহ-সভাপতি পদে  নির্বাচিত হয়েছেন ডা. মো. আবদুস সেলিম।এছাড়া কোষাধ্যক্ষ পদে ডা. মো. জহিরুল ইসলাম শাকিল, সিনিয়র যুগ্ম মহাসচিব পদে ডা. মো. মেহেদী হাসান। এর আগে দীর্ঘ ১৯ বছরের অচলায়তন ভেঙে চলতি বছরের ফেব্রুয়ারিতে বিএনপির ভারপ্রাপ্ত চেয়ারম্যান তারেক রহমানের নির্দেশে গঠন করা হয়েছিল সংগঠনটির একটি আহ্বায়ক কমিটি। সেটির তত্পরতায় ৬৫টি সাংগঠনিক কমিটি গঠনের পর আয়োজন করা হয় নির্বাচনের। গতকাল শুক্রবার বিএনপির কেন্দ্রীয় কার্যালয়ে ড্যাবের ভোট গ্রহণ শুরু হয়। 



41217,57034
পাকিস্তানকে হারালো আফগানিস্তান
অন্যান্য
প্রকাশ : ২৫ মে ২০১৯, ০০:০০
বিশ্বকাপকে সামনে রেখে গতকাল থেকে ইংল্যান্ডে শুরু হয়েছে অংশগ্রহণকারী দলগুলোর অনুশীলন ম্যাচ। অস্বীকৃত এই ম্যাচের প্রথম দিনেই চমক দেখিয়েছে আফগানিস্তান। শক্তিশালী পাকিস্তানকে ৩ উইকেটে হারিয়ে দিয়েছে তারা। দিনের অন্য ম্যাচে শ্রীলঙ্কাকে ৮৭ রানের বড় ব্যবধানে হারিয়েছে দক্ষিণ আফ্রিকা।ব্রিস্টলে আগে ব্যাট করা পাকিস্তান ৪৭.৫ ওভারে ২৬২ রানে অলআউট হয়েছিলো। বাবর আজম দলের পক্ষে সর্বোচ্চ ১১২ রান করেন। এ ছাড়া শোয়েব মালিক ৪৪ রান করেন। আফগানিস্তানের হয়ে মোহাম্মদ নবী ৩টি ও রশীদ খান ২টি উইকেট নেন।জবাবে আফগানরা শুরু থেকেই পাকিস্তানী বোলিংয়ের ওপর চড়াও হয়। ওপেনার হযরতউল্লাহ জাজাই ২৮ বলে ৪৯ রান করেন। রহমত শাহ করেন ৩২ রান। এরপর হাসমাতউল্লাহ শহীদি ৭৪ রান করে অপরাজিত থাকেন। মাঝে নবী এসে ৩৪ রানের ইনিংস খেলেন। শেষ দিকে ওয়াহাব রিয়াদ দ্রুত ২ উইকেট তুলে নিলেও ফলাফলে কোনো পরিবর্তন আসেনি।কার্ডিফে আগে ব্যাট করা দক্ষিণ আফ্রিকা ৭ উইকেটে ৩৩৮ রানের বিশাল স্কোর করে। অধিনায়ক ফাফ ডু প্লেসিস ৮৮ রান করেন। এই ম্যাচ দিয়ে রানে ফেরা হাশিম আমলা করেন ৬৫ রান। সুরঙ্গ লাকমল ও নুয়ান প্রদীপ ২টি করে উইকেট নেন।জবাবে শ্রীলঙ্কা ইনিংসের দ্বিতীয় বলেই উইকেট হারালেও করুনারত্নে ৮৭ রান করে লড়াই করছিলেন। সাথে অ্যাঞ্জেলো ম্যাথুস ৬৪ রান করেন। কিন্তু শেষ দিকে দ্রুত উইকেট হারিয়ে ২৫১ রানে অলআউট হয়ে যায় শ্রীলঙ্কা। ফেলুকওয়াও ৪টি উইকেট নেন ৩৬ রানে।    



41218,57035
গোপালপুরে জুয়ার আসরে পুলিশি অভিযানে এক ব্যক্তির মৃত্যু
অন্যান্য
প্রকাশ : ২৫ মে ২০১৯, ০০:০০
টাঙ্গাইলের গোপালপুরে জুয়া খেলার সময় পুলিশি অভিযানে একজন মৃত্যুবরণ করেছে বলে জানা গেছে। তবে এলাকাবাসীর দাবি, পুলিশি নির্যাতনের কারণে তার মৃত্যু হয়েছে।  এ সময় পুলিশ ওই জুয়ার আসর থেকে চারজনকে আটক করে। মৃত্যুবরণকারী ব্যক্তির নাম আব্দুল হাকিম (৫০)। তিনি উপজেলার ঝাওয়াইল গ্রামের মৃত আবুল কাশেমের ছেলে এবং পেশায় মাংস ব্যবসায়ী।এদিকে ব্যবসায়ীর মৃত্যুর ঘটনায় এলাকাবাসী রাতে গোপালপুর থানা ঘেরাও করে। এ সময় পুলিশের শাস্তি চে?য়ে তারা মধুপুর-গোপালপুর সড়ক অবরোধ এবং একপর্যায়ে সড়কে টায়ার জ্বালিয়ে বিক্ষোভ প্রদর্শন ক?রে।গোপালপুর থানার ভারপ্রাপ্ত কর্মকর্তা (ওসি) হাসান আল মামুন জানান, ঝাওয়াইল টেকটিক্যাল কলেজ মাঠে কিছু লোক টাকার বিনিময়ে তাস খেলছে এমন সংবাদের ভিত্তিতে পুলিশ সেখানে অভিযান চালায়। এ সময় সেখান থেকে চারজনকে আটক করা হয়। দুজন দৌড়ে পালায়। আটককৃতদের নিয়ে পুলিশ চলে আসে। পরে খবর পাওয়া যায় যে দৌড়ে পালানো একজন মারা গেছে।তবে এলাকাবাসীর অভিযোগ, পুলিশ একটি মাইক্রো নিয়ে সাদা পোশাকে সেখানে গিয়ে তাদের সবাইকে ধরে ফেলে। পরে প্রত্যেককে চড়-থাপ্পড় মারে। এতে আব্দুল হাকিম অসুস্থ হয়ে পড়ে। পরে পুলিশ তাকে ফেলে চারজনকে নিয়ে চলে যায়।ঝাওয়াইল ইউনিয়ন পরিষদের চেয়ারম্যান রফিকুল ইসলাম জানান, খবর পেয়ে তিনি ঘটনাস্থলে গিয়ে আব্দুল হাকিমকে মাঠে পড়ে থাকতে দেখেন। পরে আরো কয়েকজনের সহায়তায় তিনি হাকিমকে উপজেলা স্বাস্থ্য কমপ্লেক্সে নিয়ে আসার পর কর্তব্যরত চিকিত্সক মৃত ঘোষণা করেন।  



41219,57036
মধ্যপ্রাচ্যে আরো দেড় হাজার সৈন্য পাঠাচ্ছে যুক্তরাষ্ট্র
অন্যান্য
প্রকাশ : ২৫ মে ২০১৯, ০০:০০
মধ্যপ্রাচ্যে আরো দেড় হাজার সৈন্য পাঠাচ্ছেন মার্কিন প্রেসিডেন্ট ট্রাম্প। গতকাল তিনি বলেছেন, মধ্যপ্রাচ্যে আমাদের নিজেদের নিরাপত্তা দিতে হবে। তিনি এই সৈন্য মোতায়েনকে সামান্য বলে উল্লেখ করেন। মার্কিন মিডিয়া জানিয়েছে, সৈন্য মোতায়েনের বিষয়ে কংগ্রেসকে অবহিত করা হয়েছে। যদিও আগের দিন বৃহস্পতিবার প্রেসিডেন্ট ট্রাম্প বলেছিলেন, সেখানে সৈন্য পাঠানোর প্রয়োজন আছে বলে মনে করি না। দরকার হলে পাঠাবো। ইরানের সঙ্গে সাম্প্রতিক উত্তেজনায় যুক্তরাষ্ট্র উপসাগরে যুদ্ধজাহাজ এবং বোমারু বিমান মোতায়েন করেছে। ইরানকে হুমকি হিসেবে উল্লেখ করেছে ট্রাম্প প্রশাসন। এদিকে প্রেসিডেন্ট ট্রাম্প অ্যাটর্নি জেনারেলের ক্ষমতা বাড়িয়েছেন। তিনি অ্যাটর্নি জেনারেলকে সহায়তা করতে গোয়েন্দা সংস্থাগুলোর প্রতি নির্দেশ দিয়েছেন। এর ফলে ২০১৬ সালের প্রেসিডেন্ট নির্বাচনের সময় ট্রাম্পের ওপর গোয়েন্দাগিরির তদন্তে নিজের ক্ষমতা প্রয়োগ করতে পারবেন অ্যাটর্নি জেনারেল উইলিয়াম বার। এছাড়া রুশ তদন্ত শুরুর সঙ্গে কারা জড়িত ছিলেন সেই বিষয়েও তদন্ত করছেন উইলিয়াম বার। -বিবিসি 



41220,57037
তিনশ’ কোটি ভুয়া অ্যাকাউন্ট সরিয়েছে ফেসবুক
অন্যান্য
প্রকাশ : ২৫ মে ২০১৯, ০০:০০
জনপ্রিয় সোশ্যাল মিডিয়া ফেসবুক কর্তৃপক্ষ জানিয়েছে, গত ছয় মাসে তারা ৩০০ কোটি ভুয়া অ্যাকাউন্ট সরিয়েছে। এই সময়ে বিদ্বেষমূলক ৭০ লাখ মন্তব্যও মুছে ফেলা হয়। এর আগে এত বেশি অ্যাকাউন্ট সরানো ও মন্তব্য মুছার ঘটনা ঘটেনি। ২০১৮ সালের অক্টোবর থেকে চলতি বছরের মার্চ পর্যন্ত অ্যাকাউন্ট সরানো হয় বলে ফেসবুক কর্তৃপক্ষ জানায়। বৃহস্পতিবার ফেসবুকের প্রধান নির্বাহী মার্ক জাকারবার্গ বলেন, অনেকেই ফেসবুক ভেঙ্গে দেওয়ার কথা বলছেন। এটা ঠিক নয়। কারণ এর মাধ্যমে কোনো সমস্যার সমাধান হবে না। আর এত বেশি অ্যাকাউন্ট যে সমস্যা কিছুটা হতে পারে। কর্তৃপক্ষ জানায়, স্বয়ংক্রিয় পদ্ধতির সুযোগ নিয়ে কিছু ভুয়া অ্যাকাউন্ট খোলা হয়। কিন্তু কোনো ক্ষতি করার আগেই সেসব অ্যাকাউন্ট মুছে ফেলা হয়েছে। -বিবিসি



41221,57038
ইন্দোনেশিয়ায় নির্বাচনী ফল আদালতে চ্যালেঞ্জ
অন্যান্য
প্রকাশ : ২৫ মে ২০১৯, ০০:০০
ইন্দোনেশিয়ায় নির্বাচনী ফলাফলকে আদালতে চ্যালেঞ্জ করেছেন পরাজিত বিরোধী নেতা প্রাবো সুবিয়ান্তা। গত ১৭ এপ্রিল অনুষ্ঠিত নির্বাচনের ফলকে চ্যালেঞ্জ করে তিনি গতকাল সাংবিধানিক আদালতে মামলা করেন। গত মঙ্গলবার নির্বাচন কমিশন জানায়, প্রেসিডেন্ট জোকো উইদোদো ৫৫ দশমিক ৫ ভাগ এবং বিরোধী প্রার্থী অবসরপ্রাপ্ত জেনারেল প্রাবো সুবিয়ান্তা ৪৪ দশমিক ৫ ভাগ ভোট পেয়েছেন। নির্বাচন পর্যবেক্ষক সংস্থাগুলো জানিয়েছে, নির্বাচন সুষ্ঠু, অবাধ ও নিরপেক্ষ হয়েছে। নির্বাচনে কারচুপির কোনো ঘটনা ঘটেনি। -রয়টার্স  



41222,57039
২০১৯-২০ অর্থ বছরের বাজেট হবে রেকর্ড বাজেট: অর্থমন্ত্রী
জাতীয়
প্রকাশ : ২৫ মে ২০১৯, ০০:৩৭
অর্থমন্ত্রী আহম মুস্তফা কামাল বলেছেন, বাজেট যে কোন দেশের জন্য একটি গুরুত্বপূর্ণ অনুষঙ্গ, একটি বার্ষিক দলিল। এতে রাষ্ট্রের আয়-ব্যয়ের পরিকল্পনা থাকে। আগামী জুনে জাতীয় সংসদে উপস্থাপিত হবে। এবারের বাজেট হবে একটি স্মার্ট বাজেট। বাজেট বক্তব্যের আকার গতানুগতিক বিশাল সাইজের থাকছে না, এটি হবে সংক্ষিপ্ত এবং টু-দ্য পয়েন্ট। তাই বলে বাজেটের আকার ছোট হবে না, বরং যে কোনো সময়ের তুলনায় এটি হবে রেকর্ড বাজেট। ২০১৯-২০ অর্থবছরের নতুন বাজেটে থাকবে নতুন নতুন উদ্যোগ। বাজেটে জাতির পিতা বঙ্গবন্ধু শেখ মুজিবুর রহমানের শততম জন্মবার্ষিকী পালনের প্রতিফলন থাকবে।মন্ত্রী শুক্রবার কুমিল্লার লালমাই উপজেলার বাগমারা উচ্চবিদ্যালয় মাঠে লালমাই উপজেলা আওয়ামী লীগ আয়োজিত ইফতার ও দোয়া মাহফিল অনুষ্ঠানে প্রধান অতিথির বক্তব্যে এসব কথা বলেন।মন্ত্রী আরও বলেন, আগামী বাজেটে বেশি মনোযোগ থাকবে নির্বাচনী ইশতেহার অনুযায়ী ‘আমার গ্রাম আমার শহর’ ও কর্মসংস্থান সৃষ্টির দিকে। গ্রামকে পরিকল্পিতভাবে গড়ে তোলা হবে। যেখানে ইন্টারনেট, বিদ্যুৎ, গ্যাসসহ সকল ধরনের নাগরিক সুবিধা তৃণমূল পর্যায়ে জনগণের কাছে পৌঁছে দেওয়া হবে।ধানের দাম নিয়ে সমস্যার বিষয়ে অর্থমন্ত্রী বলেন, একটা সময় ছিল যখন সারা বিশ্বে খাদ্যের জন্য হাহাকার ছিল। কিন্তু বর্তমানে সারা বিশ্বেই খাদ্যের উৎপাদন অনেকগুণ বেড়ে গিয়েছে। এ বছর আমরা অনেক বেশি খাদ্যশস্য উৎপাদন করতে পেরেছি। কিন্তু এখন চালের দাম আন্তর্জাতিক বাজারেও কম। আমাদের কৃষককে বাঁচাতে হবে। তাই সরকারের পক্ষ থেকে চাল আমদানি পুরোপুরি বন্ধ করতে না পারলেও নিরুৎসাহিত করে সীমিতকরণ করতে পারি। সে লক্ষ্যে আমরা চাল আমদানি নিরুৎসাহিত করতে বিদ্যমান শুল্ক ২৮ শতাংশ থেকে বাড়িয়ে ৫৫ শতাংশে উন্নীত করেছি। এ সিদ্ধান্তে দেশের কৃষকরা আর্থিক ক্ষতির হাত থেকে কিছুটা রেহাই পাবেন। পাশাপাশি চাল রপ্তানীর দিকেও আমাদের জোর দিতে হবে। প্রয়োজনে ভর্তুকি দিয়ে হলেও চাল রফতানির পদক্ষেপ গ্রহণ করা হবে। তিনি বলেন, প্রধানমন্ত্রী ১৯৯৬ সালে কৃষিখাতে ১০০ কোটি টাকা ভর্তুকি নেওয়ার যে সাহস করেছিলেন, তখন বিষয়টি অকল্পনীয় ছিল, কিন্তু তার সুফল এখন আমরা ভোগ করছি।মন্ত্রী বলেন, প্রান্তিক কৃষকের লোকসানের হাত থেকে রক্ষায় দেশের বিভিন্ন স্থানে জেলা ও উপজেলায় প্রশাসনের উদ্যোগে সরকার নির্ধারিত মূল্যে সরাসরি কৃষকের কাছ থেকে ধান সংগ্রহ করা শুরু হয়েছে। এতেও কৃষকের ক্ষতি কিছুটা পুষিয়ে নেয়া সম্ভব হবে। বর্তমান উন্নয়নবান্ধব সরকার দেশের অগ্রযাত্রা অব্যাহত রাখতে প্রয়োজনীয় যে কোন পদক্ষেপ নিতেই পিছপা হবে না।মন্ত্রী বলেন, কুমিল্লা থেকে ঢাকার যাতায়াত সময় পৌনে দুই ঘণ্টার মতো হলেও কখনো কখনো এ যাত্রায় ৯ থেকে ১০ ঘণ্টাও লেগে যায়। এর কারণ ছিল অতিরিক্ত যানবাহন আর চার লেনের ঢাকা-চট্টগ্রাম মহাসড়কে দুই লেনের মেঘনা ও গোমতী সেতুর নির্মাণ কাজ। অবশেষে এ ভোগান্তির অবসান করতে শনিবার (২৫ মে) মুন্সিগঞ্জের গজারিয়ায় মেঘনা নদীর ওপর নির্মিত দ্বিতীয় মেঘনা সেতু ও কুমিল্লার দাউদকান্দিতে গোমতী নদীর ওপর নির্মিত দ্বিতীয় গোমতী সেতু খুলে দেওয়া হবে। আর এই সেতু দু’টি খুলে দিলে ঈদুল ফিতরে ঘরমুখি মানুষের যাত্রা অনেকটা নিরাপদ, যানজটমুক্ত এবং স্বস্তিদায়ক হবে এবং আমাদের অর্থনীতিকে করবে আরো গতিশীল।কুমিল্লা দক্ষিণ জেলা আওয়ামী লীগের সদস্য আব্দুল হামিদের সভাপতিত্বে অনুষ্ঠানে অন্যান্যের মধ্যে বক্তব্য রাখেন লালমাই উপজেলা পরিষদ চেয়ারম্যান আব্দুল মালেক, সদর দক্ষিণ উপজেলা পরিষদ চেয়ারম্যান গোলাম সারোয়ার এবং স্থানীয় আওয়ামী লীগ, যুবলীগ ও ছাত্রলীগসহ অঙ্গসংগঠনের নেতৃবৃন্দ।ইত্তেফাক/আরকেজি



41223,57040
নরেন্দ্র মোদিকে বিএনপির অভিনন্দন
অন্যান্য
প্রকাশ : ২৫ মে ২০১৯, ০০:০০
ভারতের ১৭তম লোকসভা নির্বাচনে ক্ষমতাসীন ভারতীয় জনতা পার্টির (বিজেপি) নেতৃত্বাধীন এনডিএ জোটের বিপুল বিজয়ে দেশটির প্রধানমন্ত্রী নরেন্দ্র মোদিকে অভিনন্দন জানিয়েছে বিএনপি। বিএনপির স্থায়ী কমিটির সদস্য আমির খসরু মাহমুদ চৌধুরী গতকাল গুলশানের কার্যালয়ে সাংবাদিকদের এসব কথা বলেন। তিনি বলেন, যারাই বিজয়ী হয়েছেন আমরা তাদের অভিনন্দন জানাই। তিনি বলেন, আমাদের ভারপ্রাপ্ত চেয়ারম্যান তারেক রহমান অলরেডি মোদি সরকারকে অভিনন্দন জানিয়ে বার্তা পাঠিয়েছেন। দুই একদিনের মধ্যে তার পাঠানো শুভেচ্ছা বার্তা ঢাকার ভারতীয় হাইকমিশনে পৌঁছাবে।তিনি বলেন, ভারতের নির্বাচনের সব থেকে ভালো দিক হলো তাদের জনগণ ভোটের মাধ্যমে তাদের প্রতিনিধি নির্বাচন করতে সক্ষম হয়েছে। তারা তাদের মৌলিক অধিকার ও সাংবিধানিক অধিকার প্রয়োগে করতে পেরেছেন। যা বাংলাদেশের মানুষ পারেনি।



41224,57041
দামি গাড়িতে ইয়াবা ব্যবসা
অন্যান্য
প্রকাশ : ২৫ মে ২০১৯, ০০:০০
খিলগাঁঁওয়ে একটি নিশান প্যাট্রল জিপ গাড়িসহ দুই জনকে গ্রেফতার করেছে পুলিশ। গ্রেফতারকৃতদের নাম—নূর মোহাম্মদ ও গাড়ি চালক মাসুদ মিয়া। দুই জনের কাছ থেকে চারশটি ইয়াবা উদ্ধার করা হয়। বৃহস্পতিবার গভীর রাতে খিলগাঁওয়ের ছাহেরুনবাগ এলাকা থেকে তাদের গ্রেফতার করা হয়।খিলগাঁও জোনের সিনিয়র সহকারী পুলিশ কমিশনার মো. জাহিদুল ইসলাম সোহাগ জানান, গোপন সংবাদে ছাহেরুনবাগ সাইন বোর্ডের নিচে অভিযান চালানো হয়। এ সময় নূর মোহাম্মদকে তিনশ পিস ইয়াবাসহ গ্রেফতার করা হয়। তার দেওয়া তথ্যে নবীনবাগের নতুন রাস্তা এলাকা থেকে মাসুদ মিয়াকে গ্রেফতার করা হয়। তার কাছ থেকে একশটি ইয়াবা উদ্ধার ও ইয়াবা পরিবহনে ব্যবহূত নিশান প্যাট্রল জিপ গাড়িটি আটক করা হয়েছে।পুলিশ আরো জানায়, নূর মোহাম্মদ খিলগাঁও এলাকায় একাধিক ফ্ল্যাট ভাড়া নিয়ে ইয়াবা ব্যবসা চালায়। তার বিরুদ্ধে আগে থেকেই মাদক ব্যবসার অভিযোগ ছিল। দামি ওই গাড়ি দিয়েই তিনি এলাকায় ইয়াবা ব্যবসা চালাতেন। দামি গাড়ি চালানোর কারণে অনেকে তাকে এলাকায় প্রভাবশালী ব্যক্তি মনে করতেন। এ ঘটনায় খিলগাঁও থানায় মাদকদ্রব্য আইনে একটি মামলা হয়েছে।  



41225,57042
বিলুপ্ত ছিটমহল ও চরাঞ্চলের উন্নয়নে বিশেষ উদ্যোগ
অন্যান্য
প্রকাশ : ২৫ মে ২০১৯, ০০:০০
দীর্ঘ ৬৮ বছর ধরে অবহেলিত বিলুপ্ত ছিটমহলবাসীদের জীবনমান উন্নয়নের উদ্যোগ নিয়েছে সরকার। এ জন্য বিলুপ্ত ছিটমহল ও নদী বিধৌত চরাঞ্চলে সমন্বিত প্রাণিসম্পদ উন্নয়ন প্রকল্প গ্রহণ করা হয়েছে। ১২১ কোটি টাকা ব্যয়ে প্রকল্প বাস্তবানের উদ্যোগ নিয়েছে প্রাণিসম্পদ অধদপ্তর। রংপুর বিভাগের ৪টি জেলার ৯টি উপজেলার ৮৬টি বিলুপ্ত ছিটমহল এবং রংপুর ময়মনসিংহ ও রাজশাহী বিভাগের ৯টি জেলার ৪০টি উপজেলায় চরাঞ্চলে এ প্রকল্পটি বাস্তবায়নের উদ্যোগ নেওয়া হয়েছে। এ ধরনের প্রকল্পের মাধ্যমে বিজ্ঞানভিত্তিক আধুনিক প্রযুক্তি ব্যবহার করে গবাদি পশু-পাখি পালনের মাধ্যমে এলাকার আর্থ-সামাজিক উন্নয়ন করা হবে। ফলে এর মধ্যেমে আত্মকর্মসংস্থান সৃষ্টি হবে ও দারিদ্র্য হ্রাস করার প্রচেষ্টা থাকবে। প্রাণিসম্পদ অধিদপ্তর ও পরিকল্পনা কমিশন সূত্রে জানা যায়, চলতি অর্থ বছর শুরু করে ২০২১ সালের মধ্যে কয়েকটি ধাপে এ প্রকল্প বাস্তবায়নের প্রস্তাব করা হয়েছে।উল্লেখ্য, বাংলাদেশের সীমানার অভ্যন্তরে বিলুপ্ত ছিটমহলের অধিবাসীরা আর্থ-সামাজিকভাবে পিছিয়ে রয়েছে। তাদের মধ্যে শিক্ষা, স্বাস্থ্যসহ অর্থনৈতিক অবস্থান দেশের অন্যান্য স্থানের তুলনায় দুর্বল। বিলুপ্ত হওয়া সিটমহলগুলোতে আর্থ-সামাজিক অবস্থা নিয়ে বাংলাদেশ পরিসংখ্যান ব্যুরোর (বিবিএস) জরিপেও এমন চিত্র উঠে এসেছে। প্রকল্প সংশ্লিষ্টরা জানান, মূলত বিলুপ্ত ছিটমহল ও চরাঞ্চলের মানুষদের আর্থ-সামাজিকভাবে উন্নয়নের জন্য এ ধরনের প্রকল্প গ্রহণ করা হচ্ছে। তাছাড়া চরাঞ্চলে ভৌগোলিক কারণে সরকারি নানা সুবিধা পৌঁছানো সম্ভব হয় না। সে সব অঞ্চলে গবাদি পশু পালন করা তুলনামূলক সুবিধাজন। বাংলাদেশের জাতীয় অর্থনীতি কৃষির ওপর নির্ভরশীল। প্রাণিসম্পদ নগদ আয়, পুষ্টি, খাদ্য নিরাপত্তা ও সামাজিক মর্যাদার উত্স। বাংলাদেশের দারিদ্র্য জনগোষ্ঠীর বিশেষ করে নারীর দারিদ্র্য দূরীকরণ ও টেকসই জীবনমান উন্নয়নে প্রাণিসম্পদের প্রচুর সুযোগ রয়েছে। এ প্রকল্পের মাধ্যমে হাঁস-মুরগি পালান, গাভী পালন, গরু হূষ্টপুষ্টকরণ, ছাগল ও ভেড়ার ক্ষুদ্র খামার স্থাপন করা হবে। যার মাধ্যমে ডিম, দুধ ও মাংসের উত্পাদনও বৃদ্ধি পাবে। ফলে চরাঞ্চলে ও বিলুপ্ত ছিটমহলে দরিদ্র্য পরিবারগুলোর পুষ্টি ও জীবন যাত্রার মান উন্নত হবে।মূলত দীর্ঘদিনের সীমানা জটিলতায় এসব অঞ্চলে প্রয়োজন অনুযায়ী বিভিন্ন সুবিধা পৌঁছে দেওয়া সম্ভব হয়নি। ২০১৫ সালের ১ আগস্ট ৬৮ বছরের বঞ্চনার ইতিহাসের পরিসমাপ্তি ঘটে। বাংলাদেশের মূল ভূখণ্ডে অবস্থিত ছিটমহলের বাসিন্দারা এদিন বাংলাদেশের নাগরিক হিসেবে স্বীকৃতি পায়। লালমনিরহাটে ৫৯টি, পঞ্চগড়ে ৩৬টি, কুড়িগ্রামে ১২টি, নীলফামারীতে ৪টিসহ মোট ১১১টি ছিটমহল বাংলাদেশের মূল সীমানার সাথে যুক্ত হয়। এ ছিটমহলগুলোর জমির পরিমাণ ১৭ হাজার ১৫৮ দশমিক ১৩ একর। দীর্ঘ ৬৮টি বছর ধরে অবহেলিত ছিটমহলবাসীদের জীবনমান উন্নয়নের জন্য প্রাণিসম্পদের লাগসই প্রযুক্তি বিষয়ে সচেতন করে তুলবে বলে জানানো হয়। 



41226,57043
ডাটাবেসে ঢুকছেন আওয়ামী লীগ নেতাকর্মীরা
অন্যান্য
প্রকাশ : ২৫ মে ২০১৯, ০০:০০
আওয়ামী লীগকে ঢেলে সাজানোর মহাপরিকল্পনার অংশ হিসেবে একটি ডাটাবেস বা তথ্যভান্ডার তৈরি করা হচ্ছে। ওয়ার্ড পর্যায় থেকে কেন্দ্রীয় নেতৃত্ব পর্যন্ত যারা আছেন তাদের প্রত্যেকের যাবতীয় তথ্যের পাশাপাশি মা, বাবা, ভাই, বোন, স্বামী বা স্ত্রী এবং নিকট আত্মীয়রা কে কোন রাজনৈতিক দলের সঙ্গে জড়িত আছেন বা ছিলেন সেসব তথ্য ডাটাবেসে থাকবে। আওয়ামী লীগ সভানেত্রী ও প্রধানমন্ত্রী শেখ হাসিনার নির্দেশনা অনুযায়ী এই তথ্যভান্ডার তৈরির কাজ শুরু হয়েছে। এই কর্মকাণ্ডকে আরো বেগবান করার লক্ষ্যে আসন্ন ঈদ-উল-ফিতরের পর দেশজুড়ে আওয়ামী লীগের সকল শাখার দপ্তর সম্পাদকদের নিয়ে ঢাকায় একটি কর্মশালা অনুষ্ঠিত হবে। প্রধানমন্ত্রী নিজে ছাড়াও প্রধানমন্ত্রীর তথ্য ও যোগাযোগপ্রযুক্তি বিষয়ক উপদেষ্টা সজীব ওয়াজেদ জয় কর্মশালায় প্রয়োজনীয় নির্দেশনা দিবেন।আওয়ামী লীগের কেন্দ্রীয় একাধিক নেতা জানান, ২০০৯ সালের পর থেকে আওয়ামী লীগে যারা যোগদান করেছেন তাদের একটি তালিকাও করা হচ্ছে। কারণ ২০০৯ সাল থেকে যারা আওয়ামী লীগে যোগদান করেছেন তারাই দলের বদনাম ছড়াচ্ছেন বলে দলের নীতিনির্ধারকরা মনে করছেন। এজন্য আলাদাভাবে তাদের সার্বিক তথ্য সংগ্রহ করা হচ্ছে। তালিকায় তথ্য পর্যালোচনা করে দেখা হবে, তারা কোন দল থেকে এসেছেন, আওয়ামী লীগে যোগ দেওয়ার পর তারা কী কী সুযোগ-সুবিধা নিয়েছেন। তারা আদর্শিক কারণে যোগদান করেছেন নাকি অন্য কোনো সুবিধা বা মতলব হাসিলের জন্য দলে এসেছেন। তাদের বিরুদ্ধে কোনো মামলা আছে কি না সবকিছু খতিয়ে দেখা হবে এবং এগুলোও ডাটাবেসে ঢুকবে।ইতিমধ্যে আওয়ামী লীগের কেন্দ্রীয় কার্যালয় ও ধানমন্ডির দলীয় সভানেত্রীর রাজনৈতিক কার্যালয় তথ্যপ্রযুক্তির আওতায় এসেছে। সেখানে বসানো হয়েছে সিসিটিভি। কার্যালয়ে কী হচ্ছে তা আওয়ামী লীগ সভানেত্রী শেখ হাসিনা তার মোবাইল ফোনের মাধ্যমে সার্বক্ষণিক তদারকি করতে পারছেন। মাঝে মাঝেই ভিডিও কনফারেন্সের মাধ্যমে তিনি প্রধানমন্ত্রীর কার্যালয়ের সঙ্গে কেন্দ্রীয় কার্যালয়ের সংযোগ স্থাপন করেন। নেতাকর্মীদের সঙ্গে তিনি কথা বলেন এবং বিভিন্ন বিষয়ে প্রয়োজনীয় পরামর্শ দেন। পর্যায়ক্রমে সারাদেশের আওয়ামী লীগের কার্যালয়গুলোকেও এ রকম ডিজিটাল নেটওয়ার্ক সুবিধার আওতায় আনা হবে। দলীয় সূত্র জানায়, দলীয় নেতাকর্মীদের তথ্যসমৃদ্ধ ডিজিটাল ডাটাবেস তৈরির ঘোষণা দলের ২০তম জাতীয় সম্মেলনের পরপরই দিয়েছিলেন আওয়ামী লীগ সভানেত্রী। তিনি জানান, দেশের সব নেতাকর্মীকে একটি অ্যাপের আওতায় আনতে এই ডাটাবেস তৈরি হবে। আমি যখন অবসরে যাব, টুঙ্গিপাড়া বসে এ ডাটাবেস থেকে সবার সঙ্গে যুক্ত থাকতে পারব। ডাটাবেস তৈরির কাজে সম্পৃক্ত আওয়ামী লীগের একাধিক নেতার সঙ্গে কথা বলে জানা গেছে, ২০১৬ সালে অক্টোবরে জাতীয় সম্মেলনের পরপরই এর কাজ শুরু হয়। মহানগর, জেলা, উপজেলা, থানা, ইউনিয়ন, পৌর, ওয়ার্ড কমিটির সদস্যদের নাম-ঠিকানাসহ এক কপি পাসপোর্ট সাইজ ছবি কমিউনিটি পোর্টাল নিবন্ধন ফরম দ্রুত আওয়ামী লীগ কার্যালয়ে জমা দিতে ওই সময় জেলা নেতাদের চিঠিও দেওয়া হয়েছিল। তবে এ কাজের এখনো দৃশ্যমান অগ্রগতি হয়নি। সবমিলিয়ে ১৭ হাজারের মতো নেতাকর্মীর তথ্য জমা পড়েছে এখন পর্যন্ত। তৃণমূলে নেতাকর্মীদের অসহযোগিতা ও কেন্দ্রীয় নেতাদের উদাসীনতার কারণেই এমনটি হয়েছে বলেও তারা জানান। আওয়ামী লীগের একজন যুগ্ম সাধারণ সম্পাদক বলেন, আসন্ন ঈদের পর তথ্যভান্ডার তৈরির কাজ জোরেশোরে শুরু হবে। 



41227,57044
স্বামীর পরে মারা গেলেন স্ত্রীও
অন্যান্য
প্রকাশ : ২৫ মে ২০১৯, ০০:০০
রাজধানীর শেরেবাংলা নগর (পশ্চিম) থানা এলাকার আগারগাঁওয়ের একটি বাসায় টেলিভিশন  বিস্ফোরণের ঘটনায় স্বামীর মৃত্যুর পর এবার তার দগ্ধ স্ত্রীও মারা গেলেন। স্ত্রী সালমা বেগম ঢাকা মেডিক্যাল কলেজ হাসপাতালের বার্ন অ্যান্ড প্লাস্টিক সার্জারি ইউনিটে চিকিত্সাধীন অবস্থায় গতকাল শুক্রবার রাত সাড়ে ৮টার দিকে মারা যান। তার লাশ ঢাকা মেডিক্যাল কলেজ মর্গে রাখা হয়েছে। উল্লেখ্য, গত ১৬ মে বিকাল সাড়ে তিনটার দিকে আগারগাঁওয়ের ১৪৭/১ নম্বর বাড়ির নিচতলার  ভাড়া বাসায়  এই দুর্ঘটনা ঘটে। পরে গত রবিবার রাতে স্বামী মুক্তার হোসেন মারা যান।হাসপাতালে চিকিত্সাধীন অবস্থায় সালমা বেগম জানান, তার স্বামী বাসায় টেলিভিশন দেখতে দেখতে বিছানায় ঘুমিয়ে পড়েন। সেসময় তিনি রান্না ঘরে গিয়ে ম্যাচ ধরাতেই সারা ঘরে আগুন ছড়িয়ে পড়ে। পরে টেলিভিশন বিস্ফোরণে তিনি ও তার স্বামী মুক্তার হোসেন দগ্ধ হন। বার্ন অ্যান্ড প্লাস্টিক সার্জারির আবাসিক সার্জন ডা. পার্থ শংকর পাল জানান, এতে মুক্তার হোসেনের ৯৭ শতাংশ ও স্ত্রী সালমা বেগমের ৯৫ শতাংশ দগ্ধ হয়। মৃত সালমার গ্রামের বাড়ি সিরাজগঞ্জ জেলার বেলকুচি থানার চর শশোমপুর গ্রামে। 



41228,57045
বার্সার সামনে রেকর্ডের হাতছানি
খেলা
প্রকাশ : ২৫ মে ২০১৯, ০১:৫৩
শিরোপাধারী বার্সেলোনা আজ রাতে কোপা দেল রের ফাইনালে পঞ্চম শিরোপার লক্ষ্যে ভ্যালেন্সিয়ার মুখোমুখি হবে। ফাইনালের আগে উজ্জীবিত ভ্যালেন্সিয়া কোচ মার্সেলিনো গার্সিয়া জানালেন, প্রতিপক্ষ অধিনায়ক লিওনেল মেসিকে আটকাতে চায় তার দল।শেষ কয় বছরে কোপা দেল রে জয়কে ডালভাতই বানিয়ে ফেলেছে বার্সেলোনা। শেষবার ২০১৩-১৪ মৌসুমে রিয়াল মাদ্রিদের কাছে হেরে শিরোপা খোয়ানোর পর টানা চারটি শিরোপা জিতেছেন লিওনেল মেসিরা। এবারের ফাইনালের আগে তাই রেকর্ডের হাতছানি কাতালানদের সামনে। এবার প্রতিযোগিতাটির শিরোপা জিতলে প্রথম দল হিসেবে টানা পাঁচটি কোপা দেল রে শিরোপা জিতবে দলটি। গেলবারের ফাইনালে সেভিয়াকে ৫-০ গোলে হারিয়ে রিয়াল মাদ্রিদ ও অ্যাথলেটিক বিলবাওয়ের টানা কোপা-জয়ের রেকর্ডে ভাগ বসিয়েছিল কোচ আর্নেস্তো ভালভার্দের দল।রেকর্ডের সামনে দাঁড়িয়েও গেল চারবারের মতো আত্মবিশ্বাসী নয় বার্সেলোনা শিবির। চ্যাম্পিয়ন্স লিগ সেমিফাইনালে লিভারপুলের কাছে লজ্জাজনক হারটিই এর কারণ। ইউরোপীয় শ্রেষ্ঠত্বের আসরের নক আউট পর্বে টানা দ্বিতীয়বারের মতো তিন গোলের অগ্রগামিতা খুইয়ে বিদায় নেওয়াটা মানসিকভাবেও দলটিকে পীড়া দিচ্ছে বলে জানাচ্ছে স্প্যানিশ গণমাধ্যমগুলো। স্প্যানিশ মনোবিদ ভিক্তর আমাত তো বলেই দিয়েছেন দলে কৌশলগত পরিবর্তন আনার বদলে মানসিক দিক নিয়ে কাজ করা প্রয়োজন!এদিকে বার্সেলোনার পুরোপুরি বিপরীত অবস্থানে আছে ভ্যালেন্সিয়া। মৌসুমের শুরুটা তেমন ভালো না হলেও শীর্ষ চারে থেকে লিগ শেষ করে পরের মৌসুমে চ্যাম্পিয়ন্স লিগ নিশ্চিত করেছে তারা। চ্যাম্পিয়ন্স লিগের প্রথম পর্ব থেকে বিদায়ের পর ইউরোপা লিগের শেষ চারে পৌঁছেছিল তারা। কোপা দেল রের ফাইনালে তাই বেশ ফুরফুরে মেজাজে আছে কোচ মার্সেলিনোর শিষ্যরা।শেষবার ভ্যালেন্সিয়া কোনো শিরোপা জিতেছিল ২০০৭-০৮ মৌসুমে। সেবার গেতাফেকে ৩-১ গোলে হারিয়ে শিরোপা জয়ের পর দশ বছর পেরিয়ে গেলেও শিরোপা তো দূরের কথা, কোনো প্রতিযোগিতার ফাইনালেই উঠতে পারেনি তারা। এবার ফাইনালে উঠে সে খরা কাটালেও ভ্যালেন্সিয়া শিরোপা বন্ধ্যাত্ব মোচনের পথে বড় বাধা হিসেবে দেখছে প্রতিপক্ষ অধিনায়ক লিওনেল মেসিকেই।কোচ মার্সেলিনো জানালেন ফাইনালে তার দলের প্রথম লক্ষ্যই থাকবে মেসিকে আটকানো। তিনি বলেন, ‘এই ম্যাচে আমাদের প্রধান লক্ষ্য হচ্ছে মেসিকে তার প্রভাব ফেলতে না দেওয়া। তবে সমস্যাটা হচ্ছে, সে নিষ্প্রভ থাকলেও দারুণ প্রভাব ফেলতে পারে ম্যাচে যা দলের জয়ে বড় ভূমিকা পালন করে।’



41229,57046
কয়েক বছরের মধ্যে যে প্রযুক্তিগুলো হারিয়ে যাবে
টেক
প্রকাশ : ২৫ মে ২০১৯, ০২:০১
ফিচার ফোনে স্নেক গেমসটির কথা অনেকেরই মনে আছে। আমরা যখন গেমটি খেলতাম তখন স্নেকটিকে কয়েক মিটার বড় করে ফেলার পরে লেজে কামড় খাইয়ে গেম ওভার করিয়ে দিতাম এবং রাগে ফোনটি ছুড়ে ফেলে দেওয়ার মতো ইচ্ছা হতো। কিংবা যে সময় আমাদের মুভি দেখার একমাত্র উপায় ছিল ভিসিআর বা ডিভিডি প্লেয়ার। এসব জিনিস এখন আর খুঁজেও পাওয়া যায় না। কারণ মানুষ এবং মানুষের তৈরি প্রযুক্তি প্রতিনিয়ত এত দ্রুতগতিতে উন্নত হচ্ছে যে, প্রত্যেকটি নতুন ডিভাইস এবং নতুন প্রযুক্তিও কয়েক বছরের মধ্যেই পুরনো হয়ে যায় এবং একসময় একেবারে হারিয়ে যায়। আগামী কয়েক বছরের মধ্যে যে প্রযুক্তিগুলো হারিয়ে যাবে সেগুলো থেকে কয়েকটি নিয়েই সাজানো হয়েছে এ লেখাটি।রিমোট কনট্রোলরিমোট কনট্রোল হলো—বর্তমান সময়ে সবচেয়ে ব্যবহারযোগ্য একটি প্রযুক্তি। টেলিভিশন, এসি, গাড়ি ছাড়াও এখন আরো অনেক ডিভাইসের জন্য বর্তমানে আধুনিক বিভিন্ন রিমোট কনট্রোল ডিভাইস পাওয়া যায়। যেগুলো ছাড়া সেই ডিভাইসটি ভালোভাবে কনট্রোল করা কঠিন। টিভি দেখার সময় সোফার কুশনের নিচে টিভির রিমোট হারিয়ে যাওয়া কতটা অস্থিরতা ব্যাপার তা হয়তো আপনাদের অজানা নয়। তবে এখনই রিমোট কনট্রোল ব্যবহারের পরিমাণ আগের তুলনায় কিছুটা কমে গিয়েছে। বর্তমানে অনেক স্মার্টফোনের ওজ সেন্সর দেওয়া থাকে যার সাহায্যে স্মার্টফোনের মাধ্যমেই প্রায় সবধরনের রিমোট কনট্রোল ডিভাইস কনট্রোল করা যায়।এছাড়া এখন বিভিন্ন ইলেকট্রিক ডিভাইসের জন্য নির্মাতা প্রতিষ্ঠানগুলো আধুনিক স্মার্টফোন অ্যাপস ডেভেলপ করছে যাতে সেই অ্যাপটির সাহায্যে স্মার্টফোন থেকেই ডিভাইসটি কনট্রোল করা সম্ভব হয়। এ কারণেই রিমোট কনট্রোলের ব্যবহার আগের থেকে অনেক কমতে শুরু করেছে। এছাড়া এখন সরাসরি স্মার্টফোনের মাধ্যমে ভয়েস ডিকটেশন দিয়েই অনেক স্মার্ট ডিভাইস কনট্রোল করা সম্ভব হয়। আগামী কয়েক বছরে এই ধরনের আরো অনেক নতুন নতুন সেন্সর এবং নতুন টেকনোলজি আসবে যেগুলো ডেডিকেটেড রিমোট কনট্রোলকে সম্পূর্ণভাবে রিপ্লেস করে ফেলবে। আগামী কয়েক বছরের মধ্যেই রিমোট কনট্রোল হারিয়ে যাওয়ার সম্ভাবনা রয়েছে।ক্যাশ এবং ক্রেডিট কার্ডদশ বছর আগেও ক্রেডিট কার্ড বা ডেবিট কার্ড ছিল না, তখন কোথাও পেমেন্ট করার বা টাকা দেওয়ার একমাত্র উপায় ছিল ক্যাশ অথবা ব্যাংক চেক। এরপর যখন ক্রেডিট কার্ড এবং ডেবিট কার্ড চালু হলো—তখন এটা ছিল পেমেন্ট সিস্টেমের দিক থেকে একটি যুগান্তকারী উন্নয়ন। ক্রেডিট কার্ডের সাহায্যে অনলাইন পেমেন্ট করার সুবিধা চালু হওয়ার পরে এটাই হয়ে দাঁড়ায় পেমেন্ট করার সব থেকে ঝামেলামুক্ত পেমেন্ট সিস্টেমের ধারা। ক্রেডিট কার্ড এখনো পর্যন্ত অন্যতম জনপ্রিয় একটি পেমেন্ট মেথড। তবে এরপরে মোবাইল ওয়ালেটের সুবিধা যেমন- চধুঢ়ধষ, ঝশত্রষষ কিংবা বাংলাদেশের নকধংয-এর মতো পেমেন্ট সিস্টেমগুলো চালু হওয়ার পরে সেগুলো হয়ে দাঁড়ায় ক্যাশ এবং ক্রেডিট কার্ডের তুলনায় আরো সহজলভ্য এবং আরো বেশি সহজতর।অর্থনীতি বিশেষজ্ঞরা ধারণা করেন যে, ভবিষ্যতে এসব মোবাইল ওয়ালেট বা যার সাহায্যে স্মার্টফোন ব্যবহার করেই সহজে পেমেন্ট করা যায়, এগুলোই হবে সব থেকে জনপ্রিয় এবং সব থেকে বেশি ব্যবহার করা পেমেন্ট মেথড। আগামী কয়েক বছরে এসব মোবাইল ওয়ালেটের সুবিধা এবং ফিচারস আরো বাড়বে এবং অনেকটা নিশ্চিতভাবেই বলা যায় যে, আগামী কয়েক বছরের মধ্যেই ক্যাশ এবং ক্রেডিট কার্ডকে সম্পূর্ণভাবে রিপ্লেস করে ফেলার ক্ষমতা রাখতে এসব মোবাইল ওয়ালেটগুলো। তাছাড়া ভবিষ্যতে ফেসিয়াল রিকগনিশন ব্যবহার করে পেমেন্ট করার সুবিধাও চলে আসবে।চাবিকয়েক বছরের মধ্যে হয়তো আপনার ছেলে-মেয়েরা বা তাদের ছেলেমেয়েরা আপনার পুরনো ড্রয়ার ঘেঁটে স্টিলের তৈরি অদ্ভুত ডিজাইনের ছোট একটি পাত পেয়ে আপনাকে দেখিয়ে জিজ্ঞেস করবে যে এটি কি? তখন আপনি তাদেরকে বলবেন সেই সময়টার কথা যখন চাবি ব্যবহার করে আমরা আমাদের মূল্যবান জিনিসের ড্রয়ার, আমাদের ঘরের দরজা, আমাদের গাড়ি ইত্যাদি সুরক্ষিত রাখতাম। আর এই চাবি একবার হারিয়ে কতটা হতাশার মধ্যে পড়তে হতো আমাদেরকে। কিন্তু আপনার ছেলে-মেয়েদেরকে অথবা খুব বেশি হলে তাদের সন্তানদেরকে এই ঝামেলার মধ্যে কখনোই পড়তে হবে না। কারণ, তখন চাবিকে সিকিউরিটি কি হিসেবে ব্যবহার করার আর প্রয়োজনই পড়বে না। তখন চাবি জিনিসটি এতই পুরনো হয়ে যাবে যে, সেগুলো জাদুঘরে সংরক্ষণ করার মতো অবস্থা হবে। তখন চাবির জায়গা রিপ্লেস করবে আরো উন্নত সিকিউরিটি সিস্টেম যেমন, থ্রিডি ফেস রিকগনিশন, ভয়েস রিকগনিশন, ফিঙ্গারপ্রিন্ট সিকিউরিটি, আইরিশ স্ক্যানিং ইত্যাদি। তখন হয়তো আপনার ঘরের দরজার লক খুলতে হলে আপনার চোখ স্ক্যান করতে হবে অথবা আপনার ফেসের থ্রিডি স্ক্যানিং করাতে হতে পারে। এছাড়া ভবিষ্যতে আরো বেশি রিলায়েবল সিকিউরিটি সিস্টেম আসতে পারে, তবে সেগুলো অবশ্যই মেটালের তৈরি চাবির মতো আউটডেটেড কিছু হবে না।ওয়্যারহেডফোনের তার জড়িয়ে যাওয়ার পরে সেটা ঠিক করা পৃথিবীর সব থেকে বিরক্তিকর কাজগুলোর মধ্যে অন্যতম। বর্তমানে আমাদের ডিজিটার ডিভাইসগুলোতে তারের বা ওয়্যারের প্রয়োজনীয়তা একেবারে উঠে যায়নি। হেডফোনের কথা বললে এখন মানুষ তারযুক্ত হেডফোনের তুলনায় ওয়্যারলেস ব্লুটুথ হেডফোনই বেশি ব্যবহার করে থাকে। তবে অন্যান্য ডিভাইস এখনো সেভাবে তারবিহীন হয়ে ওঠেনি। এখনকার অনেক ফ্ল্যাগশিপ স্মার্টফোনই ওয়্যারলেস চার্জিং সাপোর্টেড। মানুষ এখনো ওয়্যারড চার্জারি প্রিফার করে ফাস্ট চারজিং-এর জন্য। ওয়্যারলেস মাউস এবং কিবোর্ড অনেক আগে থেকে মার্কেটে পাওয়া গেলেও সাধারণ পিসি ইউজাররা এবং গেমাররা সবসময়ই তারযুক্ত ডিভাইস প্রিফার করেন।তবে সবসময় এমনটা থাকবে না। আগামী কয়েক বছরে তারবিহীন ডিভাইসের সংখ্যা আগের তুলনায় অনেক বাড়বে যেমনটা বেড়েছে হেডফোনের ক্ষেত্রে। মানুষ ওয়্যারলেস টেকনোলজির দিকে আরো বেশি ঝুঁকে পড়বে, যখন ওয়্যারলেস টেকনোলজি অ্যাকচুয়ালি আগের থেকে বেটার এবং মানুষের জন্য সহজলভ্য হবে। আশা করা যায় আগামী ১০-১৫ বছরের মধ্যেই প্রায় মানুষই ওয়্যারলেস ডিভাইসগুলোর প্রতি ডিপেন্ডেন্ট হয়ে পড়বে এবং তারযুক্ত ডিভাইসের সংখ্যা প্রতিনিয়তই কমতে থাকবে এবং এক পর্যায়ে এসে একেবারেই শূন্য হয়ে যাবে।সিরিঞ্জযারা ইনজেকশন বা সিরিঞ্জ পুশ করতে ভয় পান, তাদের জন্য এটা সব থেকে ভালো খবর হতে পারে। আপনি হয়তো জানেন না যে, হেলথ কেয়ার টেকনোলজি একটি নতুন ধরনের সিরিঞ্জ আবিষ্কার করেছে যেটাতে কোনো নিডল নেই। এই ইনজেকশনটির নাম ‘জেট ইনজেকশন’। যেহেতু নিডল নেই, তাই এই সিরিঞ্জটি ইনজেক্ট করার সময় রোগীকে ব্যথা পেতে হবে না। এই জেট ইনজেকশন আপনার ত্বকের ওপরে প্লেস করা হয় এবং এটি আপনার শরীরে ক্ষুদ্র ফ্লুইড স্ট্রিমের সাহায্যে মেডিসিন ইনজেক্ট করে। এছাড়া রোগীরা সবসময় ইনজেকশনের তুলনায় ওরাল মেডিসিন প্রিফার করে থাকেন।তাই এমআইটি-এর রিসার্চাররা নতুন ধরনের ক্যাপসুল তৈরি করছেন যেটি ইনজেকশনের রিপ্লেসমেন্ট হিসেবে কাজ করবে। এই ক্যাপসুলটি অন্যান্য ক্যাপসুলের মতোই খেতে হবে এবং এই ক্যাপসুলটির ভেতরে থাকবে অনেক ক্ষুদ্র ক্ষুদ্র সিরিঞ্জ যেগুলো আপনার শরীরে মেডিসিন ইনজেক্ট করবে ক্যাপসুলটি আপনার পাকস্থলীতে পৌঁছানোর পরে। এই প্রোসেসটি শুনতে ঝুঁকিপূর্ণ মনে হলেও ডাক্তাররা নিশ্চিত করেছেন যে এটি যথেষ্ট সেফ একটি প্রোসেস হতে চলেছে।লং ডেলিভারি সার্ভিসআগামী বছরগুলোতে প্রোডাক্ট ডেলিভারি সার্ভিস অনেক বেশি ফাস্ট এবং অনেক বেশি রিলায়েবল হবে। এখন আমরা অনলাইন থেকে কোনো প্রোডাক্ট কিনলে সেটি বাসায় ডেলিভারি নিতে অ্যামেরিকান কান্ট্রিগুলোতে কমপক্ষে ১ দিন থেকে শুরু করে আমাদের দেশে ৪-৫ দিন পর্যন্তও সময় লেগে যায়। কারণ, সবধরনের প্যাকেজ ডেলিভারি করা হয় ট্রেডিশনাল শিপিং মেথড যেমন ট্রাক কিংবা গাড়ি এগুলোর সাহায্যে। তবে এমন লং শিপিং টাইমের দিন আর থাকবে না, যখন ড্রোনের সাহায্যে প্রোডাক্ট ডেলিভারি করার ব্যবস্থা করবে শিপিং কোম্পানিরা। অ্যামেরিকার কয়েকটি স্টেটে অ্যামাজন ইতোমধ্যে পরীক্ষামূলকভাবে ড্রোন ডেলিভারির সুবিধা চালু করেছে যার সাহায্যে একটি প্রোডাক্ট ড্রোনের সাহায্যে আকাশপথে কয়েক ঘণ্টার মধ্যেই ডেলিভারি করা যায়। আগামী বছরগুলোতে আরো অনেক ই-কমার্স ইন্ডাস্ট্রি এবং ডেলিভারি কোম্পানিরাও ড্রোনের সাহায্যে প্রোডাক্ট ডেলিভারির ব্যবস্থা করবে। আশা করা যায়, সর্বোচ্চ আর ১৫-২০ বছরের মধ্যেই প্রোডাক্ট ডেলিভারি করার প্রাইমারি মেথড হয়ে যাবে ড্রোন, কিংবা ড্রোনের থেকেও আরো বেশি কনভেনিয়েন্ট এবং দ্রুততর কোনো মেথড।সিগনেচারএখন আমাদেরকে কোনো গুরুত্বপূর্ণ ডকুমেন্ট সাইন করতে হলে আমাদেরকে একমাত্র বলপয়েন্ট কলম এবং নিজের নাম ব্যবহার করতে হয়। কিন্তু র?্যাপিডলি ডেভেলপিং টেকনোলজির সঙ্গে সঙ্গে এই সাইনিং মেথডটিও হয়ে পড়ছে ব্যাকডেটেড। এখন থেকে ২০ বছর পরের কথা যদি চিন্তা করেন, তাহলে নিশ্চিতভাবেই বলা যায় যে, তখন আমাদের ডকুমেন্টেশন ভেরিফাই করার জন্য আমাদেরকে আর নিজেদের হাতে লেখা সাইনের ওপরে ডিপেন্ডেন্ট হতে হবে না। কারণ, হাতে লেখা সিগনেচার খুব সহজেই কপি করা বা জাল করা সম্ভব।ভবিষ্যতে যখনই আমাদের সিগনেচার করার দরকার পড়বে বা নিজের আইডেন্টিটি ভেরিফাই করার দরকার পড়বে, আমাদেরকে কলম হাতে নেওয়ার দরকার পড়বে না। আমরা আমাদের আইডেন্টি ভেরিফাই করার জন্য বিভিন্ন ধরনের ডিজিটাল মেথড ব্যবহার করতে পারবো। হতে পারে সেটি ফেস রিকগনিশন কিংবা ফিঙ্গারপ্রিন্ট রিকগনিশন কিংবা আইরিশ স্ক্যানিং আবার হতে পারে ডিএনএ স্ক্যানিং এর মতো ওভারকিলড কোনো টেকনোলজি।



41230,57047
ঢাকা-চট্টগ্রাম মহাসড়ক যানজটমুক্ত হচ্ছে!
সারাদেশ
প্রকাশ : ২৫ মে ২০১৯, ০৩:২৩
দেশের অর্থনীতির লাইফলাইনখ্যাত ঢাকা-চট্টগ্রাম মহাসড়কের দ্বিতীয় মেঘনা-গোমতী এবং দ্বিতীয় মেঘনা সেতু দিয়ে যান চলাচল শুরু হচ্ছে আজ। প্রধানমন্ত্রী শেখ হাসিনা গণভবন থেকে ভিডিও কনফারেন্সের মাধ্যমে সেতু দুটি উদ্বোধন করবেন। প্রত্যাশা করা হচ্ছে, এর মাধ্যমে রাজধানী ঢাকার সঙ্গে বন্দরনগরী চট্টগ্রামে সড়ক পথে চলাচলে এক নবদিগন্তের সূচনা হতে চলেছে। চিরচেনা যানজটের ভোগান্তি দূর হবে। এতে দেশের অর্থনীতিতেও ইতিবাচক প্রভাব পড়বে এবং আমদানি-রপ্তানি পণ্য পরিবহন অনেক সহজতর ও সাশ্রয়ী হবে।সড়ক বিভাগের কর্মকর্তা, গাড়ির চালক ও বিভিন্ন সূত্রে জানা যায়, ফোরলেনের ঢাকা-চট্টগ্রাম মহাসড়ক দিয়ে দৈনিক অন্তত ৩০ হাজার যানবাহন চলাচল করে। এসব যানবাহন এসে আগে একলেনে পুরনো মেঘনা-গোমতী, মেঘনা ও কাঁচপুর সেতুতে উঠতো। এতে যানবাহনের চাপ বেড়ে গিয়ে ধীরগতির কারণে নানা উত্সবে ও সরকারি ছুটির দিনে যানজটে আটকা পড়ে ভোগান্তি পোহাতে হতো যাত্রী ও চালকদের। কিন্তু এবার ঈদের আগে সেতুগুলো খুলে দেওয়ার পর আর কোনো যানজট থাকবে না। এতে মানুষের সময়, খরচ ও ভোগান্তি কমবে এবং ব্যবসায়ীরা লাভবান হবেন।সড়ক ও জনপথ অধিদপ্তরের প্রধান প্রকৌশলী ইবনে আলম হাসান জানান, প্রধানমন্ত্রীর অগ্রাধিকার প্রকল্পের মধ্যে এই সেতু দুটি অন্তর্ভুক্ত। মূলত ৫টি উদ্দেশকে সামনে রেখে এসব প্রকল্প হাতে নেওয়া হয়। এগুলো হচ্ছে, রাজধানী ঢাকার সঙ্গে চট্টগ্রামের নিরবচ্ছিন্ন সড়ক যোগাযোগ নিশ্চিত করা, ঢাকা-চট্টগ্রাম জাতীয় মহাসড়কে ক্রমবর্ধমান যানবাহনের সংকুলান করা, সরাসরি বৈদেশিক বিনিয়োগকে উত্সাহিত করার মাধ্যমে দেশের অর্থনৈতিক প্রবৃদ্ধি সাধন করা, প্রকল্প এলাকায় আর্থ-সামাজিক কর্মকাণ্ড উন্নত করা এবং সকলের জন্য নিরাপদ ও সাশ্রয়ী সড়ক যোগাযোগ ব্যবস্থা নিশ্চিত করা।দ্বিতীয় মেঘনা এবং দ্বিতীয় মেঘনা-গোমতী সেতুর প্রকল্প পরিচালক আবু সালেহ মোহাম্মদ নুরুজ্জামান জানান, সেতু দুটি নির্মাণ করেছে যৌথভাবে জাপানের ওবায়েশি করপোরেশন, সিমিজু করপোরেশন ও জেএফই ইঞ্জিনিয়ারিং করপোরেশন। ২০১৬ সালের জানুয়ারি মাসে সেতু নির্মাণের কাজ শুরু হয়েছে। ২০২০ সালে কাজ শেষ হওয়ার কথা। কিন্তু এর সাত মাস আগেই নতুন সেতু নির্মাণ ও পুরনো বিদ্যমান সেতুর পুনর্বাসন কাজ শেষ হয়েছে। এতে সাশ্রয় হয়েছে প্রায় ৭০০ কোটি টাকা।তিনি আরও জানান, কুমিল্লার দাউদকান্দির দ্বিতীয় মেঘনা-গোমতী সেতুর দৈর্ঘ্য ১ হাজার ৪১০ মিটার, অর্থাত্ প্রায় দেড় কিলোমিটার। এটি নির্মাণে ১ হাজার ৯৫০ কোটি টাকা ব্যয় হয়েছে। অপরদিকে দ্বিতীয় মেঘনা সেতুর দৈর্ঘ্য ৯৫০ মিটার, অর্থাত্ প্রায় ১ কিলোমিটার। এই সেতু নির্মাণে ব্যয় হয়েছে ১৭৫০ কোটি টাকা। উভয় সেতু চারলেন বিশিষ্ট এবং ১৭.৭৫ মিটার প্রস্থের সেতুতে দেড় মিটার ফুটপাত রাখা হয়েছে। এই দুই সেতুর নির্মাণকাজ তিন বছর পাঁচ মাসে সম্পন্ন করা হয়েছে।কুমিল্লা নাগরিক ফোরামের সভাপতি কামরুল আহসান বাবুল জানান, নবনির্মিত সেতু এই মহাসড়কে যানবাহনের চালক ও যাত্রীদের এবারের ঈদযাত্রা নির্বিঘ্ন ও স্বস্তির করবে।সেতুতে ইটিসি সেবা: দেশে প্রথমবারের মতো গত ৩০ এপ্রিল মেঘনা সেতু টোল প্লাজায় উইন্ডশিল্ড বেইজড ফার্স্ট ট্র্যাক ইলেকট্রনিক টোল কালেকশন (ইটিসি) উদ্বোধন করা হয়। সড়ক পরিবহন ও মহাসড়ক বিভাগের সচিব মো. নজরুল ইসলাম বলেন, এতে টোল দিতে যানবাহনগুলোকে টোল প্লাজায় থামতে হবে না, প্রয়োজন হবে না নগদ অর্থ দেওয়ার। যানবাহন টোল প্লাজা পার হওয়ার সময় ব্যাংক হিসাব থেকে স্বয়ংক্রিয়ভাবে নির্ধারিত টোল কাটা হবে। এতে যাত্রী ও পণ্য পরিবহন হবে সময় ও ব্যয় সাশ্রয়ী। তিনি জানান, প্রাথমিক পর্যায়ে দ্বিতীয় মেঘনা ও দ্বিতীয় গোমতী সেতুর টোল প্লাজায় একটি করে লেনে এ পদ্ধতি চালু করা হয়েছে। জনপ্রিয়তা বাড়ার সঙ্গে সঙ্গে লেনের সংখ্যা বাড়ানো হবে।



41231,57048
কিলোগ্রামের পর এবার বদলে যাচ্ছে সেকেন্ডও!
টেক
প্রকাশ : ২৫ মে ২০১৯, ০৩:৩০
প্লাটিনাম ও ইরিডিয়ামের তৈরি একটি সিলিন্ডার আকৃতির সংকর ধাতবের ওজনকে এতোদিন এক কেজি ধরা হতো। কিন্তু এ বছর বিশ্ব ওজন দিবস থেকে বদলে গেছে কিলোগ্রামের সংজ্ঞা। বিজ্ঞানীরা এবার ভাবছেন, কিলোগ্রামের মতো সেকেন্ডকে আরো নিখুঁতভাবে পরিমাপের জন্য বদলে ফেলার কথা। সেকেন্ডকে আরো নিখুঁতভাবে মাপার ব্যবস্থা করতে চান বিজ্ঞানীরা। এটি করা সম্ভব হলে সিজিয়াম ঘড়ির চেয়ে ১০০ গুণ বেশি নিখুঁতভাবে এক সেকেন্ডকে মাপা হবে।বর্তমানে সেকেন্ড মাপা হয় সিজিয়াম পরমাণু দিয়ে তৈরি ঘড়িতে। সিজিয়াম পরমাণু নির্দিষ্ট কম্পাঙ্কের আলো শুষে নিয়ে নির্দিষ্ট সময় অন্তর সেই শক্তি তoত্ি-চুম্বকীয় তরঙ্গ আকারে ছেড়ে দেয়। ঠিক যেমন আদর্শ অবস্থায় একটি পেন্ডুলাম নির্দিষ্ট সময় অন্তর বিশেষ একটি স্থানে পৌঁছায়।সিজিয়ামের ঘড়িতে আলোর ৯১৯,২৬,৩১,৭৭০ বার স্পন্দন বা দোলনের কালকে এক সেকেন্ড ধরা হয়। কিন্তু পরবর্তী কালে তৈরি হওয়া ‘অপটিক্যাল অ্যাটমিক ক্লক’ অনেক বেশি নিখুঁত সময় দিচ্ছে। কলোরাডোর বোল্ডারের ‘ন্যাশনাল ইনস্টিটিউট অব স্ট্যান্ডার্ডস অ্যান্ড টেকনোলজি’-র পদার্থবিদ অ্যান্ড্রু লাডলোরের মতে, এই ঘড়িতে কম্পাঙ্ক অনেক বেশি। ফলে ঘড়ির প্রতিটি টিক অনেক কাছাকাঠি। ফলে এই ঘড়িতে সিজিয়াম ঘড়ির চেয়ে ১০০ গুণ বেশি নিখুঁতভাবে এক সেকেন্ডকে মাপা যাচ্ছে। তবে আন্তর্জাতিক স্বীকৃতির সব ধাপ পেরিয়ে বদলটা হয়তো ঘটবে ২০২০ সালের শেষ নাগাদ।এর আগে গত বছরের নভেম্বর মাসে ফ্রান্সের ভার্সাইয়ে ওজন ও পরিমাপ বিষয়ক এক সম্মেলনে বিজ্ঞানীরা কিলোগ্রামের সংজ্ঞা পরিবর্তন করেন। ১৮৮৯ সাল থেকে ‘ল্য গ্রঁদ কে’ নামের ওই ধাতব সংকরের ভিত্তিতে পৃথিবীজুড়ে এক কেজির পরিমাণ নির্ধারিত হয়ে আসছিল। অবশেষে ১৩০ বছর পর গত সোমবার থেকে কার্যকর হয়েছে কিলোগ্রামের নতুন সংজ্ঞা। -আনন্দবাজার পত্রিকা



41232,57049
কংগ্রেসে পদত্যাগের হিড়িক, রাহুলকে নিয়েও গুঞ্জন
বিশ্ব সংবাদ
প্রকাশ : ২৫ মে ২০১৯, ০৮:২২
ভারতের সপ্তদশ লোকসভা নির্বাচনে একক সংখ্যাগরিষ্ঠতা পেয়েছে প্রধানমন্ত্রী নরেন্দ্র মোদির দল বিজেপি। সবার ধারণাকে ভুল প্রমাণ করে ৩০৩ আসনে একাই জয় পেয়েছে দলটি। আর বিজেপি নেতৃত্বাধীন জোট পেয়েছে ৩৫০টি আসন। অন্যদিকে প্রধান বিরোধীদল কংগ্রেস পেয়েছে মাত্র ৫২টি আসন। আর ইউপিএ জোট পেয়েছে ৮২টি আসন। ভারতের ১৭টি রাজ্য ও কেন্দ্রশাসিত অঞ্চলে একটি আসনও পায়নি কংগ্রেস। নির্বাচনে এই ভরাডুবির পর চরমভাবে চাপের মুখে পড়েছে কংগ্রেস নেতৃত্ব। নির্বাচনের ফল ঘোষণার পরদিন কংগ্রেসের গুরুত্বপূর্ণ পদে থাকা নেতাদের পদত্যাগের হিড়িক পড়েছে। গতকাল শুক্রবার উত্তরপ্রদেশের সভাপতি রাজ বাব্বরসহ তিন রাজ্যের দলীয় প্রধানরা কংগ্রেস সভাপতি রাহুল গান্ধীর কাছে তাদের পদত্যাগপত্র পাঠিয়েছেন। আজ শনিবার কংগ্রেসের কার্যনির্বাহী কমিটির বৈঠকে রাহুল নিজেও পদত্যাগের ঘোষণা দিতে পারেন বলে গুঞ্জন রয়েছে। এই নির্বাচনে শোচনীয় পরাজয়ের পর কংগ্রেসে নেহরু-গান্ধী পরিবারের নেতৃত্ব প্রশ্নের মুখে পড়তে শুরু করেছে।এদিকে ১৯৮৪ সালের পর লোকসভা নির্বাচনে পরপর দুইবার সংখ্যাগরিষ্ঠ আসনে জয়লাভের কৃতিত্ব দেখিয়েছে বিজেপি। তবে জোটবদ্ধভাবে নির্বাচনে অংশগ্রহণের পর প্রতিবারের মতো বিজেপি নেতৃত্বাধীন এনডিএ জোট সরকারই হচ্ছে। বিপুল জয়ের পর মোদির মন্ত্রিসভায় ঠাঁই হতে চলেছে পশ্চিমবঙ্গ থেকে নির্বাচিত চার থেকে পাঁচজন এমপির। বিভিন্ন গণমাধ্যমের খবরে বলা হচ্ছে, আগামী ২৯ মে দ্বিতীয় মেয়াদে প্রধানমন্ত্রী হিসেবে শপথ নিতে পারেন নরেন্দ্র মোদি। প্রধানমন্ত্রীর পদত্যাগ এই শপথ অনুষ্ঠানে উপস্থিত থাকার জন্য ইতোমধ্যে রাশিয়ার প্রেসিডেন্ট ভ্লাদিমির পুতিন ও ফ্রান্সের প্রেসিডেন্ট এমানুয়েল ম্যাক্রোঁকে আমন্ত্রণ জানানো হয়েছে।জানা গেছে, দ্বিতীয় মেয়াদে দায়িত্ব নিতে প্রধানমন্ত্রীর পদ থেকে পদত্যাগ করেছেন নরেন্দ্র মোদি। গতকাল শুক্রবার মন্ত্রিসভার সদস্যদের নিয়ে রাষ্ট্রপতির সঙ্গে সাক্ষাত্ করেন তিনি। এ সময় তিনি পদত্যাগপত্র জমা দেন। রাষ্ট্রপতি মোদি ও মন্ত্রীদের পদত্যাগপত্র গ্রহণ করেছেন এবং নতুন সরকার দায়িত্ব নেওয়ার আগ পর্যন্ত তাদের দায়িত্ব চালিয়ে যাওয়ার জন্য অনুরোধ করেছেন।কংগ্রেসে পদত্যাগের হিড়িকউত্তরপ্রদেশের কংগ্রেস সভাপতি রাজ বাব্বর নিজের আসনে তো হেরেছেনই, সার্বিকভাবে ওই রাজ্যে দলেরও ভরাডুবি হয়েছে। ৮০টির মধ্যে কংগ্রেস মাত্র একটি আসনে জিতেছে। এই হতাশাজনক ফলের দায় নিয়ে দলের সভাপতি রাহুল গান্ধীর কাছে পদত্যাগপত্র পাঠিয়েছেন বাব্বর।টুইট করে তিনি বলেছেন, উত্তরপ্রদেশে কংগ্রেসের এই ফল অত্যন্ত হতাশাজনক। আমি সঠিকভাবে আমার দায়িত্ব পালন করতে পারিনি। দলীয় নেতৃত্বকে আমি আমার বক্তব্য জানাবো।ওড়িশা এবং কর্নাটকেও ভরাডুবি হয়েছে কংগ্রেসের। এখনো কর্নাটকে রাজ্য সরকার চালাচ্ছে কংগ্রেস-জেডিএস জোট। এরপরও লোকসভা নির্বাচনে সেখানে ভরাডুবি হওয়ায় কর্নাটকের কংগ্রেসের প্রচারণা কমিটির প্রধান এইচ কে পাতিল পদত্যাগ করেছেন। ওড়িশায় ২১টি আসনের মধ্যে মাত্র একটিতে জয় পেয়েছে কংগ্রেস। নবীন পট্টনায়েকের বিজেডির দাপটে কংগ্রেস এবং বিজেপি ওড়িশায় কোণঠাসা হয়ে পড়ে। এ অবস্থায় ওই রাজ্যের কংগ্রেস সভাপতি নীরাঞ্জন পট্টনায়েকও পদত্যাগপত্র পাঠিয়েছেন।জানা যাচ্ছে, কংগ্রেস সভাপতি রাহুল গান্ধীও পদত্যাগের আগ্রহ প্রকাশ করেছেন। বৃহস্পতিবার নির্বাচনের ভোট গণনা চলাকালে সংবাদ সম্মেলনে এ বিষয়ে প্রশ্ন করা হলে রাহুল জানান, দলের কার্যনির্বাহী কমিটি এ ব্যাপারে সিদ্ধান্ত নেবে। এটি কার্যনির্বাহী কমিটি এবং তাঁর বিষয়। তবে কয়েকটি ভারতীয় গণমাধ্যমের খবরে বলা হয়েছে, রাহুল গান্ধীর মা সোনিয়া গান্ধী এই প্রস্তাবে সায় দেননি। তারপরও আজ শনিবার কংগ্রেসের কার্যনির্বাহী কমিটির সভায় বিষয়টি উত্থাপিত হতে পারে। প্রসঙ্গত, গান্ধী পরিবারের দুর্গ হিসেবে পরিচিত আমেথিতে এবার হেরেছেন রাহুল গান্ধী। যদিও কেরালার ওয়েনাড আসনে বড় ব্যবধানে জয়ী হয়েছেন তিনি।একক সংখ্যাগরিষ্ঠতা পেলেও জোট সরকার গড়বে বিজেপিএ মাসের মধ্যে দ্বিতীয় মেয়াদে প্রধানমন্ত্রী হিসেবে শপথ নেওয়ার কথা রয়েছে প্রধানমন্ত্রী নরেন্দ্র মোদির। ইতোমধ্যে সম্ভাব্য মন্ত্রিসভা কেমন হবে তা নিয়ে আলোচনাও শুরু হয়েছে। জানা গেছে, একক সংখ্যাগরিষ্ঠতা পেলেও বিজেপির নেতৃত্বে আবারো জোট সরকারই হবে ভারতে।২০১৪ সালের নির্বাচনে একক সংখ্যাগরিষ্ঠতা পেয়েছিল বিজেপি। তখন ৪১ দলীয় জোট ছিল এনডিএর। সেই জোট পেয়েছিল ৩৩৬ আসন। আর বিজেপি একাই পেয়েছিল ২৮২। সরকার গড়তে প্রয়োজন ছিল ২৭২ আসনের। সেবার মোদির ৮২ সদস্যের মন্ত্রিসভায় স্থান পেয়েছিলেন শরিক দলের ৭ জন। এবারো মোদির নেতৃত্বে যে বিজেপি সরকার গঠন হবে সেখানে ঠাঁই পেতে পারেন শরিকদের কয়েক জন।২০১৪ সালে মোদির মন্ত্রিসভায় ঠাঁই পেয়েছিলেন বিহারের লোক জনশক্তি পার্টির প্রধান রামবিলাস পাসওয়ান। তিনি হন গণবণ্টন মন্ত্রণালয়ের মন্ত্রী। অন্ধ্র প্রদেশের তেলেগু দেশম পার্টির নেতা অশোক গজপতি রাজু পশুপতি হন বেসামরিক বিমান চলাচলমন্ত্রী। পরে তার দল জোট ছাড়ায় মন্ত্রিসভা থেকে বাদ পড়েন তিনি। শিবসেনার অনন্ত গিতে হন ভারী শিল্প দপ্তরের মন্ত্রী। পাঞ্জাবের শিরোমণি আকালি দলের হরসিমরত কউর বাদল পান খাদ্য প্রক্রিয়াকরণ মন্ত্রণালয়ের দায়িত্ব।এছাড়াও মহারাষ্ট্রের রিপাবলিকান পার্টি অফ ইন্ডিয়ার রামদাস আটওয়ালে পেয়েছিলেন সামাজিক ন্যায় এবং উন্নয়ন মন্ত্রণালয়ের প্রতিমন্ত্রীর দায়িত্ব। তাঁর দল পেয়েছিল মাত্র একটি আসন। রাষ্ট্রীয় লোক সমতা পার্টির উপেন্দ্র কুশাওহা পেয়েছিলেন মানব সম্পদ উন্নয়ন মন্ত্রণালয়ের প্রতিমন্ত্রীর দায়িত্ব। উত্তরপ্রদেশের আপনা দলের অনুপ্রিয়া প্যাটেল হন স্বাস্থ্য ও পরিবার কল্যাণ মন্ত্রণালয়ের প্রতিমন্ত্রী। পরবর্তীতে বিহারের জনতা দল (?ইউনাইটেড)? এনডিএতে যোগ দেয়। তাদের ২ জন মন্ত্রী হন।এবারও বিহারের জনতা দল (?ইউনাইটেড) এবং লোক জনশক্তি পার্টি, মহারাষ্ট্রের শিবসেনা, উত্তরপ্রদেশের আপনা দল, পাঞ্জাবের শিরোমণি আকালি দল থেকে কয়েকজন জোট সরকারের মন্ত্রী হতে পারেন। প্রথম দফায় না হলেও কয়েক মাসের মধ্যে ফের একবার মন্ত্রিসভা সম্প্রসারণের সম্ভাবনা রয়েছে। সেখানে আরো কয়েকটি দলের নেতারা ঠাঁই পেতে পারেন।সম্ভাব্য তালিকায় রয়েছেন রামবিলাশ পাসওয়ান, অনন্ত গিতে, অনুপ্রিয়া প্যাটেলসহ আরও কয়েকজন। নতুন করে এনডিএতে যোগ দিয়েছে তামিলনাডুর এআইডিএমকে। তাদের একজন এমপি হয়েছেন। তিনিও এই মন্ত্রিসভায় স্থান পেতে পারেন।বিজেপি সূত্রে জানা গেছে, লোকসভায় সংখ্যাগরিষ্ঠ হলেও উচ্চকক্ষ রাজ্যসভায় বিজেপির সংখ্যাগরিষ্ঠতা নেই। স্বাভাবিকভাবেই সেখানে বিল পাশ করাতে শরিকদের সহায়তা দরকার। এ ছাড়া বিজেপি মনে করে জোট করেই সাফল্য পেয়েছে এনডিএ। তাই শরিকরাও মন্ত্রিসভায় গুরুত্বপূর্ণ স্থান পাবেন।বিজেপির এক নেতা জানিয়েছেন, ১৯৯৮ সালে এনডিএ গঠিত হয়েছে। তখন থেকেই ভারতের বিভিন্ন আঞ্চলিক দল আমাদের শরিক। অটল বিহারী বাজপেয়ীর নেতৃত্বে এনডিএ সরকার গঠনে তারা সহায়তা করেছিলেন। পরবর্তীতে ২০০৪ থেকে ২০১৪ যখন আমরা ক্ষমতা ছিলাম না তখনও তারা আমাদের পাশে ছিলেন। এখনো রয়েছেন। ফলে মন্ত্রিসভায় তাদের যথেষ্টই গুরুত্ব দেওয়া হবে।পশ্চিমবঙ্গের বেশ কয়েকজন ঠাঁই পেতে পারেন মন্ত্রিসভায়এদিকে পশ্চিমবঙ্গের মুখ্যমন্ত্রী মমতা ব্যানার্জির ওপর চাপ বাড়াতে পশ্চিমবঙ্গে মন্ত্রীর সংখ্যা বাড়াতে পারে বিজেপি। এবারের নির্বাচনে ১৮টি আসনে জিতেছে বিজেপি। এই প্রথমবার তারা পশ্চিমবঙ্গে এত আসন পেয়েছে। নতুন সরকারের মন্ত্রিসভায় জায়গা পেতে পারেন পশ্চিমবঙ্গের ৪ থেকে ৫ জন বিজেপি এমপি। এর আগে কেন্দ্রীয় মন্ত্রিসভায় ছিলেন পশ্চিমবঙ্গের বাবুল সুপ্রিয় এবং এসএস আলুওয়ালিয়া।এদিকে জয়ী-পরাজিত সব প্রার্থীকে নিয়ে আজ বৈঠকে বসছেন মুখ্যমন্ত্রী মমতা। আজ তিনি গণমাধ্যমের সঙ্গে কথা বলতে পারেন বলেও জানা গেছে। পশ্চিমবঙ্গে বিজেপির অভাবনীয় সাফল্যে বাপকভাবে হতাশ হয়েছেন মমতা ব্যানার্জি।ইত্তেফাক/এসআর  



41233,57050
কক্সবাজারে তীব্র গরমে মাঝরাতে স্বস্তির বৃষ্টি
সারাদেশ
প্রকাশ : ২৫ মে ২০১৯, ০৮:৩০
রমজানের শুরু থেকে তীব্র গরমের পর শুক্রবার মাঝরাতে স্বস্তির বৃষ্টি হয়েছে। রাত ১১টার দিকে হঠাৎ করেই ঝড় ও ঘূর্ণি হাওয়াসহ বৃষ্টি হয়েছে।  সেই সঙ্গে বইয়ে গেছে ঝ‌ড়ো বাতাসও। এতে একদিকে স্বস্তি এলেও হঠাৎ বৃষ্টি শুরু হওয়ায় ভোগান্তিতে পড়েন রাতের ঈদবাজারে আসা নারী-শিশু ও বয়স্করা।টানা কয়েক সপ্তাহের তীব্র গরমে অতিষ্ট হয়ে পড়েছিল কক্সবাজারবাসী। জেলার উপকূলসহ আট উপজেলার সর্বত্র সব বয়সের মানুষ তীব্র দাবদাহে হাঁপিয়ে ওঠে। সবার মুখে বৃষ্টির প্রার্থণা ঝরেছে। গত পক্ষকালের মাঝে দুয়েকবার বৃষ্টি হয়েছে। সাথে বজ্রপাত হলেও সেই বৃষ্টিপাত ক্ষণিকের জন্য ছিল। আর বৃষ্টি থামার পরই আবার ভ্যাপসা গরমে অতিষ্ঠ হয়েছে জনজীবন। কিন্তু শুক্রবার রাতের বৃষ্টিটি শুরুর আগে ঠাণ্ডা বাতাস নিয়ে এসে ঘণ্টা খানেক ঝরেছে। ফলে তীব্র গরমের পর রাতের বৃষ্টিতে স্বস্তি মিলেছে বলে জানিয়েছেন ব্যবসায়ী আজিজ মৌলা চৌধুরী।আরও পড়ুন: কিলোগ্রামের পর এবার বদলে যাচ্ছে সেকেন্ডও!কক্সবাজার জেলা জজ আদালতের আইনজীবী শওকত ওসমান বলেন, সারাদিন রোজা তার উপর তীব্র দাবদাহে বাসা থেকে বের হওয়া দুরূহ। তাই ইফতারের পর বেরিয়ে তারাবির পর একটু কেনাকাটা করতে মার্কেটে গিয়েছিলাম। হঠাৎ বৃষ্টি সব উলটপালট করে দেয়া। রাত সাড়ে ১২টা পর্যন্ত বাড়ি ফিরতে কোন ধরনের যানবাহন মিলছে না। মিললেও পর্দা না থাকায় বৃষ্টিতে ভিজতে হয়েছে যাত্রীদের। এরপরও ঠাণ্ডা পরিবেশ বিরাজ করায় একটু স্বস্তি মিলেছে।নিউ মার্কেটের ব্যবসায়ী রুনা শিউলী বলেন, রাতে বৃষ্টি হওয়ায় জনদুর্ভোগ কমই হওয়ার কথা ছিল। কিন্তু বৃষ্টির প্রস্তুতি নিয়ে মার্কেটে না আসায় সব শ্রেণির ক্রেতারা ভোগান্তি পেয়েছেন।  এদের মাঝে নারী-শিশুদের ভোগান্তি একটু বেশি হয়েছে। ফিরতি পথে ক্রেতারা বৃষ্টি থেকে রক্ষা পেতে আশ্রয় নিয়েছেন আশেপাশের দোকানপাট, বাসস্ট্যান্ডসহ বিভিন্ন প্রতিষ্ঠানের বারান্দায়।এদিকে, ঘণ্টা খানেক বৃষ্টির পানি কক্সবাজার পৌর শহরের প্রধান সড়কসহ উপসড়কের বিভিন্ন স্থানে হাটু পরিমাণ জমে দুর্ভোগের সৃষ্টি করে। পাহাড় ও বাসা বাড়ি থেকে নেমে আসা পানির তোড়ে ড্রেনের ময়লা, আবর্জনা ও পয়ঃনিষ্কাশনের ময়লাগুলো মুহূর্তে সড়কে চলে এসে একটি বিশ্রী পরিবেশ সৃষ্টি করে। অনেক জায়গায় দুর্গন্ধ ছিল।কক্সবাজার আবহাওয়া অধিদপ্তরের আবহাওয়া‌বিদ শহিদুল ইসলাম জানান, দেশের বিভিন্ন স্থা‌নের মতো কক্সবাজারেও ঝ‌ড়ো হাওয়াসহ বৃ‌ষ্টি হচ্ছে। এটি কয়েকদিন অব্যাহত থাকতে পারে।ইত্তেফাক/এমআরএম



41234,57051
পাকিস্তানকে হারালো আফগানিস্তান
খেলা
প্রকাশ : ২৫ মে ২০১৯, ০৮:৩৫
বিশ্বকাপকে সামনে রেখে গতকাল থেকে ইংল্যান্ডে শুরু হয়েছে অংশগ্রহণকারী দলগুলোর অনুশীলন ম্যাচ। অস্বীকৃত এই ম্যাচের প্রথম দিনেই চমক দেখিয়েছে আফগানিস্তান। শক্তিশালী পাকিস্তানকে ৩ উইকেটে হারিয়ে দিয়েছে তারা। দিনের অন্য ম্যাচে শ্রীলঙ্কাকে ৮৭ রানের বড় ব্যবধানে হারিয়েছে দক্ষিণ আফ্রিকা।ব্রিস্টলে আগে ব্যাট করা পাকিস্তান ৪৭.৫ ওভারে ২৬২ রানে অলআউট হয়েছিলো। বাবর আজম দলের পক্ষে সর্বোচ্চ ১১২ রান করেন। এ ছাড়া শোয়েব মালিক ৪৪ রান করেন। আফগানিস্তানের হয়ে মোহাম্মদ নবী ৩টি ও রশীদ খান ২টি উইকেট নেন।জবাবে আফগানরা শুরু থেকেই পাকিস্তানী বোলিংয়ের ওপর চড়াও হয়। ওপেনার হযরতউল্লাহ জাজাই ২৮ বলে ৪৯ রান করেন। রহমত শাহ করেন ৩২ রান। এরপর হাসমাতউল্লাহ শহীদি ৭৪ রান করে অপরাজিত থাকেন। মাঝে নবী এসে ৩৪ রানের ইনিংস খেলেন। শেষ দিকে ওয়াহাব রিয়াদ দ্রুত ২ উইকেট তুলে নিলেও ফলাফলে কোনো পরিবর্তন আসেনি।কার্ডিফে আগে ব্যাট করা দক্ষিণ আফ্রিকা ৭ উইকেটে ৩৩৮ রানের বিশাল স্কোর করে। অধিনায়ক ফাফ ডু প্লেসিস ৮৮ রান করেন। এই ম্যাচ দিয়ে রানে ফেরা হাশিম আমলা করেন ৬৫ রান। সুরঙ্গ লাকমল ও নুয়ান প্রদীপ ২টি করে উইকেট নেন।জবাবে শ্রীলঙ্কা ইনিংসের দ্বিতীয় বলেই উইকেট হারালেও করুনারত্নে ৮৭ রান করে লড়াই করছিলেন। সাথে অ্যাঞ্জেলো ম্যাথুস ৬৪ রান করেন। কিন্তু শেষ দিকে দ্রুত উইকেট হারিয়ে ২৫১ রানে অলআউট হয়ে যায় শ্রীলঙ্কা। ফেলুকওয়াও ৪টি উইকেট নেন ৩৬ রানে।ইত্তেফাক/এমআর



41235,57052
প্রধানমন্ত্রী দ্বিতীয় মেঘনা, গোমতী সেতুর উদ্বোধন করবেন আজ
জাতীয়
প্রকাশ : ২৫ মে ২০১৯, ০৮:৪৬
প্রধানমন্ত্রী শেখ হাসিনা দীর্ঘ প্রতীক্ষিত ঢাকা-চট্টগ্রাম মহাসড়কে দ্বিতীয় মেঘনা সেতু এবং দ্বিতীয় গোমতী সেতু উদ্বোধন করবেন আজ।প্রধানমন্ত্রীর কার্যালয় সূত্রে জানা গেছে, প্রধানমন্ত্রী শনিবার তার সরকারি বাসভবন গণভবন থেকে ভিডিও কনফারেন্সের মাধ্যমে সেতু দু‘টি উদ্বোধন করবেন।আরও পড়ুন: ২০১৯-২০ অর্থ বছরের বাজেট হবে রেকর্ড বাজেট: অর্থমন্ত্রীএকই দিন প্রধানমন্ত্রী কোনাবাড়ি ও চন্দ্রা ফ্লাইওভার, কালিয়াকৈর, দেওহাটা, মির্জাপুর ও ঘারিন্দা আন্ডারপাস এবং কাড্ডা-১, সাসেক সংযোগ সড়ক প্রকল্পের আওতায় জয়দেবপুর-চন্দ্রা-টাঙ্গাইল-এলেঙ্গা মহাসড়কে বিমাইল সেতুরও উদ্বোধন করবেন। এরপর প্রধানমন্ত্রী ঢাকা-পঞ্চগড় রুটে ‘পঞ্চগড় এক্সপ্রেস’ নামের আন্তঃনগর ট্রেনের শুভ উদ্বোধন করবেন। খবর বাসসেরকাঁচপুর, দ্বিতীয় মেঘনা, গোমতী সেতু নির্মাণ প্রকল্প পরিচালক আবু সালেহ মো. নুরুজ্জামান জানান, নবনির্মিত কাঁচপুর ব্রিজ ইতোমধ্যেই যান চলাচলের জন্য খুলে দেয়া হয়েছে। নতুন দু‘টি সেতু চালু হলে ঢাকা-চট্টগ্রাম মহাসড়কে বিশেষ করে ঈদে ঘরমুখো মানুষের যাত্রা কিছুটা হলেও আরামদায়ক হবে।এর আগে প্রধানমন্ত্রী শেখ হাসিনা চলতি বছরের ১৬ মার্চ শীতলক্ষ্যা নদীর উপর দ্বিতীয় কাঁচপুর সেতুর উদ্বোধন করেন।নুরুজ্জামান জানান, জাপানি ঠিকাদারী প্রতিষ্টান ওবায়সি করপোরেশন, শিমঝু করপোরেশন, জেএফএফ করপোরেশন ও আইএইচআই ইনফ্রা সিস্টেম্স কোম্পানি লি.২০১৬ সালের জানুয়ারিতে দ্বিতীয় মেঘনা ও গোমতীর সঙ্গে দ্বিতীয় কাঁচপুর ব্রিজের কাজ শুরু করে। এই তিনটি সেতু নির্মাণে মোট ব্যয় হয়েছে, ৮ হাজার ৪শ’ ৮৭ কোটি টাকা। এর মধ্যে জাপানের জাইকা ৬ হাজার ৪শ’ ৩০ কোটি টাকা সহায়তা দিয়েছে। তিনি আরো বলেন, এই প্রকল্পে প্রস্তাবিত ব্যয়ের তুলনায় ১ হাজার কোটি টাকা কম খরচ হয়েছে।প্রকল্প পরিচালক বলেন, চুক্তি অনুযায়ী জাপানের প্রতিষ্ঠানগুলো ২০১৬ সালের জানুয়ারিতে কাজ শুরু করে এবং ২০১৯ সালের জুনে সম্পন্ন করার কথা থাকলেও নির্ধারিত সময়ের আগেই প্রকল্পের কাজ শেষ হয়। তিনি আরো বলেন, ‘কিন্তু ২০১৬ সালের জুলাইতে হলি আর্টিজান বেকারীতে সন্ত্রাসী হামলার কারণে নির্মাণ কাজ চার মাস বন্ধ থাকে।এ কারণে সরকার নির্মাণ কাজ ৬ মাস বাড়িয়ে ২০১৯ সালের ডিসেম্বর পর্যন্ত নির্ধারণ করে দেয়। প্রকল্প পরিচালক আরো বলেন, সেতু তিনটির নির্মাণ কাজ নির্ধারিত সময়ের সাত মাস আগেই সম্পন্ন হয়।নুরুজ্জামান জানান, ৯ কোটি ৫০ লাখ টাকা ব্যয়ে প্রায় ৪০০ মিটার দীর্ঘ নতুন কাঁচপুর সেতু নির্মাণ কাজ ২০১৭ সালে শেষ হয়। তিনি আরো জানান, নতুন কাঁচপুর সেতু পুরানোটির চেয়ে প্রস্থে ২ মিটার বেশি। কর্তৃপক্ষ ইতোমধ্যেই পুরানো সেতুর সংস্কার কাজ শুরু করেছে।
তিনি বলেন, যথাক্রমে এক হাজার ৭৫০ কোটি ও ১ হাজার ৯৫০ কোটি টাকা ব্যয়ে নতুন ৯৩০ মিটার মেঘনা ও ১,৪১০ মিটার গোমতি সেতুর নির্মাণ কাজ সম্পন্ন হয়েছে।নুরুজ্জামান আরো জানান, জনসাধারণের ঈদ যাত্রার সুবিধার্থে ৩১ মে কাঁচপুর সেতুর পূর্বাংশের ওভারপাস খুলে দেয়া হবে। বন্দর নগরী ও রাজধানীর মধ্যে দুটি যাতায়াত পথ মেঘনা ও গোমতি সেতুতে এসে এক হয়ে গেছে। প্রযুক্তিগতভাবে পুরানো কাঁচপুর সেতুতে দুটি যাতায়াত পথ থাকলেও এর প্রশস্ততা যথেষ্ট নয়।এমতাবস্থায় সেতুর মুখে এসে যানজটের সৃষ্টি হয়। ঈদ ও সপ্তাহের শেষে যখন যান চলাচল বেড়ে যায় তখন পরিস্থিতির আরো অবনতি ঘটে। যাত্রী ও চালকগণ ১৯২ কিলোমিটার দীর্ঘ ব্যস্ততম এই পথে পাঁচ ঘন্টার স্থলে ১০ থেকে ১২ ঘন্টায় গন্তব্যে পৌঁছেন।ইত্তেফাক/এমআরএম



41236,57053
ভূমধ্যসাগরে ১৪ বাংলাদেশিসহ ২৯০ অভিবাসী উদ্ধার
বিশ্ব সংবাদ
প্রকাশ : ২৫ মে ২০১৯, ০৮:৪৭
ভূমধ্যসাগরের লিবিয়া উপকূল থেকে ২৯০ জন অভিবাসীকে উদ্ধার করেছে দেশটির নৌবাহিনী। এসব অভিবাসীদের মধ্যে ১৪ জন বাংলাদেশি আছেন বলে জানা যায়। উদ্ধারকৃত অভিবাসীদের মধ্যে শিশু ও নারী রয়েছেন।প্রতিবেদনে বলা হয়েছে,  ইউরোপগামী তিনটি নৌকা থেকে এই অভিবাসীদের উদ্ধার করা হয়েছে।জানা যায়, শুক্রবার লিবিয়ার রাজধানী ত্রিপোলির পূর্ব উপকূলে দুটি পৃথক অভিযান চালিয়ে তাদের উদ্ধার করা হয়েছে।বৃহস্পতিবার লিবিয়ার নৌবাহিনীকে সাগরে তিনটি নৌকা অকেজো হয়ে পড়ার খবর জানায় জার্মানির একটি দাতব্য সংস্থা।শুক্রবার লিবীয় নৌবাহিনীর ফেসবুকে পেজে প্রকাশিত বিবৃতিতে বলা হয়েছে, নৌকাটিতে ৮৭ জন অভিবাসী ছিলেন। এদের মধ্যে ছয় জন নারী ও এক শিশু রয়েছে। এছাড়া এর আগে লিবীয় কোস্ট গার্ড আরও দুটি রাবারের নৌকা থেকে ২০৩ জন অভিবাসীকে উদ্ধার করে বলে পৃথক বিবৃতিতে জানানো হয়েছে।তিনটি নৌকাতে থাকা বেশির ভাগ যাত্রীই আরব ও আফ্রিকান দেশের নাগরিক। এদের মধ্যে ১৪ জন বাংলাদেশি রয়েছেন। আরো পড়ুন: কংগ্রেসে পদত্যাগের হিড়িক, রাহুলকে নিয়েও গুঞ্জনখবরে বলা হয়েছে, অভিবাসীদের উদ্ধারের পর মানবিক ও চিকিৎসা সহায়তা দিয়ে লিবিয়ার পুলিশের কাছে হস্তান্তর করা হয়েছে। তথ্যসূত্র: সিনহুয়া, আরটি, ওয়াশিংটন পোস্ট।  ইত্তেফাক/এসআর 



41237,57054
নরেন্দ্র মোদিকে বিএনপির অভিনন্দন
রাজনীতি
প্রকাশ : ২৫ মে ২০১৯, ০৮:৫৩
ভারতের ১৭তম লোকসভা নির্বাচনে ক্ষমতাসীন ভারতীয় জনতা পার্টির (বিজেপি) নেতৃত্বাধীন এনডিএ জোটের বিপুল বিজয়ে দেশটির প্রধানমন্ত্রী নরেন্দ্র মোদিকে অভিনন্দন জানিয়েছে বিএনপি।বিএনপির স্থায়ী কমিটির সদস্য আমির খসরু মাহমুদ চৌধুরী গতকাল গুলশানের কার্যালয়ে সাংবাদিকদের এসব কথা বলেন। তিনি বলেন, যারাই বিজয়ী হয়েছেন আমরা তাদের অভিনন্দন জানাই।তিনি আরো বলেন, আমাদের ভারপ্রাপ্ত চেয়ারম্যান তারেক রহমান অলরেডি মোদি সরকারকে অভিনন্দন জানিয়ে বার্তা পাঠিয়েছেন। দুই একদিনের মধ্যে তার পাঠানো শুভেচ্ছা বার্তা ঢাকার ভারতীয় হাইকমিশনে পৌঁছাবে।আরো পড়ুন: সরকার খালেদা জিয়াকে মৃত্যুর দিকে ঠেলে দিচ্ছে : ফখরুলতিনি বলেন, ভারতের নির্বাচনের সব থেকে ভালো দিক হলো তাদের জনগণ ভোটের মাধ্যমে তাদের প্রতিনিধি নির্বাচন করতে সক্ষম হয়েছে। তারা তাদের মৌলিক অধিকার ও সাংবিধানিক অধিকার প্রয়োগে করতে পেরেছেন। যা বাংলাদেশের মানুষ পারেনি।ইত্তেফাক/এমআর



41238,57055
পাকিস্তানে নামাজের সময় মসজিদে হামলা, নিহত ৩
বিশ্ব সংবাদ
প্রকাশ : ২৫ মে ২০১৯, ০৯:১৯
পাকিস্তানের কোয়েটার পাস্তুনবাদ অঞ্চলের রেহমানিয়া মসজিদের ভিতরে বিস্ফোরণে অন্তত ৩ জন নিহত হয়েছে। আহত হয়েছে আরো ২৮ জন। নিহতের সংখ্যা আরো বাড়তে পারে বলে আশঙ্কা করা হচ্ছে। প্রতিবেদনে বলা হয়েছে, মুসল্লিরা শুক্রবারের জুমার নামাজ আদায়ের জন্য প্রস্তুতি নিচ্ছিলেন। এসময় মসজিদের ভিতরে হামলার ঘটনা ঘটে। আহতদের কোয়েটার হাসপাতালে ভর্তি করা হয়েছে।  দেশটির পুলিশ জানায়, একটি ইমপ্রোভাইজড বিস্ফোরক যন্ত্র (আইইডি) এর মাধ্যমে বিস্ফোরণ ঘটানো হয়।  বালুচিস্তানের ডেপুটি পুলিশ ইস্পেক্টর জেনারেল আব্দুল রাজ্জাক চীমা বলেন, হামলায় ওই মসজিদের ইমামসহ ৩ জন নিহত হয়েছে। এছাড়া আহত হয়েছে আরো ২৮ মুসল্লি। হামলায় দেশটির প্রধানমন্ত্রী ইমরান খান ও প্রেসিডেন্ট ড. আরিফ আলভি কড়া নিন্দা জানিয়ে হতাহতের পরিবারের প্রতি গভীর শোক প্রকাশ করেছেন।  ইমরান খান আহতদের সর্বোচ্চ  চিকিৎসাসেবা দেয়ার জন্য নির্দেশ দিয়েছেন। বালুচিস্তানের মুখ্যমন্ত্রী জাম কামাল খান আলভানি হামলার নিন্দা জানিয়ে এই ঘটনার  তদন্তের নির্দেশ দিয়েছে।আরো পড়ুন: মসজিদে হামলার দায় এখন পর্যন্ত এখন কোন সন্ত্রাসী গোষ্ঠী স্বীকার করেনি। তথ্য সূত্র: নিউজ ১৮, ডন। ইত্তেফাক/এসআর  



41239,57056
কমলাপুরে অগ্রিম টিকিট প্রত্যাশীদের দীর্ঘ লাইন
রাজধানী
প্রকাশ : ২৫ মে ২০১৯, ০৯:৩১
ঈদযাত্রায় অগ্রিম টিকিট কিনতে রাজধানীর কমলাপুর রেলস্টেশনে প্রচণ্ড ভিড় করেছেন আগ্রহীরা। শনিবার সকাল থেকে টিকিট প্রত্যাশীদের দীর্ঘ লাইন সৃষ্টি হয়েছে। লোকসমাগম বেশি হওয়ার কারণ আজ দেওয়া হচ্ছে ৩ জুনের টিকিট। ঈদের একদিন আগেই বাড়ি ফেরা নিশ্চিত করতে চান রাজধানীতে ব্যস্ত মানুষরা।সকাল ৯টার দিকে কমলাপুর রেলস্টেশনের নির্ধারিত নয়টি কাউন্টারে একযোগে ট্রেনের অগ্রিম টিকিট দেওয়ার কথা রয়েছে।  একজন যাত্রী চারটি টিকিট সংগ্রহ করতে পারছেন। কালোবাজারি এড়াতে জাতীয় পরিচয়পত্র দেখিয়ে টিকিট সংগ্রহ করতে হচ্ছে। গত ২২ মে থেকে অগ্রিম টিকিট বিক্রি শুরু হয়।কমলাপুর থেকে বিক্রি হচ্ছে সমগ্র পশ্চিমাঞ্চলগামী ট্রেনের টিকিট, বিমানবন্দর স্টেশন থেকে চট্টগ্রাম ও নোয়াখালীগামী আন্তঃনগর ট্রেনের টিকিট, তেজগাঁও থেকে ময়মনসিংহ ও জামালপুরগামী ট্রেনের টিকিট, বনানী থেকে নেত্রকোনাগামী মোহনগঞ্জ ও হাওড় এক্সপ্রেসের টিকিট ও ফুলবাড়িয়া (পুরাতন রেলওয়ে স্টেশন) থেকে সিলেট ও কিশোরগঞ্জগামী সব আন্তঃনগর ট্রেনের টিকিট বিক্রি হচ্ছে।আরও পড়ুন: ভূমধ্যসাগরে ১৪ বাংলাদেশিসহ ২৯০ অভিবাসী উদ্ধারঢাকা থেকে সবগুলো আন্তঃনগর ট্রেন মিলিয়ে দিনে প্রায় ৩০ হাজার ট্রেনের টিকিট রয়েছে। এর মধ্যে ৫ ভাগ রেলওয়ে কর্মকর্তা কর্মচারী ও ৫ ভাগ ভিআইপি ছাড়া বাকি সব টিকিটের ৫০ শতাংশ অনলাইন ও এসএমএস ও অ্যাপে পাওয়ার কথা থাকলেও অ্যাপে টিকিট পাওয়া যাচ্ছে না বলে অভিযোগ ব্যবহারকারীদের। অনেকে বলেন, রেলসেবা অ্যাপে টিকিট সংগ্রহের চেষ্টা করে না পেয়ে আজ ভোরে বাধ্য হয়ে লাইনে দাঁড়িয়েছেন। লাইনে দাঁড়িয়েও অ্যাপে চেষ্টা চলছে টিকিট কাটার।উল্লেখ্য, আগামীকাল ২৬ মে ৪ জুনের টিকেট বিক্রি করা হবে। আর ২৯ মে ৭ জুনের, ৩০ মে ৮ জুনের, ৩১ মে ৯ জুনের, ১ জুন ১০ জুনের এবং ২ জুন ১১ জুনের ফিরতি টিকেট রাজশাহী, খুলনা, রংপুর, দিনাজপুর ও লালমনিরহাট রেলওয়ে স্টেশন থেকে বিশেষ ব্যবস্থায় বিক্রি করা হবে।ইত্তেফাক/এমআরএম



41240,57057
১০ নেতার কণ্ঠে বিশ্বকাপ
খেলা
প্রকাশ : ২৫ মে ২০১৯, ০৯:৪৫
মাশরাফি বিন মুর্তজাবাংলাদেশআমাদের দলের সমন্বয় এখন দারুণ। সম্ভবত যে কোনো সময়ের চেয়ে ভালো। আমাদের কিছু তরুণ খেলোয়াড় এখন এসে দারুণ পারফরম করছে। আমরা এদের নিয়ে রোমাঞ্চিত।আমরা বিশ্বাস করি, ক্রিকেটে যে কোনো কিছুই সম্ভব। নির্দিষ্ট দিনে ভালো খেললে আমরা যে কোনো দলকে হারাতে পারি। বিশ্বকাপে ভালো কিছু করার শর্ত হলো— ভালো শুরু করা। আমরা সেই ভালো শুরুর দিকে তাকিয়ে আছি। আশা করি ২ জুন প্রথম ম্যাচে আমরা ভালো একটা ফল পাবো।অ্যারন ফিঞ্চঅস্ট্রেলিয়াআমার মনে হয়, ইংল্যান্ড গত কয়েক বছর ধরে দারুণ ফর্মে আছে। সেই সঙ্গে ভারত খুব ভালো অবস্থায় আছে। তাদের দলে কিছু অসাধারণ পারফরমার আছে। ফলে আপনাকে এটা মানতেই হবে যে, ইংল্যান্ড এবার বিশ্বকাপের অন্যতম ফেভারিট দল।আমার মনে হয়, এটা গুরুত্বপূর্ণ ব্যাপার যে, আমাদের দলের কিছু খেলোয়াড়ের বিশ্বকাপের অভিজ্ঞতা আছে। আমার মনে হয়, দলের ছয়জন খেলোয়াড় গতবার বিশ্বকাপজয়ী দলেও ছিল। আশা করি এটা আমাদের সামনে এগিয়ে যেতে সহায়তা করবে। কিন্তু এটা ভিন্ন একটা টুর্নামেন্ট। আর একবার আপনি মাঠে নেমে খেলা শুরু করলে চাপও তৈরি হতে থাকবে। ফলে আমার মনে হয়, দারুণ একটা টুর্নামেন্ট হতে যাচ্ছে।এউইন মরগ্যানইংল্যান্ডআমার মনে হয় না যে, এখানে কোনো দল আছে, যার মাথা ও কাঁধ বাকিদের চেয়ে উঁচু। সবাই সমান অবস্থায় আছে। একটা দশ দলের বিশ্বকাপ হতে যাচ্ছে। এই দশটা দল বিশ্বের সেরা দশ দল। ফলে এটা অসামান্য একটা প্রতি"্বন্"্বিতামূলক টুর্নামেন্ট হতে যাচ্ছে। আর আমার মনে হয়, এখানে কিছু দারুণ মানের ক্রিকেট খেলা হবে। আমরা সেই খেলার জন্য মুখিয়ে আছি।অবশ্যই ঘরের মাটিতে খেলাটা একটা বড় ব্যাপার হবে। অবশ্যই 'হোম অ্যাডভান্টেজ' কথাটা বলার একটা কারণ আছে। আমরা নিজেদের মাটিতে লম্বা সময় কাটাবো, পরিবারের সঙ্গে দেখা হবে, বছরের পর বছর যেভাবে প্রস্তুতি নিয়েছি, তাই নেবো। তবে ইংল্যান্ড সবার জন্যই বেড়ানো ও ক্রিকেট খেলার দারুণ একটা জায়গা।বিরাট কোহলিভারতআমাদের দুটো প্রস্তুতি ম্যাচই টিভিতে দেখানো হচ্ছে। ফলে চাপ তো শুরু হয়ে গেছে। আমরা যেখানেই খেলি, সেখানেই চাপ আছে।আমি ব্যাপারটা এভাবে দেখি যে, আমরা পৃথিবীর যেখানেই ক্রিকেট খেলি না কেন আমাদের জন্য দারুণ একটা সমর্থক গোষ্ঠী অপেক্ষা করে। তবে আমি অ্যারনের (ফিঞ্চ) সঙ্গে একমত যে, তাদের নিজেদের কন্ডিশনে ইংল্যান্ডই এবার টুর্নামেন্টে সবচেয়ে শক্তিশালী দল। তবে আমি মরগসের (মরগ্যান) সঙ্গেও একমত হবো যে, এই টুর্নামেন্টের দশটি দলই খুব ভারসাম্যপূর্ণ এবং শক্তিশালী। ঘটনা হলো—এবার আমরা এমন একটা টুর্নামেন্ট খেলতে যাচ্ছি, যেখানে আমরা প্রত্যেকে প্রত্যেকের সঙ্গে একবার করে খেলবো। এটাই এই আসরের সেরা ব্যাপার। আমার মনে হয়, এটাই মানুষের দেখা ইতিহাসের সবচেয়ে প্রতিদ্বন্দ্বিতামূলক বিশ্বকাপ হতে যাচ্ছে।সরফরাজ আহমেদপাকিস্তানমরগ্যান আর কোহলি যেমনটা বলেছে, দশটা দলই খুব ভারসাম্যপূর্ণ এবং এরা সবাই খুব ভালো দল। ফলে আমি প্রতিটা দলকে আমার শুভকামনা জানাচ্ছি। আমার ধারণা, লোকেরা এবার বিশ্বকাপে অসাধারণ কিছু ক্রিকেট দেখবে।অবশ্যই আপনি যদি ইংল্যান্ডে পাকিস্তানের ফলাফল দেখেন, তাহলে মানতে হবে আমরা ইংল্যান্ডে সবসময় ভালো করি। আমি ১৯৯২ টেস্ট সিরিজ, ১৯৯৯ বিশ্বকাপ বা ২০১৭ চ্যাম্পিয়নস ট্রফির কথা উল্লেখ করতে চাই। ফলে আমরা বেশ আত্মবিশ্বাসী। ইনশাআল্লাহ, আমরা এখানে ভালো করবো।দিমুথ করুনারত্নেশ্রীলঙ্কাআমরা এখানে ভালো ক্রিকেট খেলেছি। সেইসঙ্গে আমাদের ইংল্যান্ডে ক্রিকেট খেলার ভালো অভিজ্ঞতা আছে। ফলে আমরা ভালো করার চেষ্টা করবো। আমরা আমাদের সেরাটাই করার চেষ্টা করবো। আমরা এখানে আত্মবিশ্বাস পাওয়ার জন্য আগে আগে চলে এসেছি। আমাদের দলের সবাই ভালো অবস্থায় আছে। আশা করি, আমরা নিজেদের সেরাটা খেলতে পারবো।কেন উইলিয়ামসননিউজিল্যান্ডআমাদের কিছু খেলোয়াড় আছে, যারা গত বিশ্বকাপেও ছিল। এটা দারুণ একটা ব্যাপার। এর ফলে আমাদের দলে দারুণ কিছু অভিজ্ঞতা যোগ হয়েছে। কিন্তু স্বাভাবিক ভাবেই চার বছর পর এই টুর্নামেন্টে দলে কিছু নতুন খেলোয়াড়ও যোগ হয়েছে। আমার মনে হয়, র্যাংকিং, ফেভারিট, আন্ডারডগ; এসব নিয়ে অনেক কথা হচ্ছে। কিন্তু আমার মনে হয়, শেষ পর্যন্ত ব্যাপার হলো—একটা দল কতটা ভারসাম্যপূর্ণ। বিশেষ করে নির্দিষ্ট একটা দিনে একটা দল যে কোনো কিছু করতে পারে। আর এ জন্যই আমাদের সামনে অসাধারণ একটা টুর্নামেন্ট অপেক্ষা করছে।ফাফ ডু প্লেসিসদক্ষিণ আফ্রিকাআপনি যদি সাম্প্রতিক কালের আশেপাশের আন্তর্জাতিক ক্রিকেটের দিকে তাকান, আপনি দেখতে পাবেন, দেশে ও দেশের বাইরে দলগুলো খুবই প্রতি"্বন্"্বিতামূলক ক্রিকেট খেলছে। এটা এমন নয় যে, শুধু হোম টিমগুলোই প্রতাপ দেখাচ্ছে। ফলে অন্যান্য অধিনায়করাও যেমন বললেন, আমি মনে করি, আমরা সবাই নতুন এই টুর্নামেন্টটা শুরু করতে রোমাঞ্চিত হয়ে আছি। কারণ, এখানে সবাই সবার সঙ্গে খেলবে। এটা অসাধারণ একটা টুর্নামেন্ট হতে যাচ্ছে।জেসন হোল্ডারওয়েস্ট ইন্ডিজএই টুর্নামেন্টে প্রতিটা দলের সঙ্গে খেলতে পারাটা আমাদের জন্য অসাধারণ একটা ব্যাপার হতে যাচ্ছে। আমরা বাছাইপর্বে অসাধারণ পরিশ্রম করে এখানে এসেছি। এর অর্থ হলো—এই বিশ্বের সেরা দশটি দল আজ এখানে। আমরা তাদের সবার সঙ্গে খেলতে চাই। আর নিজেদের একটা সুযোগ দিতে চাই। এই টুর্নামেন্ট কেবল যোগ্য দলই জিততে পারবে।গুলবাদিন নাইবআফগানিস্তানআফগানিস্তানে এখন শান্তি বিরাজ করছে। আর ক্রিকেট সেই শান্তিতে অসাধারণ এক ভ"মিকা পালন করছে। আমরা খুবই খুশি এবং আশাবাদী যে, সেটা আমাদের এখানে দারুণ কিছু পারফরম করায় সহায়তা করবে। আমরা এত মানুষের সামনে খেলার সম্ভাবনায় সবাই রোমাঞ্চিত। এরাই বিশ্বের সেরা দশটি দল। আর আমরা এই মঞ্চে আফগানিস্তানের প্রতিনিধিত্ব করতে পেরে গর্বিত।ইত্তেফাক/এএম



41241,57058
ভেনিজুয়েলায় পুলিশের সঙ্গে বন্দিদের সংঘর্ষ, নিহত ২৩
বিশ্ব সংবাদ
প্রকাশ : ২৫ মে ২০১৯, ০৯:৫৬
ভেনিজুয়েলার একটি বন্দিশালায় পুলিশের সঙ্গে বন্দিদের সংঘর্ষে অন্তত ২৩ বন্দি জন নিহত হয়েছে। এছাড়া সংঘর্ষে ১৪ জন পুলিশ আহত হয়েছেন। খবর এনডিটিভির।   শুক্রবার এ সংঘর্ষের ঘটনা ঘটে বলে খবরে বলা হয়েছে।    প্রতিবেদনে বলা হয়েছে, ভেনেজুয়েলার অ্যাকারিগুয়ার জেলখানায় কয়েক জন ‘ভিজিটর’কে জিম্মি করে সেখানকার বন্দিরা। দেশটির পুলিশ তাদের উদ্ধারে গেলে বন্দিদের সঙ্গে সংঘর্ষ বাধে।  ‘উনা ভেনতানা’ নামে এক এনজিও এর পরিচালক কার্লোস নিয়েতো বার্তা সংস্থা এএফপিকে বলেন, আজ সকালে (শুক্রবার) কর্তৃপক্ষ ওই বন্দিশালায় নিরাপত্তা বাহিনী পাঠায়। বন্দিদের কাছে অস্ত্র ছিল, তারা পুলিশকে লক্ষ করে গুলি ছুঁড়ে। এছাড়া তারা দুইটি গ্রেনেডও বিস্ফোরণ ঘটায়।  আরো পড়ুন: এতে পাল্টা আক্রমণ চালায় পুলিশ। এই সংঘর্ষ নিয়ে দেশটির মন্ত্রণালয়ের পক্ষ থেকে কোন মন্তব্য পাওয়া যায়নি। গত তিন মাসেরও বেশি সময় ধরে ভেনিজুয়েলায় চরম রাজনৈতিক অস্থিরতা চলছে। ইত্তেফাক/এসআর  



41242,57059
সমুদ্রবন্দরে ৩, নদীবন্দরে ২ সংকেত
জাতীয়
প্রকাশ : ২৫ মে ২০১৯, ১০:০৪
বজ্রমেঘের ঘণঘটা বৃদ্ধির কারণে উত্তর বঙ্গোপসাগর, বাংলাদেশের উপকূলীয় এলাকা এবং সমুদ্র বন্দরসমূহের উপর দিয়ে ঝড়ো হাওয়া বয়ে যেতে পারে। এ কারণে চট্টগ্রাম, কক্সবাজার, মংলা ও পায়রা সমুদ্র বন্দরে তিন নম্বর স্থানীয় সতর্ক সংকেত দেখাতে বলা হয়েছে। শনিবার সকালে আবহাওয়া অধিদপ্তর এক বিজ্ঞপ্তিতে এ কথা জানায়।এতে আরও বলা হয়, উত্তর বঙ্গোপসাগরে অবস্থানরত মাছ ধরার নৌকা ও ট্রলারসমূহকে পরবর্তী নির্দেশ না দেয়া পর্যন্ত সাবধানে চলাচল করতে বলা হয়েছে।আরও পড়ুন: কমলাপুরে অগ্রিম টিকিট প্রত্যাশীদের দীর্ঘ লাইনঅপর এক বিজ্ঞপ্তিতে আজ দুপুর ১টা পর্যন্ত নদীবন্দরের পূর্বাভাসে বলা হয়, রংপুর, রাজশাহী, পাবনা, বগুড়া, টাঙ্গাইল, ময়মনসিংহ, ঢাকা, ফরিদপুর, যশোর, কুষ্টিয়া, খুলনা, বরিশাল, পটুয়াখালী, নোয়াখালী, কুমিল্লা, চট্টগধাম, কক্সবাজার এবং সিলেট অঞ্চলসমূহের উপর দিয়ে পশ্চিম/উত্তর-পশ্চিম দিক থেকে ঘণ্টায় ৬০-৮০ কি.মি. বেগে বৃষ্টি/বজ্রবৃষ্টিসহ অস্থায়ীভাবে ঝড়ো হাওয়া বয়ে যেতে পারে। এসব এলাকার নদীবন্দরে ২ নম্বর নৌ হুশিয়ারী সংকেত দেখাতে বলা হয়েছে।ইত্তেফাক/এমআরএম



41243,57060
বসলো ১৩তম স্প্যান, পদ্মা সেতুর প্রায় ২ কিলোমিটার দৃশ্যমান
সারাদেশ
প্রকাশ : ২৫ মে ২০১৯, ১০:১২
মুন্সীগঞ্জের মাওয়া প্রান্তে ১৪ ও ১৫ নম্বর পিলারের উপর পদ্মা সেতুর ১৩তম স্প্যান বসানো হয়েছে। শনিবার সকাল সাড়ে ৯টার দিকে স্প্যান বসানো হয়। এর মধ্যদিয়ে পদ্মা সেতুর স্প্যানটি শুক্রবার স্থাপনের কথা থাকলেও সময় স্বল্পতার কারণে এটি স্থাপন করা সম্ভব হয়নি। স্থাপনের জন্য স্প্যানটি ১৫ নম্বর খুঁটির সামনে এনে প্রস্তুত রাখা হয়। এর আগে শুক্রবার সকাল ১০টার পর ‘৩বি’নামের স্প্যানবাহী জাহাজ কুমারভোগের কনস্ট্রাকশন ইয়ার্ড থেকে রওনা হয়।  ১৫০ মিটার দীর্ঘ স্প্যানটির ওজন তিন হাজার ১৪০ টন। সোয়া ১১টার দিকে জাহাজ ১৫ নম্বর খুঁটির কাছে আসার পর স্প্যানটি স্থাপনের প্রক্রিয়া শুরু হয়। অ্যাংকরিংয়ের পর দুপুর ২টায় জানানো হয় যে এটি শনিবার বসানো হবে। এর কারণ সম্পর্কে সেখানে দায়িত্বরত প্রকৌশলী হুমায়ুন কবির জানান, অ্যাংকরিং করার পর দেখা গেছে বাকি যে বেলা রয়েছে তাতে স্প্যানটি বসানোর পর পুরো কাজ সম্পন্ন করা সম্ভব হবে না। তাই শনিবার সকালে এটি খুঁটিতে স্থাপন করা হবে। আবহাওয়াসহ নানা কারণে সকালে জেটি থেকে রওনা হতে স্প্যানবাহী জাহাজের কিছুটা বিলম্ব হয়। এই স্প্যানটি স্থাপিত হওয়ায় পদ্মা সেতুর প্রায় ২ কিলোমিটার অংশ দৃশ্যমান হলো।ইত্তেফাক/ইউবি



41244,57061
নরেন্দ্র মোদিকে জামায়াতের অভিনন্দন
রাজনীতি
প্রকাশ : ২৫ মে ২০১৯, ১০:২৬
ভারতের লোকসভা নির্বাচনে বিজেপির নেতৃত্বাধীন এনডিএ জোট নিরঙ্কুশভাবে জয়লাভ করায় ভারতের প্রধানমন্ত্রী নরেন্দ্র মোদিকে অভিনন্দন জানিয়েছে বাংলাদেশ জামায়াতে ইসলামী।দলের আমীর মকবুল আহমাদ শুক্রবার এক বিবৃতিতে বলেন, ‘আমি আশা করি- নরেন্দ্র মোদির সরকার ভারতকে উন্নতি ও সমৃদ্ধির পথে এগিয়ে নিয়ে যাবে এবং বাংলাদেশসহ প্রতিবেশী দেশগুলোর সঙ্গে সুসম্পর্ক আরো দৃঢ় করবে।’ আরো পড়ুন : বিবৃতি আরো বলেন, ‘বাংলাদেশের সাথে দ্বিপাক্ষিক বন্ধুত্বপূর্ণ সম্পর্ক আগামী দিনগুলোতে আরো জোরদার হবে এবং দুদেশের মধ্যে পারস্পরিক সহযোগিতা বৃদ্ধি পাবে। আমি ভারতের প্রধানমন্ত্রী নরেন্দ্র মোদির সুস্বাস্থ্য ও দীর্ঘায়ু কামনা করছি।’ইত্তেফাক/ইউবি



41245,57062
কাবুলে নামাজের সময় মসজিদে হামলা, নিহত ৩
বিশ্ব সংবাদ
প্রকাশ : ২৫ মে ২০১৯, ১০:২৬
আফগানিস্তানের রাজধানী কাবুলে একটি মসজিদে হামলায় অন্তত ৩ জন মুসল্লি নিহত হয়েছে। আহত হয়েছে আরো ২০ জন। দেশটির পক্ষ থেকে এই তথ্য জানানো হয়েছে। খবর প্রেস টিভির। প্রতিবেদনে বলা হয়েছে, শুক্রবার কাবুলের আল-তাকওয়া মসজিদে জুমার নামাজের সময় এ হামলার ঘটনা ঘটে। আফগান স্বরাষ্ট্র মন্ত্রণালয়ের মুখপাত্র নাসরায় রাহিমি বলেন, হামলায় মসজিদের ঈমাম মাওলানা রায়হান নিহত হয়েছেন যিনি পশ্চিমা সরকারের সমর্থক ছিলেন। এ হামলার দায় এখন পর্যন্ত কোন সন্ত্রাসী গোষ্ঠী স্বীকার করেনি বলে দেশটির পক্ষ থেকে বলা হয়েছে। আরো পড়ুন: তবে রাহিমি বলেন, প্রাথমিক তদন্তে বোঝা যাচ্ছে এ হামলার পেছনে তালেবান সন্ত্রাসী গ্রুপের হাত রয়েছে। ইত্তেফাক/এসআর 



41246,57063
রাজধানীতে ৪১ মি.মি বৃষ্টি
জাতীয়
প্রকাশ : ২৫ মে ২০১৯, ১০:৩৬
রাজধানীসহ দেশের বিভিন্নস্থানে শুক্রবার সন্ধ্যা ও রাতে বৃষ্টি হয়েছে। রাজধানীতে রাত ৩টা থেকে মুষলধারে শুরু হয় বৃষ্টি। চলে ভোর পর্যন্ত চলে। এতে স্বস্তি নেমে। এ সময় ৪১ মি.মি. বৃষ্টি রেকর্ড করে আবহাওয়া অধিদপ্তর।শনিবার সকালে আবহাওয়াবিদ আরিফ হোসেন জানান, আজ থেকে সারাদেশে অধিকাংশ এলাকায় বৃষ্টির প্রবণতা কমে আসবে। তবে রংপুর, ময়মনসিংহ ও সিলেট বিভাগে বৃষ্টির প্রবণতা অব্যাহত থাকবে। চলতি মাসের শেষের দিকে ফের বৃষ্টির প্রবণতা বৃদ্ধি পাবে। তিনি আরও জানান, প্রায় সারাদেশেই বৃষ্টি হয়েছে। গত ২৪ ঘণ্টায় ঢাকায় ৪১ মি.মি বৃষ্টি রেকর্ড করা হয়েছে।আরও পড়ুন: সমুদ্রবন্দরে ৩, নদীবন্দরে ২ সংকেতআজ সন্ধ্যা ৬টা পর্যন্ত পূর্বাভাসে আবহাওয়া অধিদপ্তর জানায়, রংপুর, ময়মনসিংহ, ঢাকা, চট্টগ্রাম ও সিলেট বিভাগের অনেক জায়গায়, রাজশাহী বিভাগের কিছু কিছু জায়গায় এবং খুলনা ও বরিশাল বিভাগের দু’এক জায়গায় অস্থায়ী দমকা/ঝড়ো হাওয়াসহ বৃষ্টি অথবা বজ্রসহ বৃষ্টি হতে পারে। সারাদেশে দিন এবং রাতের তাপমাত্রা প্রায় অপরিবর্তিত থাকতে পারে ।ইত্তেফাক/এমআরএম



41247,57064
শৈলকুপায় আওয়ামী লীগের দুগ্রুপের সংঘর্ষে নারীসহ আহত ২০
সারাদেশ
প্রকাশ : ২৫ মে ২০১৯, ১০:৪০
ঝিনাইদহের শৈলকুপা উপজেলায় আধিপত্য বিস্তার নিয়ে আওয়ামী লীগের দুই গ্রুপের মধ্যে সংঘর্ষে  নারীসহ ২০ জন আহত হয়েছে। শনিবার সকালে  উপজেলার নাকোল গ্রামে এ ঘটনা ঘটে। এ সময় কয়েকটি বাড়ি ভাংচুর করা হয়। আহতদের মধ্যে ১৬ জনকে ঝিনাইদহ সদর হাসপাতালে ভর্তি করা হয়েছে। এ ঘটনায় এলাকায় পুলিশ মোতায়েন করা হয়েছে।শৈলকুপার থানার ওসি কাজী আয়ুবুর রহমান জানান, দীর্ঘদিন ধরে নাকোল গ্রামে আধিপত্য বিস্তার নিয়ে আওয়ামী লীগের দুগ্রুপের মধ্যে বিরোধ চলে আসছিল। বৃহস্পতিবার রাতে জসিম উদ্দিনকে প্রতিপক্ষ বশির উদ্দিনের সমর্থকরা মারধর করে। এর জের ধরে শনিবার সকালে  উভয়পক্ষ ঢাল, সরকি, রামদা ও লাঠিসোটা নিয়ে সংঘর্ষে জড়িয়ে পড়ে। খবর পেয়ে শৈলকুপা থানা থেকে পুলিশ ঘটনাস্থলে পৌঁছে পরিস্থিতি নিয়ন্ত্রণে আনে। গ্রামে উত্তেজনা থাকায় পুলিশ মোতায়েন করা হয়েছে।ইত্তেফাক/ইউবি



41248,57065
মাঠে নামতে প্রস্তুত রুবেল
খেলা
প্রকাশ : ২৫ মে ২০১৯, ১০:৪৭
ঢাকা প্রিমিয়ার লিগে পাওয়া সাইড স্ট্রেইনের ইনজুরি নিয়েই দেশ ছেড়েছিলেন রুবেল হোসেন। ত্রিদেশীয় সিরিজে একটি ম্যাচ খেললেও বল হাতে জ্বলে উঠতে পারেননি। বিশ্বকাপে দ্রুতগতির এই পেসারকে পূর্ণ ফিট পাওয়ার আশা করছে বাংলাদেশ।গতকাল কার্ডিফে অনুশীলনের আগে রুবেল নিজেও জানালেন, ইনজুরির ধকল কাটিয়ে মাঠে প্রস্তুত এখন তিনি। প্রস্তুতি ম্যাচে সুযোগ পেলে সেরাটা দিতে চান তিনি। আগামীকাল কার্ডিফে প্রথম প্রস্তুতি ম্যাচে পাকিস্তানের বিরুদ্ধে মাঠে নামবে বাংলাদেশ। একই ভেন্যুতে ২৮ মে দ্বিতীয় ম্যাচে টাইগারদের প্রতিপক্ষ ভারত। ওই ম্যাচটি সম্প্রচার করবে স্টার স্পোর্টস।আরও পড়ুন : নিজের ফিটনেস নিয়ে গতকাল ডানহাতি এই পেসার সাংবাদিকদের বলেছেন, ‘আমি ফিট আছি। গত কয়েকদিন ধরে নেটে ভালো বোলিং করছি। যে ছোটখাট সমস্যা ছিল সেগুলো ঠিক হয়ে গেছে। যদি প্রস্তুতি ম্যাচে সুযোগ পাই, আমি আমার সেরা বোলিং করার চেষ্টা করবো।’কার্ডিফে বাংলাদেশের বিশ্বকাপের প্রস্তুতি ম্যাচের জন্য অনুশীলন শুরু করেছে বাংলাদেশ। গতকাল স্থানীয় সময় ২টায় অনুশীলনে নামেন ক্রিকেটাররা। ছুটি কাটিয়ে দলের সঙ্গে যোগ দিয়েছেন ওপেনার তামিম ইকবাল ও বোলিং কোচ কোর্টনি ওয়ালশ।ইত্তেফাক/কেআই



41249,57066
শাহজালাল বিমানবন্দরে দুই রোহিঙ্গা নারী আটক
রাজধানী
প্রকাশ : ২৫ মে ২০১৯, ১১:১৭
বাংলাদেশের পাসপোর্টে বিদেশ যাওয়ার সময় দুই রোহিঙ্গা নারীকে আটক করেছে পুলিশ। শনিবার মধ্যরাতে হযরত শাহজালাল আন্তর্জাতিক বিমানবন্দর থেকে তাদের আটক করা হয়। এসবির ঢাকা নগর জোনের এসআই জাহিদ হাসান জানান, তারা ওমরাহ পালনের জন্য সৌদি আরব যেতে কুয়েত এয়ারলাইন্সের একটি ফ্লাইটে উঠতে যাচ্ছিলেন। বিমানে উঠার আগে তাদের আচরণে সন্দেহ হয়। পরে জিজ্ঞাসা করলে তারা অসংলগ্ন কথা বলে। তখন তাদের আটক করা হয়। তিনি আরো জানান, এই দুই নারীর সঙ্গে কোনো দালাল ছিল। তারা আটক হওয়ার পর দালাল কৌশলে সটকে পড়েছে।ইত্তেফাক/ইউবি



41250,57067
উল্লাপাড়ায় বজ্রপাতে ২ শ্রমিকের মৃত্যু
সারাদেশ
প্রকাশ : ২৫ মে ২০১৯, ১১:১৮
সিরাজগঞ্জের উল্লাপাড়ায় বজ্রপাতে দুই ধানকাটা শ্রমিকের মৃত্যু হয়েছে। আহত হন আরও তিন শ্রমিক। শুক্রবার রাত দেড়টার দিকে উপজেলার রাইকাদহ গ্রামে এ ঘটনা ঘটে। মৃত শ্রমিকরা হলেন,আব্দুল জব্বার (৩০) ও আ. রাজ্জাক (৪২)।স্থানীয়রা জানায়, রাতে খাবার শেষে ধান কাটার শ্রমিকরা  খোলা জায়গায় ঘুমিয়ে পড়েন। রাত দেড়টা দিকে বজ্রপাত হলে ঘটনাস্থলে দুই শ্রমিক মারা যান। আহত হন তিন জন। তাদের উপজেলা হাসপাতালে ভর্তি করা হয়।আরও পড়ুন: শৈলকুপায় আওয়ামী লীগের দুগ্রুপের সংঘর্ষে নারীসহ আহত ২০উপজেলা ইউএনও আরিফুজ্জামান ও সলঙ্গা থানার ওসি তাইজুল ইসলাম বিষয়টি নিশ্চিত করেছেন।ইত্তেফাক/এমআরএম



41251,57068
৫ ভোট পেয়ে অঝোরে কাঁদা প্রার্থীর ইভিএম-এ মিললো ৮৫৬ ভোট!
বিশ্ব সংবাদ
প্রকাশ : ২৫ মে ২০১৯, ১১:১৯
ভারতের লোকসভা নির্বাচনে এক স্বতন্ত্র প্রার্থী মোটে মাত্র ৫ টি ভোট পাওয়ার খবর শুনে অঝোরে কাঁদেন। এমন একটি ভিডিও ভারতের সামাজিক মাধ্যমে ভাইরাল হয়। তবে সর্বশেষ জানা যায়, ওই প্রার্থী মোটে ৮৫৬ ভোট পেয়েছেন।  গতকাল ভারতীয় সংবাদমাধ্যম গুলোর খবরে বলা হয়,  পাঞ্জাবের জলন্ধরের স্বতন্ত্র প্রার্থী হিসেবে লোকসভা নির্বাচনে দাড়ান নিতু শাতরান ওয়ালে।তিনি ভোট গণনা শেষে জানতে পারেন, মোটে তিনি মাত্র ৫ টি ভোট পেয়েছেন। আর তা শোনার পর হাউমাউ করে কেঁদে উঠেন।  নিতুর অভিযোগ ছিল, তার পরিবারে ভোটারের সংখ্যা ৯ জন আর তিনি পেয়েছেন মাত্র ৫ ভোট। তিনি পরিবারের লোকজনের প্রতি বিশ্বাস ঘাতকতার অভিযোগ তুলেন। এছাড়া তিনি ইভিএম-এ কারচুপির অভিযোগও করেন।  আরো পড়ুন: সবশেষে জানা যায় নিতু মোটে ৮৫৬ ভোট পেয়েছেন। তবে এনিয়ে পরবর্তীতে নিতুর কোন মন্তব্য পাওয়া যায়নি। ইত্তেফাক/এসআর 



41252,57069
খেলা শেষ হতেই মারামারি
খেলা
প্রকাশ : ২৫ মে ২০১৯, ১১:২৮
বাংলাদেশ চ্যাম্পিয়নশিপ লিগে পুলিশ ফুটবল ক্লাব আগেই চ্যাম্পিয়ন হয়েছিল এক খেলা হাতে রেখেই। প্রিমিয়ার লিগেও উঠেছে তারা। কাল ছিল শেষ ম্যাচ। বঙ্গবন্ধু স্টেডিয়ামে এটি ছিল নিয়ম রক্ষার লড়াই। রেলিগেশন হয়ে যাওয়া সকার ক্লাবের বিপক্ষে এ খেলাটিতে পুলিশ ৫-০ গোলে হারিয়েছে সকার ক্লাবকে।কিন্তু খেলা শেষ হওয়ার পরই জোর করে মাঠে ঢোকেন কনস্টেবল মো. শামীম। খেলার আগেই তাকে বাফুফের প্রিমিয়ার লিগের ম্যানেজার জাবের বিন আনসারী অনুরোধ করেছিলেন এফিলিয়েটেড কার্ড ছাড়া মাঠে ঢোকা যায় না। তখন নিরাপত্তাকর্মীদের বাধায় মাঠে প্রবেশ করতে পারেননি।খেলা শেষে বাফুফের সিনিয়র সহ-সভাপতি সালাম মুর্শেদী পুরস্কার বিতরণ সম্পন্ন করেছে। তারপরও সেই শামীম ক্ষিপ্ত হয়ে ফিফার প্রতিনিধি এবং বাফুফের জাবের বিন আনসারীকে আক্রমণ করেন। মাঠে অপ্রীতিকর কাণ্ড ঘটান। এসময় পুরো মাঠে মারামারি লেগে যায়। বাফুফের নিরাপত্তাকর্মী রিপনও আহত হন। তাকে হাসপাতালে পাঠানো হয় প্রাথমিক চিকিত্সা দেওয়ার জন্য।আরও পড়ুন : বাফুফের লোকজনকে বিপদের মুখে ফেলে চলে যেতে দেখা গেছে সালাম মুর্শেদীকে। মারামারি দেখে পুলিশের অ্যাডিশনাল এসপি এবং দলের সহকারী ম্যানেজার নুসরাত এদিব লুনা সংবাদ মাধ্যমকে জানিয়েছেন, ‘এখনই এবিষয়ে মন্তব্য করতে চাই না। পুরো ঘটনাটি জেনে বলতে পারবো। আমাদের শামীমও হাসাপাতালে রয়েছে। চ্যাম্পিয়ন হওয়াটা আমাদের অনেক দিনের পরিশ্রমের ফসল। যেটাই হয়েছে খুবই খারাপ লাগছে।’ইত্তেফাক/কেআই  



41253,57070
দ্বিতীয় মেঘনা, গোমতী সেতুর উদ্বোধন করলেন প্রধানমন্ত্রী
জাতীয়
প্রকাশ : ২৫ মে ২০১৯, ১১:৪০
প্রধানমন্ত্রী শেখ হাসিনা দীর্ঘ প্রতীক্ষিত ঢাকা-চট্টগ্রাম মহাসড়কে দ্বিতীয় মেঘনা সেতু এবং দ্বিতীয় গোমতী সেতু উদ্বোধন করেছেন। শনিবার বেলা সোয়া ১১টার দিকে ভিডিও কনফারেন্সের মাধ্যমে সেতু দু‘টি উদ্বোধন করেন।এছাড়া প্রধানমন্ত্রী কোনাবাড়ি ও চন্দ্রা ফ্লাইওভার, কালিয়াকৈর, দেওহাটা, মির্জাপুর ও ঘারিন্দা আন্ডারপাস এবং কাড্ডা-১, সাসেক সংযোগ সড়ক প্রকল্পের আওতায় জয়দেবপুর-চন্দ্রা-টাঙ্গাইল-এলেঙ্গা মহাসড়কে বিমাইল সেতুরও উদ্বোধন করেন।আরও পড়ুন: বসলো ১৩তম স্প্যান, পদ্মা সেতুর প্রায় ২ কিলোমিটার দৃশ্যমানএর আগে প্রধানমন্ত্রী গত ১৬ মার্চ এ মহাসড়কের কাঁচপুর দ্বিতীয় সেতুর উদ্বোধন করেন। সংশ্লিষ্টরা বলছেন- প্রধানমন্ত্রীর অগ্রাধিকার প্রকল্পের মধ্যে অন্তর্ভূক্ত কুমিল্লার মেঘনা-গোমতি এবং মেঘনা ও কাঁচপুর- এ তিনটি সেতুর সমান্তরালে নবনির্মিত দ্বিতীয় সেতুগুলো রাজধানী ঢাকার সাথে বাণিজ্যিক রাজধানীখ্যাত বন্দর নগরী চট্টগ্রামের সড়ক পথের চলাচলে আজ থেকে এক নবদিগন্তের সূচনা হলো।এ মহাসড়কের ওই তিনটি সেতুকেন্দ্রিক হাজারো যানবাহনের চাপে চিরচেনা যানজটের ভোগান্তি নিরসনে প্রধানমন্ত্রী নির্ধারিত সময়ের প্রায় সাত মাস আগেই এসব সেতু উদ্বোধনের মধ্যদিয়ে স্বস্তির দুয়ার খুলে গেল। এতে দেশের অর্থনীতিতেও ইতিবাচক প্রভাব পড়বে এবং আমদানি-রপ্তানি পণ্য পরিবহন অনেক সহজতর ও সাশ্রয়ী হবে। যাত্রী ও পণ্য পরিবহনের ক্ষেত্রে অতিরিক্ত ব্যয় হবে না।এদিকে আসন্ন ঈদ-উল ফিতরে মহাসড়কে কোনো প্রকার ভোগান্তি ছাড়াই যানবাহন চলাচল করতে পারবে এমন আশায় এ রুটে চলাচলকারী বিভিন্ন যানবাহনের চালক, যাত্রী ও নানা শ্রেণিপেশার লোকজন বেশ খুশি, তাদের মাঝে বিরাজ করছে আনন্দ-উচ্ছ্বাস।প্রথমবারের মতো দেশের গুরুত্বপূর্ণ ঢাকা-চট্টগ্রাম মহাসড়কের মেঘনা-গোমতি ও মেঘনা সেতুতে যানবাহনের টোল আদায়ে স্বয়ংক্রিয় পদ্ধতি ইলেকট্রনিক টোল কালেকশন (ইটিসি) চালু হয়েছে। সংশ্লিষ্টরা জানান, এতে টোল দিতে এখন আর যানবাহনগুলোকে টোল প্লাজায় থামতে হচ্ছে না এবং নগদ অর্থ দেওয়ারও প্রয়োজন হচ্ছে না।সড়ক বিভাগের কর্মকর্তা, গাড়ির চালক ও বিভিন্ন সূত্রে জানা যায়, ফোরলেনের ঢাকা-চট্টগ্রাম মহাসড়ক দিয়ে দৈনিক অন্তত ৩০ হাজার যানবাহন চলাচল করে। এসব যানবাহন এসে আগে একলেনে পুরনো মেঘনা-গোমতী, মেঘনা ও কাঁচপুর সেতুতে উঠতো। এতে যানবাহনের চাপ বেড়ে গিয়ে ধীরগতির কারণে প্রতিটি ধর্মীয়সহ নানা উৎসবে ও সরকারি ছুটির দিনে যানজটে আটকা পড়ে ভোগান্তি পোহাতে হতো যাত্রী ও চালকদের। কিন্তু এবার ঈদের আগে সেতুগুলো খুলে দেওয়ার পর আর কোনো যানজট থাকবে না। এতে মানুষের সময়, খরচ ও ভোগান্তি কমবে এবং ব্যবসায়ীরা লাভবান হবেন। যানজটের কারণে এতোদিন যে কোটি কোটি টাকার ক্ষতি হতো তা আর হবে না এবং এতে দেশের অর্থনীতিতে ইতিবাচক প্রভাব পড়বে।সড়ক ও জনপথ অধিদপ্তরের প্রধান প্রকৌশলী ইবনে আলম হাসান জানান, প্রধানমন্ত্রীর অগ্রাধিকার প্রকল্পের মধ্যে এই তিনটি সেতু অন্তর্ভূক্ত। মূলত ৫টি উদ্দেশ্যকে সামনে রেখে ‘গোমতী, মেঘনা ও কাঁচপুর দ্বিতীয় সেতু নির্মাণ’ প্রকল্প হাতে নেয়া হয়। উদ্দেশ্যগুলো হচ্ছে, রাজধানী ঢাকার সঙ্গে বাণিজ্যিক রাজধানী চট্টগ্রামের নিরবচ্ছিন্ন সড়ক যোগাযোগ নিশ্চিত করা, ঢাকা-চট্টগ্রাম জাতীয় মহাসড়কে ক্রমবর্ধমান যানবাহনের সংকুলান করা, সরাসরি বৈদেশিক বিনিয়োগকে উৎসাহিত করার মাধ্যমে দেশের অর্থনৈতিক প্রবৃদ্ধি সাধন করা, প্রকল্প এলাকায় আর্থ-সামাজিক কর্মকাণ্ড উন্নত করা এবং সকলের জন্য নিরাপদ ও সাশ্রয়ী সড়ক যোগাযোগ ব্যবস্থা নিশ্চিত করা।   এর আগে দ্বিতীয় মেঘনা এবং দ্বিতীয় মেঘনা-গোমতী সেতুর প্রকল্প পরিচালক আবু সালেহ মোহাম্মদ নুরুজ্জামান জানান, প্রধানমন্ত্রী শনিবার দুটি সেতু উদ্বোধন করবেন। সেতু নির্মাণ করেছে যৌথভাবে জাপানের ওবায়েশী করপোরেশন, সিমিজু করপোরেশন ও জেএফই ইঞ্জিনিয়ারিং করপোরেশন। নির্দিষ্ট সময়ের আগে কাঁচপুর, মেঘনা ও মেঘনা-গোমতী সেতুর সমান্তরালে আরও তিনটি সেতুর নির্মাণ কাজ শেষ হয়েছে। ২০১৬ সালের জানুয়ারি মাসে সেতু নির্মাণের কাজ শুরু হয়েছে। ২০২০ সালে কাজ শেষ হওয়ার কথা। কিন্তু এর সাত মাস আগেই নতুন সেতু নির্মাণ ও পুরনো বিদ্যমান সেতুর পুনর্বাসন কাজ শেষ হয়েছে। এতে সাশ্রয় হয়েছে প্রায় ৭০০ কোটি টাকা।তিনি আরও জানান, কুমিল্লার দাউদকান্দির দ্বিতীয় মেঘনা-গোমতী সেতুর দৈর্ঘ্য ১ হাজার ৪১০ মিটার, অর্থাৎ প্রায় দেড় কিলোমিটার। এটি নির্মাণে ১ হাজার ৯৫০ কোটি টাকা ব্যয় হয়েছে। ১৭টি স্প্যানের ওপর নির্মিত এই সেতুর প্রস্থ ১৭.৭৫ মিটার। অপরদিকে ১২টি স্প্যানের ওপর নির্মিত দ্বিতীয় মেঘনা সেতুর দৈর্ঘ্য ৯৫০ মিটার, অর্থাৎ প্রায় ১ কিলোমিটার। এই সেতু নির্মাণে ব্যয় হয়েছে ১৭৫০ কোটি টাকা। উভয় সেতু চারলেন বিশিষ্ট এবং ১৭.৭৫ মিটার প্রস্থের সেতুতে দেড় মিটার ফুটপাত রাখা হয়েছে। এই দুই সেতুর নির্মাণকাজ তিন বছর পাঁচ মাসে সম্পন্ন করা হয়েছে।মেঘনা সেতুর প্রকল্প ব্যবস্থাপক শওকত আহমেদ মজুমদার জানান, বাংলাদেশে এই প্রথম কোনো বড় প্রকল্প নির্দিষ্ট সময়ের আগে সম্পন্ন হয়েছে এবং ব্যয় সাশ্রয় হয়েছে। এটি বাংলাদেশের জন্য ও বর্তমান সরকারের জন্য একটি মাইফলক ও উৎকৃষ্ট উদাহরণ হয়ে থাকবে। তিনি বলেন, এটি সম্ভব হয়েছে মাননীয় প্রধানমন্ত্রী শেখ হাসিনার নির্দেশে সড়ক পরিবহন ও সেতুমন্ত্রী ওবায়দুল কাদের ও সংশ্লিষ্ট উর্ধ্বতন কর্মকর্তাদের মনিটরিং এবং জাপানের আধুনিক প্রযুক্তির ব্যবহার ও তাদের কর্মদক্ষতার কারণে।মেঘনা-গোমতি সেতুর আবাসিক প্রকৌশলী কবির আহমেদ জানান, জাপানের আধুনিক প্রযুক্তি ও স্টিল ন্যারো বক্সগার্ডারের ওপর এই সেতু নির্মিত হয়েছে। এটি বাংলাদেশ প্রথম সেতু। এর আগে ভিয়েতনাম ও জাপানে এই প্রযুক্তি ব্যবহার করা হয়েছে।মেঘনা-গোমতি সেতুর মেট্রিয়াল অ্যান্ড কোয়ালিটি ইঞ্জিনিয়ার মো. শাহ আলম জানান, এসপিএসপি শিপ পাইল ফাউন্ডেশন এসিসিটি ডেক্সস্লাব কম্পোজিট স্ট্রাকচারে কোয়ালিটি কন্ট্রোলের মাধ্যমে এই সেতু নির্মাণের কারণে নতুন ও পুরনো দুটি সেতুরই আয়ুষ্কাল হবে ১০০ বছরের বেশি। এছাড়া জাপানের সবচেয়ে আধুনিক প্রযুক্তি ব্যবহারের কারণে সেতুর উপর দিয়ে যানবাহন চলাচলে কোনো বিঘ্ন সৃষ্টি বা শব্দ কিংবা ধাক্কা ক্ষতি হবে না। বিমানবন্দরের রানওয়ের মতো খুব দ্রুতগতিতে সেতুতে যানবাহন চলাচল করবে। এ ছাড়া বর্তমানে দুইটি সেতু পুরাতন ও নতুন মিলিয়ে মোট ছয় লেনের। তাই চারলেনের সড়ক দিয়ে যানবাহন এসে ছয়লেনের সেতুতে চলাচল করতে পারবে, এতে এসব সেতুতে যানজট সৃষ্টি হওয়ার কোনো আশঙ্কা নেই।কুমিল্লা জেলা বাস ও মিনিবাস শ্রমিক ইউনিয়নের সহ-দপ্তর সম্পাদক ফারুক আহমেদ সুমন জানান, বর্তমানে চার লেনবিশিষ্ট ঢাকা-চট্টগ্রাম মহাসড়কের যানবাহন এসে মেঘনা ও মেঘনা গোমতি সেতুতে উঠছে এক লেনে। এ কারণে ঈদসহ বিভিন্ন উৎসবের সময়, এমনকি সাপ্তাহিক ছুটির দিনেও সেতুগুলোর দুইদিকে দীর্ঘ যানজট সৃষ্টি হয়। ফলে ঘণ্টার পর ঘণ্টা যাত্রী ও চালকদের ভোগান্তি পোহাতে হয়।কুমিল্লা নাগরিক ফোরামের সভাপতি কামরুল আহসান বাবুল জানান, নবনির্মিত তিনটি সেতু এই মহাসড়কে যানবাহনের চালক ও যাত্রীদের এবারের ঈদযাত্রা নির্বিঘ্ন ও স্বস্তির করবে। এছাড়া চট্টগ্রামের সঙ্গে ঢাকার ১৯২ কিলোমিটার সড়কপথের যোগাযোগ যুগোপযোগী, দ্রুত ও যানজটমুক্ত করতে সেতু তিনটি গুরুত্বপূর্ণ ভূমিকা রাখবে, মাত্র ৪ ঘণ্টায় ঢাকা থেকে চট্টগ্রাম যাতায়াত করা যাবে। এ ছাড়া যানজট লাঘবের পাশাপাশি ভোগান্তি ও দুর্ঘটনার হারও কমবে।সাবেক রেলপথমন্ত্রী ও কুমিল্লা দক্ষিণ জেলা আওয়ামী লীগের সাধারণ সম্পাদক মো. মুজিবুল হক এমপি বলেন, বর্তমান সরকার রেল ও সড়কপথসহ দেশের সকল ক্ষেত্রে অভূতপূর্ব উন্নয়ন করেছে। এর বড় প্রমাণ হলো ঢাকা-চট্টগ্রাম মহাসড়কের চার লেনের কাঁচপুর, মেঘনা ও মেঘনা-গোমতি দ্বিতীয় সেতু নির্মাণ। সরকার সফলভাবে দ্রুতগতিতে এই মহাসড়কের তিনটি সেতুর কাজ সম্পন্ন করেছে। এজন্য বঙ্গবন্ধু কন্যা জননেত্রী প্রধানমন্ত্রী শেখ হাসিনা এবং সড়ক ও সেতুমন্ত্রীকে কুমিল্লবাসীর পক্ষ থেকে ধন্যবাদ জানাই।মেঘনা-গোমতি সেতুতে ইটিসি সেবা: দেশে প্রথমবারের মতো ঢাকা-চট্টগ্রাম মহাসড়কের মেঘনা ও গোমতি সেতুতে গত ৩০ এপ্রিল মেঘনা সেতু টোল প্লাজায় উইন্ডশিল্ড বেইজড ফার্স্ট ট্র্যাক ইলেকট্রনিক টোল কালেকশন (ইটিসি) উদ্বোধন করা হয়। সড়ক পরিবহন ও মহাসড়ক বিভাগের সচিব মো. নজরুল ইসলাম বলেন, যানবাহনের টোল আদায়ে স্বয়ংক্রিয় পদ্ধতি চালু হয়েছে। এতে টোল দিতে যানবাহনগুলোকে টোল প্লাজায় থামতে হবে না, প্রয়োজন হবে না নগদ অর্থ দেওয়ার। যাত্রী ও পণ্য পরিবহন হবে সময় ও ব্যয় সাশ্রয়ী। তিনি বলেন, প্রাথমিক পর্যায়ে মেঘনা ও গোমতি সেতুর টোল প্লাজায় একটি করে লেনে এ পদ্ধতি চালু করা হয়েছে। জনপ্রিয়তা বাড়ার সঙ্গে সঙ্গে লেনের সংখ্যা বাড়ানো হবে। এজন্য তিনি ইটিসি জনপ্রিয় করতে পরিবহন মালিক, শ্রমিকসহ সকলের সহযোগিতা কামনা করেন। তিনি বলেন, ইটিসি পদ্ধতিতে গাড়ির সামনের আয়নার উপরিভাগে সংযুক্ত রেডিও ফ্রিকোয়েন্সি আইডেনটিফিকেশন বা আরএফআইডি ট্যাগের সঙ্গে টোল গেটের অ্যানটেনার সংকেতের মাধ্যমে টোল আদায় হবে। যানবাহন টোল প্লাজা পার হওয়ার সময় ব্যাংক হিসাব থেকে স্বয়ংক্রিয়ভাবে নির্ধারিত টোল কাটা হবে। টোল আদায়ের পরপরই ক্ষুদে বার্তার মাধ্যমে গ্রাহককে জানিয়ে দেওয়া হবে টোল আদায় এবং ব্যাংক হিসাব থেকে টাকা কর্তনের সর্বশেষ তথ্য। এ প্রক্রিয়াটি শেষ হতে সর্বোচ্চ ১০ সেকেন্ড সময়ের প্রয়োজন হবে। ইটিসি সেবা গ্রহণের জন্য যানবাহনের রেজিস্ট্রেশন সম্পন্ন করতে হবে। এ কাজে প্রাথমিক পর্যায়ে সহযোগিতা দিচ্ছে ডাচ বাংলা ব্যাংক লিমিটেড।উল্লেখ্য, ঢাকা-চট্টগ্রাম মহাসড়ক বাংলাদেশের একটি অন্যতম ব্যস্ত মহাসড়ক, যা ঢাকা থেকে শুরু হয়ে কক্সবাজার জেলার টেকনাফ পর্যন্ত গেছে। আনুমানিক ২৫০ কিলোমিটার মহাসড়কটি বাংলাদেশের দুই বৃহত্তম শহর ঢাকা ও চট্টগ্রামকে সংযুক্ত করেছে। দুই লেইনের এ মহাসড়কটি বর্তমানে চার লেইনে উন্নীত করা হয়েছে।ইত্তেফাক/এমআরএম



41254,57071
বিজেপিকে ভোট দেয়ায় রাস্তার ইট তুলে নিল তৃণমূল!
বিশ্ব সংবাদ
প্রকাশ : ২৫ মে ২০১৯, ১১:৫০
বিজেপি প্রার্থীকে ভোট দেয়ায় রাতের অন্ধকারে রাস্তার ইট তুলে নিয়ে যাওয়ার অভিযোগ উঠেছে তৃণমূলের কর্মী-সমর্থকদের বিরুদ্ধে।   গত বৃহস্পতিবার পশ্চিমবঙ্গের দত্তপুকুর থানার কদম্বগাছি গ্রাম পঞ্চায়েতের হেমন্ত বসু নগর ১ মাঠপাড়া এলাকায় এ ঘটনা ঘটেছে। কয়েক মাস আগে তৈরি করা হয় ওই  রাস্তা। রাস্তার ইট তুলে নেয়ার অভিযোগ স্বীকার করে নিয়েছেন স্থানীয় তৃণমূল নেতৃত্ব।ভারতীয় সংবাদ মাধ্যমের খবরে বলা হয়েছে, শুক্রবার সকালে ওই এলাকার মানুষ দেখতে পান, কয়েকশো মিটার রাস্তার ইট বিক্ষিপ্ত ভাবে তুলে ফেলা হয়েছে। যার ফলে রাস্তায় তৈরি হয়েছে গর্ত। সাইকেল কিংবা ভ্যানরিকশা চলতে পারছে না।  স্থানীয় বাসিন্দাদের দাবি, অবিলম্বে রাস্তা মেরামতির ব্যবস্থা করুক পঞ্চায়েত।  ওই অঞ্চলের সঞ্জয় অধিকারী নামের বাসিন্দা বলেন, ‘ওই এলাকাটি বারাসতের সাংসদ কাকলি ঘোষদস্তিদারের লোকসভা কেন্দ্রের ৫৪ নম্বর বুথের কাছে। সেখানে এ বার বিজেপি-র ভোট বেড়েছে, তৃণমূলের ভোট কমেছে। তাই আমরা যাতে বেহাল রাস্তায় চলাচল করতে না পারি, সেই জন্যই ফল প্রকাশের পরে তৃণমূলের স্থানীয় নেতা-কর্মীরা রাতের অন্ধকারে রাস্তার ইট তুলে ফেলে দিয়েছেন।’  রাস্তার ইট তুলে নেয়ার অভিযোগ স্বীকার করে কদম্বগাছি পঞ্চায়েতের উপপ্রধান ও তৃণমূলের নেতা সুনীল মণ্ডল বলেন, ‘ওই এলাকায় পঞ্চায়েত ৩৮ লক্ষ টাকার উন্নয়ন করেছে। এত খরচ করে ওই এলাকায় উন্নয়নের বন্যা বইয়ে দিয়েছি। তার পরেও যাঁরা আমার বুথে বিজেপিকে ভোট দেন, তাঁদের কি আমি মিহিদানা, পোলাও খাওয়াব?’ আরো পড়ুন: সুনীলবাবু আরও বলেন, ‘ ওই রাস্তায় আর ইট পড়বে না।’ ইত্তেফাক/এসআর 



41255,57072
ঈশ্বরদীতে দু’টি মরদেহ উদ্ধার
সারাদেশ
প্রকাশ : ২৫ মে ২০১৯, ১২:১১
ঈশ্বরদীতে আলতাব হোসেন (৪৫) ও সাকিব হোসেনের (২০) নামে দুজনের মরদেহ উদ্ধার করেছে পুলিশ। শনিবার সকালে মরদেহ দুটি উদ্ধার করা হয়।স্থানীয়রা জানায়, ঈশ্বরদীর গোকুলনগর গ্রামের ডাব্লিউ নামের এক ব্যক্তির নির্মাণাধীন বাড়ির ভেতর হতে আলতাব হোসেনের লাশ পড়ে থাকতে দেখে থানায় খবর দেওয়া হয়। পরে পুলিশ মরদেহ উদ্ধার করে। তিনি শহরের স্কুলপাড়া চারাবটতলা এলাকার আবেদ আলীর ছেলে। তার মাথায় আঘাতের চিহ্ন রয়েছে।আরও পড়ুন: উল্লাপাড়ায় বজ্রপাতে ২ শ্রমিকের মৃত্যুঅপরদিকে ঈশ্বরদীর চকনারিচা বাগবাড়িয়া গ্রামের শামসুলের বাড়ির পেছন হতে সাকিবের (২০) লাশ উদ্ধার করা হয়েছে। মরদেহটি পড়ে থাকতে দেখে স্থানীয়রা পুলিশকে খবর দেয়।
 
ঈশ্বরদী থানার ওসি বাহাউদ্দিন ফারুকী জানান, আলতাব হোসেন মাদক ব্যবসায়ী ছিলেন। অভ্যন্তরীণ কোনো ঘটনায় সে খুন হতে পারে। অপর ব্যক্তি সাকিব নানার বাড়িতে এসেছিলেন। সন্ধ্যায় বন্ধুদের সাথে বাড়ি হতে বের হওয়ার পর আর ফিরে আসেনি।ইত্তেফাক/এমআরএম



41256,57073
মেসির মুকুটে আরেকটি পালক
খেলা
প্রকাশ : ২৫ মে ২০১৯, ১২:১৭
লিওনেল মেসি মানেই রেকর্ড তার পিছু ছুটতে থাকে সবসময়। মেসির সেই মুকুটে যুক্ত হলো আরেকটি পালক। এবার জিতলেন ইউরোপিয়ান গোল্ডেন স্যু। টানা তৃতীয় ও মোট ষষ্ঠবার এই খেতাব জিতলেন তিনি। পিএসজির কিলিয়ান এমবাপের চেয়ে তিন গোল বেশি নিয়ে মেসি এই পুরস্কার জিতেন।শুক্রবার রাতে লিগ ওয়ানের শেষ ম্যাচে রেমিসের কাছে ৩-১ গোলে হেরেছে পিএসজি। কোনো গোলের দেখা পাননি আর্জেন্টাইন সুপার স্টরের মূল প্রতিদ্বন্দ্বী কিলিয়ান এমবাপে। তাই ৩৬ গোল নিয়ে মেসি জিতেছেন ইউরোপিয়ান গোল্ডেন স্যু। তার চেয়ে তিন গোল পেছনে থেকে মৌসুম শেষ করলেন এমবাপে।আরও পড়ুন : মেসি সব মিলিয়ে ছয়বার গোল্ডেন স্যু জিতেছেন। সাবেক রিয়াল মাদ্রিদ তারকা ক্রিস্টিয়ানো রোনালদো চারবার গোল্ডেন স্যু জিতে এই তালিকার দ্বিতীয় স্থানে রয়েছেন।  এর আগে চলতি মৌসুমেই স্প্যানিশ লিগের সর্বোচ্চ গোলদাতা হিসেবে পিচিচি পুরস্কারও জিতেছেন মেসি। সেখানেও তিনি এই মাইলফলক স্পর্শ করেছেন ছয়বার। এই তালিকায়ও তিনি ইতোমধ্যে শীর্ষস্থানে ভাগ নিয়েছেন। এর আগে কেবল টেলমো জারা ছয়বার পিচিচি জেতেন।ইত্তেফাক/কেআই



41257,57074
ট্রাম্পের সীমান্ত দেয়াল নির্মাণে অস্থায়ী নিষেধাজ্ঞা
বিশ্ব সংবাদ
প্রকাশ : ২৫ মে ২০১৯, ১২:২০
যুক্তরাষ্ট্রের এক ফেডারেল বিচারক মেক্সিকো সীমান্তে দেয়াল নির্মাণের জন্য প্রতিরক্ষা বিভাগ থেকে অর্থ ব্যবহারে শুক্রবার প্রেসিডেন্ট ডোনাল্ড ট্রাম্প প্রশাসনের উপর অস্থায়ী নিষেধাজ্ঞা জারি করেছেন। এই নিষেধাজ্ঞা ট্রাম্পের জন্য একটি বড় ধরনের আঘাত।ট্রাম্প কংগ্রেসকে এড়িয়ে সীমান্ত দেয়াল প্রকল্পে অর্থ সংগ্রহের জন্য জরুরি অবস্থা জারি করেছিলেন। নির্বাচনী প্রচারণাকালে ট্রাম্প মেক্সিকো সীমান্তে দেয়াল নির্মাণের প্রতিশ্রুতি দেন। আরো পড়ুন: বিচারক হ্যায়উড গিলিয়াম প্রতিরক্ষা বিভাগের কথা উল্লেখ করে নির্দেশ দেন, ‘প্রতিরক্ষা দপ্তরের অর্থ ব্যবহার করে দেয়াল নির্মাণ সংক্রান্ত যে কোন ধরনের কর্মকাণ্ডের উপর নিষেধাজ্ঞা জারি করা হল।’ইত্তেফাক/এসআর 



41258,57075
পঞ্চগড় এক্সপ্রেসের উদ্বোধন করলেন প্রধানমন্ত্রী
সারাদেশ
প্রকাশ : ২৫ মে ২০১৯, ১২:৩৮
দেশের দীর্ঘতম রেলপথ ঢাকা-পঞ্চগড়-ঢাকা রুটে স্বল্প বিরতির আন্তঃনগর ট্রেন ‘পঞ্চগড় এক্সপ্রেস’ ট্রেনটির উদ্বোধন করেছেন প্রধানমন্ত্রী শেখ হাসিনা। শনিবার গণভবন থেকে ভিডিও কনফারেন্সের মাধ্যমে ট্রেনটির উদ্বোধন করেন প্রধানমন্ত্রী।রেলপথ মন্ত্রণালয় জানায়, পঞ্চগড় থেকে ঢাকা এ রেল রুটের দূরত্ব ৫৯৩ কিলোমিটার। যা পঞ্চগড় এক্সপ্রেস ট্রেনটি ১০ ঘণ্টায় অতিক্রম করবে। ট্রেনটি প্রতিদিন দুপুর সোয়া ১২টায় পঞ্চগড় থেকে ঢাকার উদ্দেশে ছেড়ে যাবে। কমলাপুরে পৌঁছাবে রাত ১০টা ৩৫ মিনিটে। আবার রাত ১২টা ১০ মিনিটে ট্রেনটি ঢাকা থেকে ছেড়ে সকাল ১০টা ৪৫ মিনিটে পঞ্চগড় পৌঁছাবে।আরও পড়ুন: মেসির মুকুটে আরেকটি পালকপঞ্চগড় এক্সপ্রেস ট্রেন বীর মুক্তিযোদ্ধা সিরাজুল ইসলাম রেল স্টেশন থেকে ঢাকার উদ্দেশ্যে যাত্রা করবে। পঞ্চগড় টু ঢাকা এই নতুন ট্রেনটি পঞ্চগড় স্টেশন থেকে ছেড়ে ঠাকুরগাঁও, দিনাজপুর ও পার্বতীপুর যাত্রা বিরতি দিয়ে সোজা ঢাকার বিমানবন্দর স্টেশন হয়ে কমলাপুর স্টেশনে থামবে। ঢাকা থেকে আসার পথেও এসব স্টেশনে থামবে ট্রেনটি।ইত্তেফাক/এমআরএম



41259,57076
ঈদকে সামনে রেখে ৭০ ফিটনেসবিহীন লঞ্চে চলছে জোড়াতালি
সারাদেশ
প্রকাশ : ২৫ মে ২০১৯, ১২:৪৪
ঢাকার কেরানীগঞ্জে ছোট বড় ৩০টি ডকইয়ার্ডে চলছে ফিটনেসবিহীন প্রায় ৭০টি লঞ্চের নতুন করে কেবিন সংযোগ ও মেরামতের কাজ। লক্ষ্য ঈদ বহরে যোগ হয়ে মৌসুমের বাড়তি টাকা আয় করা।দেশের দক্ষিণ অঞ্চলে ৩৭টি নৌ রুটে ঈদে প্রায় ৫০ থেকে ৭০ লাখ যাত্রীর একমাত্র বাহন লঞ্চ। এর মধ্যে ঢাকা চাঁদপুর ও ঢাকা—বরিশাল রুটে বিলাশ বহুল ৮০ থেকে ৯০ টি লঞ্চ ঝুঁকি মুক্ত থাকলেও মতলব, ভেদরগঞ্জ, ডামুঢ্যা, মূলাদী, গৌরনদী, পাতারহাট, রাঙ্গাবালি, গোসাইর হাট, কালাইয়া, পটুয়াখালী মোড়লগঞ্জসহ ২৭টি নৌ রুটে এসব ফিটনেসবিহীন প্রায় ৭০টি লঞ্চ চলাচল করতে দেখা যায়।লঞ্চ মালিক ও বিআইডাব্লিউটিএর কিছু অসাধু কর্মকর্তাদের যোগসাজসে ফিটনেসবিহীন প্রায় ৭০টি প্রতিকূল আবহাওয়ার মধ্যে যাত্রী নিয়ে ঝুঁকিতে চলাচল করছে এসব লঞ্চ। সাধারণত ঢাকা, চাঁদপুর, বরিশাল, ভোলা, পটুয়াখালী, ঝালকাঠী, পিরোজপুর, বাগেরহাট, শরিয়তপুর, মূলাদী, পাতার হাট, মাদারীপুর, ভান্ডারিয়াসহ দক্ষিণ অঞ্চলের ৩৭টি নৌরুটে ৯৫ থেকে ১১০টি লঞ্চ প্রতি দিন চলাচল করে।রমজানের ঈদ ও কোরবানির ঈদ সহ বিশেষ সরকারি বন্ধের দিনগুলোতে যাত্রীদের চাহিদা পূরনে ১৪০ থেকে ১৬০টি লঞ্চে প্রায় ৫০ লাখ থেকে ৭০ লাখ যাত্রী লঞ্চ যোগে ঈদ মৌসুমে যাতায়াত করে থাকে। আর বাড়তি যাত্রীদের চাপ কমাতে বাধ্য হয়ে যাত্রীরা জীবনের ঝুকি নিয়ে যাতায়াত করতে বাধ্য হন এসব ফিটনেস বিহীন লঞ্চে। শুক্রবার ও শনিবার ঢাকার দক্ষিন কেরানীগঞ্জ থানা রহমান ডকইয়ার্ড, বেবী শাহেব ডাকইয়ার্ড সহ ছোট বড় ৩০টি ডাকইয়ার্ড গিয়ে দেখা গেলো ফিটনেস বিহীন প্রায় ৭০টির মতো লঞ্চকে জোড়া তালি দিয়ে কেবিন বাড়ানো, আসন সংখ্যা সহ যাত্রীদের আকৃষ্ট করতে নতুন রূপে সাজ সজ্জার কাজ চলছে এসব ফিটনেস বিহীন লঞ্চ।ডকইয়ার্ডের শ্রমিক ও মিস্ত্রীরা রাত দিন  এসব লঞ্চের মেরামত কাজে ব্যস্ত সময় পার করছে। তবে এসব লঞ্চ মালিকরা দাবি করছে তাদের লঞ্চগুলি ফিটনেস সহ যাবতীয় সনদ সঠিক আছে। তারা যাত্রীদের আকর্ষণ করতে নতুন করে মেরামত সহ নতুন রঙ্গে সাজ সজ্জা করিয়ে থাকেন। যাতে যাত্রীরা আকৃষ্ট হয়। তবে লঞ্চ মালিকরা নিজেদের পক্ষে যতই সাফাই করুক না কেন তাদের টার্গেট ঈদ মৌসুমকে কাজে লাগিয়ে বাড়তি টাকা আয় করা।আর লঞ্চ মালিকদের এই সুযোগে প্রতি বছর অনেক দূর্ঘটনা, অনেক লঞ্চ যাত্রী হতাহতের স্বীকার হচ্ছে। তবুও বিআইডাব্লিউটিএর কর্মকর্তারা ফিটনেস বিহীন এসব লঞ্চ চলাচল বন্ধ না করে বরং চলাচলের জন্য সার্বিক সহযোগিতা করে থাকেন।এ ব্যাপারে বিআইডাব্লিউটিএর ঢাকা নদী বন্দর যুগ্ম সচিব একেএম আরিফ উদ্দিনের সাথে কথা বললে তিনি জানান, তারা এবার কোনো ফিটনেস বিহীন লঞ্চ ঈদ বহরে যোগ হতে দিবে না এবং কোনো লঞ্চ অতিরিক্ত যাত্রী বহন করতে না পারে সে জন্য ঢাকা সদর ঘাট, চাঁদপুর, বরিশাল সহ দেশের বিভিন্ন লঞ্চ টার্মিনাল গুলোতে  বিআইডাব্লিউটিএর কর্মকর্তা ও নৌ পুলিশের বিশেষ টিম ২ জুন থেকে ১২ জুন পর্যন্ত টার্মিনালগুলোতে মনিটরিং সহ কঠোর অবস্থানে থাকবেন।ইত্তেফাক/এএম



41260,57077
নওগাঁয় গুড়িয়ে দেওয়া হলো অবৈধ ইটভাটা
সারাদেশ
প্রকাশ : ২৫ মে ২০১৯, ১৩:১৩
নওগাঁর রাণীনগরে অবৈধ ইটভাটায় অভিযান চালিয়ে লাইসেন্স ও পরিবেশ অধিদপ্তরের ছাড়পত্র না থাকায় একটি ইটভাটার ৫০ হাজার টাকা জরিমানা ও আরেক ইটভাটা গুড়িয়ে  দিয়েছেন ভ্রাম্যমাণ আদালত।শুক্রবার উপজেলার ধনপাড়া ও দুর্গাপুর এলাকায় এ অভিযান পরিচালনা করেন নওগাঁ জেলা প্রশাসনের নির্বাহী ম্যাজিস্ট্রেট মো. মহিউদ্দিন।আরও পড়ুন: ঈশ্বরদীতে দু’টি মরদেহ উদ্ধারনির্বাহী ম্যাজিস্ট্রেট মো. মহিউদ্দিন জানান, নওগাঁ জেলা প্রশাসক মিজানুর রহমানের নির্দেশে শুক্রবার বিকেলে রাণীনগর উপজেলার কয়েকটি অবৈধ ইটভাটায় অভিযান পরিচালনা করা হয়। এ সময় লাইসেন্স ও পরিবেশ অধিদপ্তরের ছাড়পত্র না থাকায় ধনপাড়া জামালগঞ্জ মোড় এলাকার মেসার্স কাফি ব্রিকস গুড়িয়ে দেয়া হয়। এছাড়া একই কারণে দুর্গাপুর ঈদগাহ মাঠ এলাকার মেসার্স জেইটি ব্রিকস ইটভাটার ৫০ হাজার টাকা জরিমানা করা হয়। জনস্বার্থে এ অভিযান অব্যাহত থাকবে বলেও জানান তিনি।ইত্তেফাক/এমআরএম   



41261,57078
পানিতে ভেসে গেল ৩৫ হাজার মণ লবণ
সারাদেশ
প্রকাশ : ২৫ মে ২০১৯, ১৩:১৬
চকরিয়া উপজেলার বদরখালী ইউনিয়নের ২ নম্বর বড়মাঠ এলাকায় অতর্কিত তিনটি পলবোট খুলে দেয়ায় সামুদ্রিক পানিতে ভেসে গেছে মাঠে মজুদ অন্তত ৩৫ হাজার মণ লবণ। গত শুক্রবার দুপুর আড়াইটার দিকে বদরখালী ইউনিয়নের সাতডালিয়াস্থ বেড়িবােঁধর পাশের লবণ মাঠে ঘটেছে এ অমানবিক ঘটনা। এ ঘটনার পর বিপুল পরিমাণ আর্থিক ক্ষতিসাধনের মুখে স্থানীয় আড়াই শতাধিক প্রান্তিক লবণ চাষী দেউলিয়া হবার উপক্রম হয়েছে।ক্ষতিগ্রস্ত লবণ চাষীদের মধ্যে আছেন বদরখালী ইউনিয়নের সাতডালিয়া ও নতুনঘোনা গ্রামের অন্তত ২৬০টি পরিবার। এসব পরিবারের মালিকানাধীন ২ নম্বর বড়মাঠ এলাকার মোট লবণ জমির পরিমাণ ৪৮০ একর (১২শত) কানি। প্রতিবছর শুস্ক মৌসুমে এসব পরিবার উল্লেখিত জমিতে লবণ চাষ করেন। বর্ষাকালে বদরখালী সমিতি প্রকল্পটি মত্স্য চাষের জন্য ইজারা দেন। সমবায় আইনের আলোকে ইজারার টাকার একটি অংশ জমির মূল মালিকদেরকে দেয়া হয়। অবশিষ্ঠ অংশের টাকা সমিতির তহবিলে রক্ষিত থাকে এলাকার সার্বিক উন্নয়নে ব্যয় নির্বাহ করতে।ক্ষতিগ্রস্ত লবণ চাষীরা জানান, বদরখালী সমিতি থেকে লবণ মাঠের ওই জায়গা গতবছর দুইসনা মেয়াদে মত্স্য চাষের জন্য ইজারা নিয়েছেন সমিতির বর্তমান সভাপতি হাজি নুরুল আলম সিকদার। এ বছর লবণ মৌসুম শেষ হওয়ার আগে লবণ চাষীদের মাঠ ছেেঁড় দেয়ার জন্য চাপ দিয়ে আসছেন অভিযুক্ত নুরুল আলম সিকদার ও তাঁর লোকজন।লবণ চাষীরা অভিযোগ তুলেছেন, লবণ মাঠ ছেেঁড় দিতে বারবার চাপ প্রয়োগের প্রেক্ষিতে মাঠে মজুদ থাকা লবণ ও মালামাল সমুহ অপসারণে আমরা (চাষীরা) আগামী মঙ্গলবার পর্যন্ত সময় চেয়ে গত বৃহস্পতিবার দুপুরে সমিতির সভাপতি ও সম্পাদকের কাছে মোখিক আবেদন জানাই।ভুক্তভোগী চাষীদের অভিযোগ, সমিতির কার্যালয়ে উপস্থিত হয়ে মাঠ থেকে মজুদ লবণ ও মালামাল সরিয়ে নিতে সময় চেয়ে আসার একদিন পর গতকাল শুক্রবার দুপুরে বেশিরভাগ চাষী মসজিদে জুমার নামাজ আদায় করতে গেলে এ সুযোগে অতর্কিত ৮-১০ জনের একটি দল লবণ মাঠের চারপাশের তিনটি পলবোট খুলে দেন এবং কয়েকটি স্থানে মাটির বাঁধ কেটে দিয়ে লবণ মাঠে সামুদ্রিক পানি ঢুকিয়ে দেয়। তাতে স্থানীয় আড়াই শতাধিক চাষীর অন্তত ৪৮০ একর লবণ মাঠ মুহূর্তে পানিতে তলিয়ে যায়।বদরখালী ইউনিয়নের নতুনঘোনা ও সাতডালিয়া গ্রামের বাসিন্দা লবণ চাষী নুরুল আমিন, আমির হোসেন, রিদুয়ানুল হক, মোহাম্মদ আলী, মাহামুদুল করিম, জয়নাল আবেদিন ও ইলিয়াছ অভিযোগ করেছেন, অতর্কিত তিনটি পলবোট ছেেঁড় দিয়ে ও কয়েকটি স্থানে বেড়িবাঁধ কেটে দেয়ায় সামুদ্রিক পানিতে তলিয়ে গেছে আমাদের লবণ মাঠ। এতে আড়াই শতাধিক চাষীর মাঠে মজুদ অন্তত ৩৫ হাজার মণ লবণ পানিতে ভেসে গেছে। এ ঘটনায় আমাদের কমপক্ষে ১০ লাখ ৫০ হাজার ক্ষতিসাধন হয়েছে।ক্ষতিগ্রস্থ লবণ চাষীদের অভিযোগের ব্যাপারে বক্তব্য জানতে বদরখালী সমবায় ও কৃষি উপনিবেশ সমিতির সভাপতি হাজি নুরুল আলম সিকদারের সঙ্গে কথা বলার চেষ্ঠা করা হয়। তিনি মোবাইল ফোন রিসিভ না করায় বক্তব্য জানা সম্ভব হয়নি।তবে বিষয়টির আলোকে বক্তব্য দিয়েছেন সমিতির সম্পাদক জয়নাল আবেদিন খাঁন। তিনি বলেন, লবণ মৌসুম শেষ হয়ে গেছে অনেক আগে। বর্তমানে বেশিরভাগ মাঠে বর্তমানে লবণ মজুদ নেই। চাষীরাও মাঠ ছেড়ে দিয়েছেন। বদরখালী সমিতির ২ নম্বর বড়মাঠ প্রকল্পটি যেহেতু মত্স্য চাষের জন্য সমিতি কর্তৃপক্ষ আগে ইজারা দিয়েছেন, সেইজন্য আমরা চাষীদেরকে মাঠ ছেড়ে দিতে অনুরোধ করেছি।সমিতির সম্পাদক খাঁন জয়নাল আরো বলেন, কয়েকদিন আগে বৃষ্টিপাত হলে বড়মাঠের লবণ চাষীরা মজুদ লবণ ও মালামাল সরিয়ে নিয়েছেন। সেখানে তাঁরা ক্ষতিগ্রস্ত হওয়ার কোনো অবকাশ নেই। তবে তিনি মজুদ লবণ সরিয়ে নিতে চাষীরা বৃহস্পতিবার সমিতি কার্যালয়ে এসে সময় চেয়েছেন বলে স্বীকার করেছেন।ইত্তেফাক/এএম



41262,57079
সাপাহারে ধানসহ কৃষি পণ্যের ন্যায্য মূল্যের দাবিতে মানববন্ধন
সারাদেশ
প্রকাশ : ২৫ মে ২০১৯, ১৩:৩৩
‘বাঁচলে কৃষক বাঁচবে দেশ,গড়বো সোনার বাংলাদেশ’এই স্লোগানকে সামনে রেখে নওগাঁর পত্নীতলা উপজেলার মধইল বাজারে প্রগতি স্যোসাল ওয়েলফেয়ার অর্গানাইজেশন এর উদ্যোগে কৃষকদের নিয়ে মানববন্ধন প্রতিবাদ সমাবেশ অনুষ্ঠিত হয়।মানববন্ধনে ধানসহ সকল কৃষি পণ্যের ন্যায্য মূল্যে নির্ধারণ কৃষিখাতে পর্যাপ্ত ভর্তুকি প্রদান ও ধানের ন্যায্য মজুরির দাবি জানানো হয়।আরও পড়ুন: নওগাঁয় গুড়িয়ে দেওয়া হলো অবৈধ ইটভাটাশনিবার সকাল ১০টায় প্রতিবাদ সমাবেশ ও মানববন্ধনে বক্তব্য রাখেন প্রগতি স্যোসাল ওয়েলফেয়ার অর্গানাইজেশন এর প্রধান উপদেষ্টা বিশিষ্ট সমাজসেবক সাইদুর ইসলাম চৌধুরী বাদল, সংগঠনের চেয়ারম্যান মানবাধিকার কর্মী বিশিষ্ট সমাজসেবক আবু হোসেন, সম্পাদক জিয়াউল হক, সংগঠনের ভাইস চেয়ারম্যান সুলতান মাহমুদ, যুগ্ম মহাসচিব শহিদুল ইসলাম রুপক,শিক্ষা সম্পাদক সামিউল ফারুক,তারেক প্রমুখ।বক্তারা বলেন, শ্রমব্যয় ও অন্যান্য উপকরণের মূল্য বৃদ্ধি পেয়েছে। ফলে সঙ্গত কারণে ধান উৎপাদন ব্যয় বৃদ্ধি পেয়েছে। কিন্তু কৃষক ন্যায্য মূল্যে ধান বিক্রি করতে পারছেন না তাই কৃষকের ন্যায্য মূল্যে ধানসহ কৃষি পণ্য সরকারকে ক্রয় করতে হবে। মানববন্ধনে প্রগতি ওয়েলফেয়ার অর্গানাইজেশন এর সকল সদস্য ও বিভিন্ন গ্রামের কৃষকরা উপস্থিত ছিলেন।ইত্তেফাক/এমআরএম



41263,57080
গরুর মাংস রাখার অভিযোগে ভারতে ৩ মুসলিমকে গাছে বেঁধে মারধর
বিশ্ব সংবাদ
প্রকাশ : ২৫ মে ২০১৯, ১৩:৩৪
অটোরিক্সা করে গরুর মাংস নিয়ে যাওয়ার অভিযোগে এক মুসলিম দম্পতি ও আরো এক ব্যক্তিকে গাছে বেঁধে বেধড়ক মারধরের অভিযোগ উঠেছে ভারতে। এ ঘটনায় ইতিমধ্যে পাঁচ জনকে গ্রেপ্তার করেছে দেশটির পুলিশ। খবর এনডিটিভির।       ঘটনার বিস্তারিত সম্পর্কে জানা যায়, মধ্যপ্রদেশের একটি গ্রামে এ ঘটনা ঘটে। ওই মুসলিম দম্পতি ও অপর এক ব্যক্তিতে মারধরের ঘটনা মোবাইল ফোনে ধারন করেছে এক প্রত্যক্ষদর্শী।   ওই প্রত্যক্ষদর্শীর ধারন করা ভিডিও'র বরাত দিয়ে এনডিটিভি জানায় , একদল অজ্ঞাত ব্যক্তি ‘জয় শ্রীরাম’ বলে এক নারীকে তার মাথায় স্লিপার দিয়ে মারধর করছে এছাড়া আরো দুই মুসলিম ব্যক্তিকে গাছের সঙ্গে বেঁধে ক্রমাগত পেটাতে থাকে ওই অজ্ঞাত ব্যক্তিরা।  ললিত শাকিভার নামে স্থানীয় এক পুলিশ কর্মকর্তা বলেন, ঘটনার ওই ভিডিওটি চার দিন আগের এবং চার জনকে গ্রেপ্তার করে জেলে পাঠানো হয়েছে।এছাড়া ঘটনায় জড়িত থাকার অভিযোগে আরো একজনকে গ্রেপ্তার করা হয়েছে। ওই ঘটনায় অভিযুক্ত শুভম সিংহ নামের এক ব্যক্তি নিজেকে ‘রাম সেনা’ হিসেবে উল্লেখ করে তার ফেসবুকে মুসলিম দের মারার ভিডিও পোস্ট করে। অবশ্য পরবর্তীতে তা সরিয়ে নেয়।পুলিশ জানায়, গত ২২ মে ২জন মুসলিম পুরুষ ও একজন নারী এক অটোরিক্সায় করে যাচ্ছিলো, পথিমধ্যে একদল ব্যক্তি তাদের অটোরিক্সায় গরুর মাংস রাখার অভিযোগে মারধর করে।  আরো পড়ুন: জম্মু-কাশ্মীরের সাবেক  মুখ্যমন্ত্রী মেহমুবা মুফতি এই ঘটনার কড়া নিন্দা জানিয়েছেন।ইত্তেফাক/এসআর 



41264,57081
বাগাতিপাড়ায় বজ্রপাতে একজনের মৃত্যু
সারাদেশ
প্রকাশ : ২৫ মে ২০১৯, ১৩:৩৬
নাটোরের বাগাতিপাড়ায় বজ্রপাতে আবু হাসনাত ভুলু (৩৭) নামে একজনের মৃত্যু হয়েছে। এ সময় তার ভাতিজা রাব্বি হোসেন (২১) আহত হন। আহতকে গুরুতর অবস্থায় রাজশাহী মেডিকেল কলেজ হাসপাতালে ভর্তি করা হয়েছে।স্থানীয়রা জানায়, গালিমপুর গ্রামের জামাল উদ্দিনের ছেলে মৃত আবু হাসনাত ভুলু নিজের লিচু বাগান পাহারা দিতে বাগানে অবস্থান করছিলেন। ভোররাতে বজ্রপাতসহ বৃষ্টি শুরু হলে তারবাগানে বিকট শব্দে বজ্রপাতের ঘটনা ঘটে। এ সময় ঘটনাস্থলেই আবু হাসনাতের মৃত্যু হয়। একই সময় আহত হয় রাব্বি নামে অপর একজন। রাব্বিকে উদ্ধার করে রাজশাহী মেডিকেল কলেজ হাসপাতালে ভর্তি করা হয়।ইত্তেফাক/এএম



41265,57082
ঢাকা মহানগর দক্ষিণ যুবলীগের ইফতার ও দোয়া মাহফিল অনুষ্ঠিত
রাজধানী
প্রকাশ : ২৫ মে ২০১৯, ১৩:৫০
ঢাকা মহানগর দক্ষিণ যুবলীগের সভাপতি ইসমাইল চৌধুরী সম্রাটের সভাপতিত্বে কাকরাইলের যুবজাগরণ অফিসে ইফতার ও দোয়া মাহফিল অনুষ্ঠিত হয়েছে। যুবজাগরণ অফিসের ইমাম এ দোয়া পরিচালনা করেন।ইসমাইল চৌধুরী সম্রাটের মা সাহেরা খাতুনের রোগমুক্তি জন্য এ দোয়া ও প্রধানমন্ত্রীর শারীরিক সুস্থতা কামনা করা হয়।উল্লেখ্য, ঢাকা মহানগর দক্ষিণ যুবলীগের সভাপতি ইসমাইল চৌধুরী সম্রাটের মা সায়েরা খাতুন গত বৃহস্পতিবার অসুস্থ হয়ে রাজধানীর স্কয়ার হাসপাতালে ভর্তি হন। এরই পরিপেক্ষিতে, সায়েরা খাতুন ও দেশবাসীর মঙ্গল কামনা করে বিশেষ দোয়ার আয়োজন করা হয়।ইফতার মাহফিলে ঢাকা মহানগর দক্ষিণ সহ-সভাপতি মুহাম্মদ মাহবুবুর রহমান পলাশ, দপ্তর সম্পাদক, এদাদুল হক এমদাদ ইফতার ও দোয়ার অংশগ্রহণ করেন। উক্ত দোয়া মাহফিলের বিভিন্ন ওয়ার্ড পর্যায়ে নেতা আ. রহমান, সায়েম, নুরুল হক নেরু সার্বিকভাবে সহযোগিতা করেন।



41266,57083
ঢাবিতে জাতীয় কবির জন্মবার্ষিকী উদযাপিত
শিক্ষা
প্রকাশ : ২৫ মে ২০১৯, ১৩:৫১
ঢাকা বিশ্ববিদ্যালয়ে জাতীয় কবি কাজী নজরুল ইসলামের ১২০তম জন্মবার্ষিকী উদযাপিত হয়েছে। এবারের প্রতিপাদ্য বিষয় ছিল ‘নজরুল চেতনায় বঙ্গবন্ধুর বাংলাদেশ।’এ উপলক্ষে শনিবার সকালে উপাচার্য অধ্যাপক ড. মো. আখতারুজ্জামানের নেতৃত্বে বিশ্ববিদালয়ের শিক্ষক, ছাত্র-ছাত্রী ও কর্মকর্তা-কর্মচারীরা শোভাযাত্রা সহকারে কবির সমাধিতে যান এবং কবির সমাধিতে পুষ্পস্তবক অর্পণ করেন।আরও পড়ুন: পানিতে ভেসে গেল ৩৫ হাজার মণ লবণপরে কবির মাজার প্রাঙ্গণে উপাচার্য অধ্যাপক ড. মো. আখতারুজ্জামানের সভাপতিত্বে এক স্মরণ সভা অনুষ্ঠিত হয়। উপাচার্য জাতীয় কবি কাজী নজরুল ইসলামকে অসাম্প্রদায়িক চেতনার, সম্প্রীতির, সাম্যের ও মানবতার কবি হিসেবে আখ্যায়িত করে বলেন, তিনি সবসময় অন্যায়-অত্যাচারের বিরুদ্ধে ও অসাম্যের বিরুদ্ধে দৃঢ়ভাবে প্রতিবাদী ছিলেন। তার লেখা গান, কবিতা, গল্প ও উপন্যাস আমাদের স্বাধীনতা যুদ্ধের সময় সকলকে উদ্বুদ্ধ করেছে।এতে অন্যদের মধ্যে বক্তব্য রাখেন জাতীয় অধ্যাপক ড. রফিকুল ইসলাম, প্রো-ভাইস চ্যান্সেলর (প্রশাসন) অধ্যাপক ড. মুহাম্মদ সামাদ,কোষাধ্যক্ষ অধ্যাপক ড. মো. কামাল উদ্দীন এবং ঢাবি নজরুল গবেষণা কেন্দ্রের পরিচালক অধ্যাপক ড. বেগম আকতার কামাল।অনুষ্ঠানে কবিতা আবৃত্তি করেন বিশ্ববিদ্যালয়ের ভারপ্রাপ্ত রেজিস্ট্রার মো.এনামউজ্জামান। বাংলা বিভাগের চেয়ারম্যান অধ্যাপক ড. ভীষ্মদেব চৌধুরী অনুষ্ঠান সঞ্চালন করেন। নজরুল সংগীত পরিবেশন করেন সংগীত বিভাগের শিক্ষক ড. মহসিনা আক্তার খানম (লীনা তাপসী), খায়রুল আনাম শাকিলসহ বিভাগের শিক্ষার্থীরা।ইত্তেফাক/এমআরএম



41268,57085
ধানের ন্যায্য মূল্য না পেয়ে কৃষকরা হতাশাগ্রস্ত : ফখরুল
রাজনীতি
প্রকাশ : ২৫ মে ২০১৯, ১৩:৫১
বিএনপির মহাসচিব মির্জা ফখরুল ইসলাম আলমগীর বলেছেন, দেশের ১৬ কোটি মানুষের খাদ্যের যোগানদাতা কৃষক পরিবারের অবস্থা আজ খুবই নাজুক। কৃষকরা ধানের ন্যায্য মূল্য না পেয়ে হতাশাগ্রস্ত। কৃষকের কাছ থেকে বেশি পরিমাণ ধান কেনার জন্য ১০ হাজার কোটি টাকার অতিরিক্ত বরাদ্দ দাবি করছি। যা দিয়ে সরকার অতিরিক্ত প্রায় ৩৬ লাখ মেট্রিক টন ধান কৃষকের কাছ থেকে সংগ্রহ করতে পারে।শনিবার নয়াপল্টনে বিএনপির কেন্দ্রীয় কার্যালয়ে আয়োজিত সংবাদ সম্মেলনে তিনি এ দাবি জানান।সরকার ধান- চাল সংগ্রহের মাধ্যমে দলীয় ব্যবসায়ীরা চাল-কল মালিকদের মুনাফা পাইয়ে দিচ্ছে দাবি করে বিএনপির মহাসচিব বলেন, ‘বাজার থেকে কম দামে ধান কিনে মিল মালিকরা চাল তৈরি করে সরকারের কাছে বিক্রি করে প্রতি কেজিতে মুনাফা করছে ১০ টাকা। আর কৃষক উৎপাদিত ধান বাজারে বিক্রি করে প্রতি কেজিতে লোকসান গুনছে ১০- ১২ টাকা।বিএনপির মহাসচিব বলেন, বর্তমানে ব্যাংক ব্যবস্থায় খেলাপী ঋণের পরিমাণ প্রায় এক লাখ কোটি টাকা। অথচ এই খেলাপী ঋণের মাত্র ১০ শতাংশ বরাদ্দ দিলে সরকার আরও প্রায় ৩৬ লাখ মেট্রিক টন ধান কৃষকদের কাছ থেকে সংগ্রহ করতে পারে। এতে দেশের ক্ষুদ্র ও প্রান্তিক চাষিরা উপকৃত হবেন।আরো পড়ুন : সংবাদ সম্মেলনে উপস্থিত ছিলেন বিএনপির ভাইস চেয়ারম্যান শামসুজ্জামান দুদু, সিনিয়র যুগ্ম মহাসচিব রুহুল কবির রিজভী, চেয়ারপারসনের উপদেষ্টা আবদুস সালাম, সহ সাংগঠনিক সম্পাদক আবদুস সালাম আজাদ, ঢাকা মহানগর দক্ষিণ বিএনপির সাধারণ সম্পাদক কাজী আবুল বাশার প্রমুখ।ইত্তেফাক/ইউবি



41269,57086
সৌদির কাছে অস্ত্র বিক্রির সিদ্ধান্তে যুক্তরাষ্ট্রের আইন প্রণেতাদের উদ্বেগ
বিশ্ব সংবাদ
প্রকাশ : ২৫ মে ২০১৯, ১৪:২৯
যুক্তরাষ্ট্রের প্রেসিডেন্ট ডোনাল্ড ট্রাম্পের প্রশাসন সেদেশের আইনসভা কংগ্রেসকে পাশ কাটিয়ে সৌদি আরব ও এর মিত্রদের কাছে অস্ত্র বিক্রির সিদ্ধান্ত নিয়েছে। সৌদি আরব ছাড়াও সংযুক্ত আরব, আমিরাত ও জর্ডানের কাছে ৮শ’ ১০ কোটি ডলার মূল্যের অস্ত্র বিক্রির এই সিদ্ধান্ত নেয়া হয়। এর কারণ হিসেবে ইরানের হুমকির কথা উল্লেখ করা হয়েছে। খবর এএফপির।  এদিকে ট্রাম্প প্রশাসনের এমন সিদ্ধান্তে বিক্ষুব্ধ আইনপ্রনেতাদের আশঙ্কা এসব অস্ত্র ইয়েমেনে বেসামরিক নাগরিকদের হত্যায় ব্যবহার করা হতে পারে।মার্কিন পররাষ্ট্রমন্ত্রী মাইক পম্পেও বলেন, প্রশাসন সৌদি আরব, সংযুক্ত আরব-আমিরাত ও জর্ডানের কাছে ২২ ধরনের অস্ত্র হস্তান্তরের অনুমোদনের ক্ষেত্রে কংগ্রেসের প্রয়োজনীয় যাচাই-বাছাইয়ের প্রয়োজনীয়তাকে এড়িয়ে যাবে। কারণ হিসেবে তিনি উল্লেখ করেন, অস্ত্র বিক্রির নিষেধাজ্ঞা আরব মিত্রদের অভিযান সক্ষমতাকে প্রভাবিত করবে।আরও পড়ুন : এক বিবৃতিতে পম্পেও আরো বলেন, এসব অস্ত্র বিক্রির উদ্দেশ্য হচ্ছে ইরানের আগ্রাসন ঠেকানো এবং অংশীদার দেশগুলোর আত্ম-প্রতিরক্ষা সক্ষমতা গড়ে তোলা।সিনেটর রবার্ট মেনান্দাজ শুক্রবার এসব অস্ত্র বিক্রির সিদ্ধান্তের কথা জানিয়ে আশঙ্কা প্রকাশ করেন যে অস্ত্রগুলো ইয়েমেনের মানবিক সংকটের আরো অবনতি ঘটাতে পারে। সেখানে মার্কিন মিত্র দেশগুলো ব্যাপক অভিযান চালাচ্ছে। তিনি তার ক্ষমতা কাজে লাগিয়ে সৌদি আরব ও সংযুক্ত আরব-আমিরাতে এসব অস্ত্রের চালান বন্ধের চেষ্টা করেন।সিনেটের বৈদেশিক সম্পর্ক বিষয়ক কমিটির শীর্ষ ডেমোক্রেট মেনান্দাজ এক বিবৃতিতে বলেন, ‘আমি হতাশ হয়েছি কিন্তু অবাক হইনি। কারণ ট্রাম্প প্রশাসন আরো একবার আমাদের দীর্ঘ মেয়াদি জাতীয় নিরাপত্তার বিভিন্ন স্বার্থ বা মানবাধিকারের পক্ষে দাঁড়াতে ব্যর্থ হয়েছে। ’তিনি বলেন, ট্রাম্প প্রশাসন এ ব্যাপারে জরুরি প্রয়োজনীয়তার আইনগত কোন ব্যাখ্যা দিতে পারেনি। তিনি এ সিদ্ধান্ত মোকাবেলায় আইনপ্রনেতাদের সাথে কাজ করার অঙ্গীকার করেন।মেনান্দাজ বলেন, ‘এটার ওপর নির্ভর করছে লাখ লাখ মানুষের জীবন।’ইত্তেফাক/কেআই



41270,57087
ঈদে শফিকুর রহমান শান্তনুর ৬ পর্বের ধারাবাহিক ‘অপেক্ষা কাছে আসার’
বিনোদন
প্রকাশ : ২৫ মে ২০১৯, ১৪:৩৮
সম্প্রতি শুটিং হলো ঈদের ধারাবাহিক নাটক ‘অপেক্ষা কাছে আসার’। নাটকটি রচনা করেছেন শফিকুর রহমান শান্তনু। পরিচালনা করেছেন অনন্য ইমন। প্রযোজনা করেছেন পোস্টার প্রোডাকশন হাউসের কর্নধার আশরাফুল আলম বাবলু।নাটকটি ঈদে বেসরকারি এস এ টিভিতে ঈদের দিন থেকে ষষ্ঠ দিন পর্যন্ত প্রচার হবে। এতে অভিনয় করেছেন ইরফান সাজ্জাদ, টয়া, শামীম হাসান সরকার, সামিয়া অথৈ, আনন্দ খালেদ, আরেফিন, ফেরদৌসসহ আরো অনেকে।নাটকের গল্পে দেখা যাবে, তন্ময় ও শৈলীর পরিচয় একটা দুর্ঘটনার মধ্য দিয়ে। নো পার্কিং এরিয়ায় তন্ময় তার গাড়ি পার্ক করেছিল। ঠিক তার সামনেই শৈলীর বুটিক হাউজ। তাই সে প্রতিবাদ করে। সেখান থেকে ঝগড়া। শৈলী রেগে পুলিশ কল করে। পুলিশ এসে তন্ময় ও তার গাড়ি দুটোই ধরে নিয়ে যায়। শৈলীর যুক্তি হচ্ছে, ছেলেরা সবসময় নীতিহীন হয়। তাই তাদেরকে উচিত শিক্ষা দেয়া জরুরি। এদিকে তন্ময় মনে মনে ঠিক করে রাখে, কখনো সুযোগ পেলে শৈলীকে সে উচিত শিক্ষা দিয়ে ছাড়বে। এরমধ্যে তন্ময়ের বন্ধু বিপুল মার খেয়ে আসে। গল্প মোড় নেয় আরেক দিকে।এ সম্পর্কে পরিচালক অনন্য ইমন বলেন, আমি বরাবরই রোমান্টিক নাটক নির্মাণ করতে সাচ্ছন্দ্যবোধ করি। আর এই গল্পটা অনেক আবেগী। আশা করছি, দর্শকের হূদয় স্পর্শ করবে।নাট্যকার শফিকুর রহমান শান্তনু বলেন, ভালোবাসার তীব্রতা কখনো কাউকে কাছে টানে। কখনো দূরে ঠেলে দেয়। এটা সেই তীব্র ভালোবাসার গল্প। প্রতিটি পর্বে দর্শক কিছু টুইস্ট পাবে।ইত্তেফাক/এএম



41271,57088
গোপালপুরে মাংস ব্যবসায়ীর মৃত্যুর ঘটনায় ৮ পুলিশ সদস্য ক্লোজড
সারাদেশ
প্রকাশ : ২৫ মে ২০১৯, ১৪:৪৬
টাঙ্গাইলের গোপালপুরে পুলিশী অভিযানের সময় এক মাংস ব্যবসায়ীর মৃত্যুর ঘটনায় গোপালপুর থানার এক এসআইসহ ৮ পুলিশ সদস্যকে ক্লোজড করা হয়েছে। গত বৃহস্পতিবার রাত ১১টার দিকে তাদের টাঙ্গাইল পুলিশ লাইনে ক্লোজড করা হয়েছে।গোপালপুর থানার ওসি হাসান আল মামুন জানান, গোপালপুর থানার এসআই তাহের হোসেন এবং এএসআই আশরাফুল ইসলাম গত বৃহস্পতিবার সন্ধ্যায় ঝাওয়াইল টেকনিক্যাল কলেজ মাঠে অভিযান চালিয়ে পাঁচ জুয়াড়িকে আটক করে। এদের মধ্যে মাংস ব্যবসায়ী আব্দুল হাকিম পুলিশের হাত থেকে পালিয়ে যায়। পরে হৃদরোগে তিনি মারা যান।কিন্তু পরিবারের দাবি, আব্দুল হাকিমকে পুলিশ মারপিট করায় তিনি মারা গেছেন। এদিকে পুলিশের পিটুনিতে হাকিম মারা গেছে বলে খবর ছড়িয়ে পড়লে এলাকাবাসী সড়ক অবরোধ করেন। হাসপাতাল চত্বরে পুলিশের সঙ্গে অবরোধকারীদের ধাক্কাধাক্কি হয়।পরে রাত ১০টায় টাঙ্গাইলের পুলিশ সুপার সঞ্জিত কুমার রায় হাসপাতাল পরিদর্শন করেন এবং রাত ১২টার দিকে এসআই তাহের, এএসআই আশরাফুল আলম ও ৬ কনস্টেবলকে ক্লোজ করে নেয়ার ঘোষণা দেয়া হয়। ঘটনা তদন্তে তিন সদস্যবিশিষ্ট কমিটি গঠন করার কথাও জানান পুলিশ সুপার।ইত্তেফাক/ইউবি



41272,57089
পশ্চিমবঙ্গে সবাইকে মিলে-মিশে কাজের পরামর্শ
বিশ্ব সংবাদ
প্রকাশ : ২৫ মে ২০১৯, ১৪:৪৭
পশ্চিমবঙ্গে নির্বাচন পরবর্তী সহিংসতা রুখতে রাজ্যবাসীর কাছে শান্তির আবেদন জানালেন রাজ্যপাল কেশরিনাথ ত্রিপাঠী। এদিন তিনি এক বিবৃতিতে একথা জানিয়েছেন রাজ্যপাল।আহ্বানে তিনি বলেছেন, রাজ্যের ঐতিহ্য বজায় রেখে শান্তি শৃঙ্খলা বজায় রেখে সবাইকে মিলেমিশে কাজ করতে হবে। তবেই রাজ্যে উন্নয়ন সম্ভব। এদিন লোকসভা নির্বাচনে স্বতঃস্ফূর্তভাবে অংশগ্রহণের জন্য রাজ্যবাসীকে ধন্যবাদ জানান তিনি।গত বৃহস্পতিবার লোকসভা নির্বাচনের ফল প্রকাশের পরেই রাজ্যজুড়ে শুরু হয়েছে বিক্ষিপ্ত সহিংসতা। কোচবিহার, মেদিনীপুর-সহ একাধিক জায়গায় বিজেপি কর্মীদের বিরুদ্ধে তৃণমূলের পার্টি অফিস দখল করার অভিযোগ উঠেছে। বিভিন্ন জায়গায় আক্রান্ত হচ্ছেন তৃণমূলকর্মীরা।আরও পড়ুন : তবে বিজেপির পক্ষ থেকে এই ধরনের সহিংসতায় দলের সমর্থন নেই বলে স্পষ্ট করা হয়েছে। শান্তির আহ্বান করা হয়েছে দলের পক্ষ থেকে।  ইত্তেফাক/কেআই



41273,57090
হালুয়াঘাটের সেই বিতর্কিত ওসি প্রত্যাহার
সারাদেশ
প্রকাশ : ২৫ মে ২০১৯, ১৫:০৩
হালুয়াঘাট থানার ওসি জাহাঙ্গীর আলম তালুকদার পিপিএমকে পুলিশ হেডকোয়ার্টাসের নির্দেশে ময়মনসিংহ পুলিশ লাইনে প্রত্যাহার করে নেয়া হয়েছে বলে জানা গেছে।“ধর্ষককে আড়াল করতে অন্তসত্ত্বা কিশোরীর সঙ্গে অন্য যুবকের বিয়ে” শিরোনামে গত ২৩ এপ্রিল দৈনিক ইত্তেফাক পত্রিকায় সংবাদ প্রকাশের পর পুলিশের উর্ধ্বতন কর্তৃপক্ষ ওসি জাহাঙ্গীর আলম তালুকদারকে গত ১৯ মে পুলিশ হেডকোয়াটার্সের এক অফিস আদেশে ময়মনসিংহ জেলা পুলিশ সুপার শাহ্ আবিদ হোসেন বিপিএম বার গত ২২ মে হালুয়াঘাট থানার ভারপ্রাপ্ত কর্মকর্তা জাহাঙ্গীর আলম তালুকদারকে প্রত্যাহার করে ময়মনসিংহ পুলিশ লাইনে সংযুক্ত করেন।উল্লেখ্য, গত ২৫ ফেব্রুয়ারি হাফেজ ইলিয়াস নামের এক মাদ্রাসা শিক্ষককে থানায় ডেকে নিয়ে আট মাসের অন্তঃসত্ত্বা এক কিশোরীর সঙ্গে বিভিন্ন মামলার ভয় দেখিয়ে জোরপূর্ব বিয়ে দেয় ওসি জাহাঙ্গীর আলম তালুকদার। এরপর গত ১৯ এপ্রিল ওই কিশোরী একটি মেয়ে সন্তানের জন্ম দেয়। এ ঘটনার মূল ধর্ষককে বাদ দিয়ে এক নির্দোষ ব্যক্তির সঙ্গে বিয়ে দেওয়ায় ভুক্তভোগী কিশোরী বাদী হয়ে মূল ধর্ষক সহ দুজন ও অজ্ঞাত নামা তিন জনকে  আসামি করে মোট ৫ জনের নামে আদালতে মামলা দায়ের করেন।হালুয়াঘাট থানার পুলিশ পরির্দশক (ওসি তদন্ত) শ্যামল কুমার ধর এ প্রতিবেদককে বলেন, উর্ধ্বতন কর্তৃপক্ষের নির্দেশে হালুয়াঘাট থানার ওসি জাহাঙ্গীর আলম তালুকদারকে প্রত্যাহার করে পুলিশ লাইনে সংযুক্ত করা হয়েছে।ইত্তেফাক/এএম



41274,57091
ব্রাহ্মণবাড়িয়ায় ট্রাকচাপায় অটোরিকশার ৩ যাত্রী নিহত
সারাদেশ
প্রকাশ : ২৫ মে ২০১৯, ১৫:২২
ব্রাহ্মণবাড়িয়ার বিজয়নগরে ট্রাকচাপায় তিনজন নিহত ও তিনজন আহত হয়েছেন।  শনিবার দুপুরে উপজেলার ইসলামপুর ইউনিয়নের সাতবর্গ এলাকায় এ দুর্ঘটনা ঘটে।নিহতরা হলেন- হবিগঞ্জের মাধবপুর উপজেলার আদাউরের মিঠু রায় চৌধুরীর স্ত্রী শান্তা রায় চৌধুরী (৩০), একই উপজেলার হালুয়াপাড়ার মিসির আলীর ছেলে আবু তাহের (৬০) ও একই এলাকার মইজ উদ্দিনের ছেলে বিল্লাল উদ্দিন (৪০)।  আহতরা হলেন- ফয়সাল মিয়া (২৫), ফারজিনা (২০) ও জুম্মান (২৮)।স্থানীয় সূত্রে জানা গেছে, ব্রাহ্মণবাড়িয়া থেকে একটি অটোরিকশা যাত্রী নিয়ে হবিগঞ্জের মাধবপুরে যাচ্ছিল। পথে সাতবর্গ এলাকায়  বিপরীত দিক থেকে আসা একটি ট্রাক অটোরিকশাটিকে চাপা দেয়। এতে ঘটনাস্থলেই অটোরিকশার যাত্রী বিল্লাল উদ্দিন নিহত হন। গুরুতর আহত চারজনকে উদ্ধার করে জেলা সদর হাসপাতালে নিয়ে গেলে চিকিৎসক শান্তা রায় চৌধুরী ও আবু তাহেরকে মৃত ঘোষণা করেন।আরো পড়ুন : খাঁটিহাতা হাইওয়ে থানার ভারপ্রাপ্ত কর্মকর্তা (ওসি) মোহাম্মদ হোসেন সরকার জানান, পুলিশ ট্রাকটি জব্দ করেছে। তবে চালক পালিয়ে গেছে।ইত্তেফক/ইউবি



41275,57092
লিচু খেতে চাওয়ায় দুই কন্যাকে হত্যা করলেন বাবা
সারাদেশ
প্রকাশ : ২৫ মে ২০১৯, ১৫:৫৭
লিচু খেতে চাওয়ায় দুই মেয়েকে শ্বাসরোধে হত্যা করলেন বাবা। হত্যার পর নরসিংদী লঞ্চ টার্মিনালের বাথরুমে দুই মেয়ের লাশ ফেলে পালিয়ে যান শফিকুল ইসলাম নামের ওই ব্যক্তি। তার বাড়ি মনোহরদীর চালাকচর গ্রামে।শনিবার দুপুরে নিজ কার্যালয়ে সংবাদ সম্মেলনে এ তথ্য জানান নরসিংদীর পুলিশ সুপার মিরাজ উদ্দিন আহাম্মেদ।নিহত দুজন হলো- তাইন (১১) ও তাইবা (৪)। এ ঘটনায় বাবা শফিকুল ইসলামকে আটক করেছে পুলিশ। তিনি একটি পোশাক কারখানার নিরাপত্তা প্রহরী বলে জানা গেছে। সংবাদ সম্মেলনে পুলিশ সুপার মিরাজ উদ্দিন আহাম্মেদ জানান, শুক্রবার রাতে নরসিংদীতে লঞ্চ টার্মিনালের বাথরুম থেকে দুই শিশুর মরদেহ উদ্ধার করে পুলিশ। এরপর থেকে তারা তদন্তে নামে। প্রথমে নিহত শিশুদের বাবা শফিকুল ইসলামকে জিজ্ঞাসাবাদ করা হয়। প্রাথমিক জিজ্ঞাসাবাদে তিনি হত্যার কথা স্বীকার করেছেন।আরও পড়ুন : দুই মেয়েকে এভাবে হত্যার কারণ সম্পর্কে পুলিশ সুপার জানান, ডাক্তার দেখানোর উদ্দেশ্যে মনোহরদী গ্রামের বাড়ি থেকে দুই মেয়েকে শিবপুর নিয়ে আসেন বাবা শফিকুল ইসলাম। চিকিৎসক না থাকায় তিনি তার সন্তানদের নরসিংদী লঞ্চ টার্মিনালে ঘুরতে নিয়ে যান। ওই সময় তার ছোট মেয়ে তার কাছে লিচু খেতে চায়। একে তো ঈদ তার উপর লিচু কেনার পর্যাপ্ত টাকা না প্রচণ্ড হিতাহিত জ্ঞান হারিয়ে ফেলে শফিকুল। পরে প্রথমে ছোট মেয়েকে লঞ্চ টার্মিনালের বাথরুমে নিয়ে শ্বাসরোধ করে হত্যা করেন। পরে বড় মেয়েকে একই কায়দায় হত্যা করে লাশ ফেলে রেখে পালিয়ে যান তিনি।পুলিশ সুপার মিরাজ উদ্দিন আহাম্মেদ বলেন, এ ঘটনায় নিহতের পরিবারের পক্ষ থেকে এখনও কেউ মামলা করেনি। পরিবার মামলা না করলে পুলিশ বাদী হয়ে মামলা করবে।প্রাথমিকভাবে শফিকুল ইসলামকে মানসিক ভারসাম্যহীন মনে হয়েছে বলেও জানান পুলিশ সুপার।ইত্তেফাক/কেআই



41276,57093
যশোরে অর্থনীতি সমিতির বাজেট পেশ
সারাদেশ
প্রকাশ : ২৫ মে ২০১৯, ১৬:১৫
জাতির পিতা বঙ্গবন্ধু শেখ মুজিবুর রহমানের জন্মশতবর্ষে মুক্তিযুদ্ধের চেতনার বাংলাদেশ বিনির্মাণে বাংলাদেশ অর্থনীতি সমিতি বাজেট প্রস্তাবনা ২০১৯-২০ উপস্থাপন করেছে। শনিবার বেলা ১১টায় যশোর প্রেসক্লাব মিলনায়তনে বাজেট পেশ করা হয়।  বাজেট উপস্থাপন করেন বাংলাদেশ অর্থনীতি সমিতির আজীবন সদস্য অধ্যক্ষ (অব.) পাভেল চৌধুরী। বক্তব্য রাখেন বাংলাদেশ অর্থনীতি সমিতির আজীবন সদস্য সুকুমার ঘোষ ও উপাধ্যক্ষ পরিতোষ কুমার বিশ্বাস। উপস্থিত ছিলেন গিয়াস উদ্দিন সরকার, অধ্যক্ষ শাহীন ইকবাল, অধ্যক্ষ জয়ন্ত কুমার বিশ্বাস প্রমুখ।আরো পড়ুন: লিচু খেতে চাওয়ায় দুই কন্যাকে হত্যা করলেন বাবাবাজেট বক্তব্যে বলা হয়, বাংলাদেশ অর্থনীতি সমিতি উচ্চ প্রবৃদ্ধি নিশ্চিতের পক্ষে। উচ্চ প্রবৃদ্ধি যেন গণমানুষের বহুমুখী বৈষম্য হ্রাসে কাজ করে- আমরা তা নিশ্চিত করার পক্ষে। আমরা অর্থনীতির উচ্চ প্রবৃদ্ধি হারের পক্ষে, কিন্তু উচ্চহারে বৈষম্য বৃদ্ধির বিপক্ষে। জনবহুল বাংলাদেশে আমরা তারুণ্যের শক্তিকে প্রকৃত সম্পদে রুপান্তর করার পক্ষে; আমরা মানব সংখ্যাকে মানবসম্পদে রুপান্তর করতে চাই। আমরা জ্ঞানবিজ্ঞানের সমৃদ্ধ আলোকিত মানুষ সৃষ্টির পক্ষে। আমরা কর্মসংস্থান বিমুখ প্রবৃদ্ধির পক্ষে নই। আমরা ব্যাপক কর্মসংস্থান-মধ্যস্থতাকারী প্রবৃদ্ধির পক্ষে। আমরা বঙ্গবন্ধুর চেতনার ‘ দেশজ উন্নয়ন দর্শনের’ পক্ষে।ইত্তেফাক/এমআই



41277,57094
‘পাগলপান্তি’র শুটিংয়ে জখম জন আব্রাহাম
বিনোদন
প্রকাশ : ২৫ মে ২০১৯, ১৬:২৬
মুম্বাইয়ে আনিস বাজমির কমেডি ছবি ‘পাগলপান্তি’র শুটিং চলাকালীন জখম হন জন আব্রাহাম। আগামী ২০দিন জনকে সম্পূর্ণ বিশ্রাম নিতে হবে।ফিল্ম ইউনিটের এক সদস্যর থেকে জানান, ট্রাকে চড়ে একটি অ্যাকশন সিকোয়েন্স শুট করার সময়ই দুর্ঘটনা ঘটে। আগামী কয়েক সপ্তাহ তাকে বিশ্রাম নেওয়ার পরামর্শ দিয়েছেন চিকিত্সক। কাজেই আপাতত শুটিং ফ্লোরে দেখা মিলবে না ‘জিসম’ স্টারের।ওই দিন শুটিংয়ে ওই একই দৃশ্যে ছিলেন অনিল কাপুর, আরশাদ ওয়ারসি, পুলকিত সম্রাট, ইলিনা ডিক্রুজ, কৃতী খারবান্দা।আরও পড়ুন: লিচু খেতে চাওয়ায় দুই কন্যাকে হত্যা করলেন বাবা‘পাগলপান্তি’র প্রযোজক কুমার মঙ্গত বলেন, ‘খুব সাধারণ একটা শট ছিল। কিন্তু টাইমিং মিস করার জন্য দুর্ঘটনাটি ঘটে। লন্ডনে ছবির ৯০ শতাংশ শুটিং হয়ে গিয়েছে। বাকি অংশের কাজ চলছিল মুম্বাইয়ে। আবার নতুন করে শুটিংয়ের ডেট ঠিক হবে। আশা করছি, আগামী জুনের মধ্যে কাজ শেষ করতে পারব।’ইত্তেফাক/বিএএফ



41278,57095
পাঁচ শতাধিক গ্রামীণ ডাক কর্মচারীর মানবেতর জীবনযাপন
সারাদেশ
প্রকাশ : ২৫ মে ২০১৯, ১৬:২৮
‘৩শ’ টাকার বেতনে (সম্মানি) চাকরি শুরু। কেটে গেছে ২৮ বছর। সর্বসাকূল্যে বেতন (সম্মানি) বেড়ে দাঁড়িয়েছে ৪ হাজার ৪৬৫ টাকা। সেই টাকায় সংসার চালানো খুবই কষ্টের। ব্রিটিশ আমল থেকেই অবিভাগীয় কর্মচারীর ক্যাটাগরিতে বৈষম্যের শিকার হচ্ছি। অথচ একই পদে বিভাগীয় কর্মচারীরা সরকারি সকল সুযোগ সুবিধা পাচ্ছেন। সবার কাজ একই, কিন্তু মজুরির বেলায় কেন বৈষম্য থাকবে? দীর্ঘদিন ধরে আন্দোলন সংগ্রাম করছি।’ কথাগুলো বলছিলেন যশোরের বাঘারপাড়া উপজেলার রায়পুর ডাকঘরের পোস্টমাস্টার আবদুর রউফ। শুধু তিনি নন, তার মতো যশোর জেলায় ৫৫৩ জন কর্মচারী রয়েছেন দীর্ঘদিন ধরে চাকরি করলেও বেতন বৈষম্যের নিরসন হয়নি।বেতন বৈষম্য নিরসনের দাবিতে শনিবার প্রেসক্লাব যশোর মিলনায়তনে গ্রামীণ ডাক কর্মচারী ইউনিয়ন জেলা শাখার উদ্যোগে সংবাদ সম্মেলনের আয়োজন করা হয়। এতে লিখিত বক্তব্য পাঠ করেন সংগঠনের সাধারণ সম্পাদক ইকবাল হোসেন আকাশ। তিনি বলেন, জেলার গ্রামীণ ডাক বিভাগে ৫৫৩ জন কর্মচারী কর্মরত। আমাদের বিভাগের বেতন কাঠামো এখনো ব্রিটিশ বৃত্তের মধ্যেই আছে। বর্তমানে পোস্টমাস্টার ৪ হাজার ৪৬৫ টাকা, পিয়ন ৪ হাজার ৩৬৫ টাকা ও রানার ৪ হাজার ১৭৭ টাকা পান। দ্রব্যমূলের ঊর্ধ্বগতির বাজারে এই বেতনে সংসার চালানো অসম্ভব হয়ে পড়েছে। ছেলে-মেয়ের লেখাপড়া, চিকিৎসা, পোশাক ইত্যাদি খরচ মেটাতে হিমশিম খেতে হয়। একই কাজ করলেও বিভাগীয় ডাক কর্মচারীর সরকারি সকল সুযোগ সুবিধা পাচ্ছেন। একই প্রতিষ্ঠানে, একই পদে কর্মরত কর্মচারীর বেতন বৈষম্য চরমে। সারাদেশে প্রায় ২৬ হাজার গ্রামীণ ডাক কর্মচারী মানবেতর জীবনযাপন করছে। বেতন বৈষম্য নিরসনে প্রধানমন্ত্রীর হস্তক্ষেপ কামনা করছি।যশোর সদরের লেবুতলা ডাকঘরের পোস্টমাস্টার নজরুল ইসলাম বলেন, ১৯৯৫ সাল থেকে চাকরি করছি। আমার বেতন ৪ হাজার ৪৬৫ টাকা। একই পদের বিভাগীয় পোস্টমাস্টার বেতন পান প্রায় ৩০ হাজার টাকা। সবার কাজ ও কর্মঘন্টা একই। এই বৈষম্য নিরসনের জোর দাবি জানাচ্ছি।
বাঘারপাড়া উপজেলার বন্দবিলা ডাকঘরের রানার মনিরুল ইসলাম বলেন, এত কম বেতনে সংসার চালানো অসম্ভব হয়ে পড়েছে। মানবিক দিক বিবেচনা করে বেতন বৈষম্য দূর করা হোক।আরো পড়ুন: ধানের ন্যায্য মূল্য না পেয়ে কৃষকরা হতাশাগ্রস্ত : ফখরুলসংবাদ সম্মেলনে গ্রামীণ ডাক কর্মচারী ইউনিয়ন জেলা শাখার সভাপতি আব্বাস হোসেন, জেলা জাতীয় শ্রমিক লীগ নেতা নাছির উদ্দিনসহ সংগঠনের বিভিন্ন স্তরের নেতৃবৃন্দ উপস্থিত ছিলেন।ইত্তেফাক/এমআই



41279,57096
মঠবাড়িয়ায় শিক্ষার্থীকে বলাৎকারের অভিযোগে শিক্ষক আটক
সারাদেশ
প্রকাশ : ২৫ মে ২০১৯, ১৬:৩৫
পিরোজপুরের মঠবাড়িয়ায় ৬ষ্ঠ শ্রেণির শিক্ষার্থীকে (১২) যৌন নিপীড়ন ও বলাৎকারের অভিযোগে আলমগীর হোসেন (২৫) নামের গণশিক্ষা কার্যক্রমের ধর্মীয় শিক্ষককে আটক করেছে পুলিশ। শুক্রবার দিবাগত রাতে উপজেলার আলগী পাতাকাটা গ্রাম থেকে তাকে আটক করা হয়।আটককৃত শিক্ষক আলমগীর উপজেলার ধানীসাফা ইউনিয়নের পাতাকাটা গ্রামের মজিবর মৃধার ছেলে। সে ওই গ্রামে ইসলামী ফাউন্ডেশনের গণশিক্ষা কার্যক্রমের মসজিদ ভিত্তিক ধর্মীয় শিক্ষক ও স্থানীয় একটি মসজিদে জুমার নামাজ ও তারাবীর নামাজ পড়ান।যৌন নিপীড়নের শিকার ওই শিক্ষার্থীর নানা শুক্রবার রাতে বাদী হয়ে আলমগীর হোসনের বিরুদ্ধে বলাৎকারের অভিযোগ এনে মঠবাড়িয়া থানায় একটি লিখিত অভিযোগ দায়ের করেছেন।অভিযোগ সূত্রে জানা গেছে, গত ২৩ মে ইফতারের পর সন্ধ্যা সাড়ে সাতটার দিকে ওই শিক্ষার্থীকে ধর্মীয় পড়া লেখার সময় ফুসলিয়ে মসজিদের পুকুর ঘাটে নিয়ে যায়। সেখানে ওই শিক্ষার্থীকে বলাৎকার করে। পরে বাড়িতে গিয়ে ওই শিক্ষার্থী তার নানার কাছে এ কথা জানায়। পরে তার নানা থানায় গিয়ে ওই শিক্ষকের বিরুদ্ধে অভিযোগ দায়ের করেন। পুলিশ রাতেই অভিযুক্ত শিক্ষক আলমগীর হোসেনকে আটক করে।আরও পড়ুন: ব্রাহ্মণবাড়িয়ায় ট্রাকচাপায় অটোরিকশার ৩ যাত্রী নিহতএ ঘটনায় মঠবাড়িয়া থানার অফিসার ইনচার্জ সৈয়দ আবদুল্লাহ জানান, নির্যাতিত শিক্ষার্থীর নানার অভিযোগের ভিত্তিতে মামলার প্রস্ততি চলছে। আটককৃত আলমগীরকে আদালতে সোপর্দ করা হবে।ইত্তেফাক/কেকে



41280,57097
ইরানকে চাপে রাখতে মধ্যপ্রাচ্যে আরও সৈন্য পাঠানোর ঘোষণা ট্রাম্পের
বিশ্ব সংবাদ
প্রকাশ : ২৫ মে ২০১৯, ১৬:৩৮
ইরানকে চাপের রাখতে মধ্যপ্রাচ্যে 'প্রতিরক্ষামূলক' কাজের নামে আরও দেড় হাজার সেনা পাঠানোর ঘোষণা দিয়েছেন মার্কিন প্রেসিডেন্ট ডোনাল্ড ট্রাম্প। শুক্রবার  মধ্যপ্রাচ্যে আবারও নতুন করে সেনা পাঠানোর ঘোষণা দেন তিনি।মার্কিন প্রতিরক্ষা সংস্থা পেন্টাগনের তথ্য অনুসারে, ট্রাম্পের মধ্যপ্রাচ্যে পাঠানোর ঘোষণা দেওয়া দেড় হাজার সেনা সদস্যের ৬০০ জন ইতিমধ্যেই সেখানে রয়েছেন। বাকি ৯০০ জন সেনা সদস্য শিগগিরই তাদের সঙ্গে যোগ দেবে। সেনা সদস্যদের পাশাপাশি মার্কিন এয়ার ডিফেন্স সিস্টেম বা আকাশসীমা প্রতিরক্ষা ব্যবস্থা 'প্যাট্রিয়ট' ও গোয়েন্দা বিমান পাঠানোর ঘোষণা দিয়েছেন তিনি।এর আগে, গত নির্বাচনের আগে প্রচারণার সময় মধ্যপ্রাচ্যে মার্কিন সৈন্য মোতায়েনের জন্য পূর্ববর্তী প্রেসিডেন্টদের কড়া সমালোচনা করেছিলেন ট্রাম্প। এমনকি প্রেসিডেন্ট নির্বাচিত হলে মধ্যপ্রাচ্য থেকে সেনা প্রত্যাহারের ঘোষণাও দেন তিনি। এ বিষয়ে বরাবরের মতো ট্রাম্প দাবি করেন, ইরান সন্ত্রাসবাদে সমর্থন দিচ্ছে।আরও পড়ুন:  সৌদির কাছে অস্ত্র বিক্রির সিদ্ধান্তে যুক্তরাষ্ট্রের আইন প্রণেতাদের উদ্বেগউল্লেখ্য, গত বছর ইরানের পারমাণবিক চুক্তি থেকে সরে আসার পর থেকে দেশটিকে চাপে রাখতে নানা পদক্ষেপ নিচ্ছেন ডোনাল্ড ট্রাম্প। ট্রাম্প ইরানের 'এলিট বাহিনী'কে বিদেশি সন্ত্রাসী সংগঠনের তালিকাভুক্ত করা, ইরানের তেল রপ্তানি বাণিজ্যকে শূন্যের কোটায় নিয়ে যাওয়ার চেষ্টা, ইরানকে পারমাণবিক অস্ত্র তৈরি করতে না দেওয়া এবং সেজন্য আন্তর্জাতিক সম্প্রদায় ইরানকে নজরদারির মধ্যে রাখা, ইরানের ওপর থেকে অর্থনৈতিক অবরোধ তুলে নেওয়া হলেও গত বছর আবার নতুন করে অর্থনৈতিক অবরোধ আরোপ করা ইত্যাদি নানা পদক্ষেপ নিয়েছেন ইরানকে চাপে রাখতেই। সেই ধারাবাহিকতায় সর্বশেষ 'প্রতিরক্ষামূলক' কাজের নামে ইরানে সৈন্য ও সরঞ্জাম পাঠাচ্ছে যুক্তরাষ্ট্র।ইত্তেফাক/জেডএইচডি



41281,57098
মানুষের পেটে চামচ, টুথব্রাশ ও স্ক্রু-ড্রাইভার
বিশ্ব সংবাদ
প্রকাশ : ২৫ মে ২০১৯, ১৬:৪৫
অসুস্থ এক ব্যক্তির পেট কেটে ৮টি চামচ, ২টি স্ক্রু-ড্রাইভার, ১টি ছুরি, ২ টি টুথব্রাশ এবং একটি দরজার ছিটকিনি উদ্ধার করল চিকিৎসকরা। শুক্রবার ভারতের হিমাচল প্রদেশের মান্দি জেলায় ঘটনাটি ঘটেছে। অসুস্থ ওই ব্যক্তি মানসিকভাবে বিকারগ্রস্ত ছিলেন।হাসপাতাল সূত্রে জানা গেছে, পেটের সমস্যা নিয়ে হিমাচল প্রদেশের শ্রী লাল বাহাদুর শাস্ত্রী গভর্নমেন্ট মেডিকেল কলেজে ভর্তি হন কর্ণ সেন নামে ওই ব্যক্তি। হাসপাতালে ভর্তি হওয়ার সময় বছর ৩৫-এর ওই ব্যক্তি অভিযোগ করেন তার পেটে ব্রণ হয়েছে। কিন্তু পরীক্ষা-নিরীক্ষা করে চিকিৎসকরা জানান তার পেটে রয়েছে একটি ছুরি! প্রাথমিক চিকিৎসার পর তাকে লাল বাহাদুর শাস্ত্রী হাসপাতালে স্থানান্তরিত করা হয়।আরও পড়ুন: অ্যাকশন সিকোয়েন্স শুট করতে গিয়ে আহত জন আব্রাহামএক্স-রে সূত্রের খবর, কেবল ছুরি নয়, কর্ণের পেটে রয়েছে আরও বহু কিছু। এরপর ৪ ঘণ্টার টানা অপারেশন চালান চিকিৎসকরা। ৩ জন শল্য চিকিৎসক মিলে ৪ ঘণ্টার টানা অপারেশনে কর্ণ বাবুর পেট থেকে উদ্ধার হয় ৮ টি চামচ, ২ টি স্ক্রু-ড্রাইভার, ১ টি ছুরি, ২ টি টুথব্রাশ এবং একটি দরজার ছিটকিনি।চিকিৎসকরা জানান, এই রকম ঘটনা চিকিৎসা ক্ষেত্রে খুবই বিরল। বর্তমানে কর্ণ এখন বিপদমুক্ত।ইত্তেফাক/বিএ্ফ



41282,57099
ডুমুরিয়ায় গোঁখরা সাপের কামড়ে শিশুর মৃত্যু
সারাদেশ
প্রকাশ : ২৫ মে ২০১৯, ১৬:৪৭
বিষধর গোঁখরা সাপের কামড়ে প্রাণ গেল দিপ্র পালিত (৪) নামের এক শিশুর। উপজেলার খর্নিয়া গ্রামের বিপ্লব পালিতের একমাত্র শিশুপুত্রের অকাল মৃত্যুতে তার পরিবারসহ এলাকায় শোকের ছায়া নেমে এসেছে।এলাকাবাসী ও পারিবারিক সূত্র জানায়, বিপ্লব পালিত যশোর জেলার নোয়াপাড়া এলাকায় একটি মাধ্যমিক স্কুলের শিক্ষক। রমজানের ছুটিতে তিনি তার সন্তান দিপ্র পালিত ও স্ত্রীকে নিয়ে বাড়িতে বেড়াতে এসেছেন। বৃহস্পতিবার সন্ধ্যায় প্রচণ্ড গরমে বাড়ির উঠানে পরিবারের সকলে খোলা জায়গায় বসে ছিলেন। শিশুটি এ সময় চারিদিকে ছোটাছুটি করে খেলা করে বেড়াচ্ছিল। হঠাৎ বসত ঘরের বারান্দায় সিঁড়ির পাশে গিয়ে চিৎকার করে মাটিতে ঢলে পড়ে। আরও পড়ুন: ইরানকে চাপে রাখতে মধ্যপ্রাচ্যে আরও সৈন্য পাঠানোর ঘোষণা ট্রাম্পেরএ সময় সিঁড়ির ভাঙা অংশ থেকে একটি গোঁখরা সাপের বাচ্চা বেরিয়ে আসে। দ্রুত তাকে মেরে ফেলা হয়। দিপ্রের কান্না ঠেকাতে না পেরে প্রথমে উপজেলা স্বাস্থ্য কমপ্লেক্সে নেওয়া হয়। সেখানে তার অবস্থার অবনতি হলে দ্রুত উন্নত চিকিৎসার জন্য খুলনা মেডিকেল কলেজ হাসপাতালে প্রেরণ করা হয়। চিকিৎসাধীন অবস্থায় রাতেই শিশুটি মারা যায়।ইত্তেফাক/নূহু



41283,57100
পুকুরে পাওয়া গেলো ৩ ফুট বিষ্ণু মূর্তি
সারাদেশ
প্রকাশ : ২৫ মে ২০১৯, ১৬:৫০
চাঁদপুরের কচুয়ায় একটি কষ্টি পাথরের বিষ্ণু মূর্তি উদ্ধারের খবর পাওয়া গেছে। শুক্রবার (২৪ মে) বিকেলে উপজেলার করইশ গ্রামের একটি পুকুর থেকে বিষ্ণু মূর্তিটি তোলা হয়। পরে কুচয়া থানা পুলিশ উপজেলার করইশ গ্রামের বিলকিছ কমিশনারের বাড়ি থেকে তা উদ্ধার করে। মূর্তির উচ্চতা প্রায় সোয়া তিন ফুট, প্রস্থ ১৯ ইঞ্চি ও ওজন ৮২ কেজি।পুলিশ জানায়, ওই গ্রামের ওয়ালী উল্যাহ, ওসমান, আমির হোসেন বাড়ির পাশে একটি পুকুরে জাল দিয়ে মাছ ধরার সময় পায়ে শক্ত কোনো বস্তুর আঘাত পায়। সেখানে মাটি খুড়ে মূর্তিটি তোলা হয়। পরে মূর্তিটি উদ্ধার করে পুলিশ থানায় নিয়ে আসে।আরও পড়ুন: হালুয়াঘাটের সেই বিতর্কিত ওসি প্রত্যাহার হস্তান্তরের জন্য মূর্তিটির ব্যাপারে প্রত্নতত্ত্ব বিভাগকে খবর দেওয়া হয়েছে। ইত্তেফাক/অনি



41284,57101
পুলিশের ধাওয়া খেয়ে মৃত্যু, প্রত্যাহার-তদন্ত কমিটি
সারাদেশ
প্রকাশ : ২৫ মে ২০১৯, ১৬:৫৭
টাঙ্গাইলের গোপালপুরে পুলিশের ধাওয়া খেয়ে এক ব্যক্তির মৃত্যুর ঘটনায় সংশ্লিষ্ট সদস্যদের প্রত্যাহার করে পুলিশ লাইনে সংযুক্ত করা হয়েছে।অতিরিক্ত পুলিশ সুপার (সদর)-এর নেতৃত্বে গঠন করা হয়েছে একটি তদন্ত কমিটি। কমিটিকে পাঁচ কার্যদিবসের মধ্যে প্রতিবেদন জমা দিতে বলা হয়েছে। সংশ্লিষ্ট পুলিশ সদস্যরা জানিয়েছেন, গত ২৪ মে বিকাল সাড়ে ৪টার দিকে স্থানীয় সংবাদের ভিত্তিতে গোপালপুর থানার যাওয়াইল কলেজের পাশে ধানক্ষেতে জুয়ার আসর থেকে দু’জন ব্যক্তিকে গ্রেফতার করে গোপালপুর থানা পুলিশের একটি দল। গ্রেফতার করে থানায় নিয়ে যাওয়ার সময় শ্বাসকষ্ট ও হার্টের রোগী মো. হাকিম (৫৫) অসুস্থ বোধ করেন। তাৎক্ষণিকভাবে তার পরিবারের সঙ্গে যোগাযোগ করে পরিবারের সদস্যদের নিকট হস্তান্তর করা হয়। অপর আসামিকে নিয়ে থানায় চলে আসে পুলিশের দলটি। এদিকে, মো. হাকিমকে তার আত্মীয়-স্বজনরা হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। আরো পড়ুন: দ্বিতীয় মেঘনা, গোমতী সেতুর উদ্বোধন করলেন প্রধানমন্ত্রীপুলিশের এআইজি (মিডিয়া এন্ড পিআর) এর পক্ষ থেকে জানানো হয়েছে, এই বিষয়টিকে সর্বোচ্চ গুরুত্বের সঙ্গে বিবেচনা করছে বাংলাদেশ পুলিশ। এ বিষয়ে সুষ্ঠু তদন্ত নিশ্চিত করা হবে। তদন্তে কোনো গাফিলতি বা অপেশাদারসুলভ আচরণের প্রমাণ পেলে অভিযুক্তদের বিরুদ্ধে কঠোর ব্যবস্থা গ্রহণ করা হবে। ইত্তেফাক/এমআই



41285,57102
আইএসপিএবি নির্বাচন-২০১৯: অভিজ্ঞদের নিয়ে ‘টিম ইউনাইটেড’ প্যানেল
টেক
প্রকাশ : ২৫ মে ২০১৯, ১৭:০৫
দেশে ইন্টারনেট সেবাদাতা প্রতিষ্ঠানগুলোর সংগঠন আইএসপিএবির কার্যকরী কমিটির নির্বাচনে প্রতিদ্বন্দ্বিতার জন্য অভিজ্ঞদের নিয়ে একটি প্যানেল ঘোষণা করা হয়েছে। আম্বার আইটির প্রধান নির্বাহী আমিনুল হাকিমের নেতৃত্বে ঘোষিত এ প্যানেলের নাম টিম ইউনাইটেড। এছাড়া এ প্যানেলে আছেন বর্তমান কমিটির সাধারণ সম্পাদকসহ ৬ জন। আগামী মেয়াদের নির্বাচন অনুষ্ঠিত হবে ৬ জুলাই। কমিটির মেয়াদ ২ বছর।‘টিম ইউনাইটেড’ নামের এই প্যানেলে বর্তমান কমিটির যারা আছেন তারা হলেন- বর্তমান সভাপতি আমিনুল হাকিম ও সাধারণ সম্পাদক ইমদাদুল হক। এছাড়া আছেন শুভ্র সরকার, রাশেদ আমিন বিদ্যুৎ, কামাল হোসেন, মইন উদ্দিন আহমেদ ও খন্দকার মুহাম্মদ আরিফ। নতুন ২ জন হলেন চট্টগ্রামের সিটিজি টেলিকমের ব্যবস্থাপনা পরিচালক জাহিন আনোয়ার ও ঢাকার কেএস নেওয়ার্কের প্রধান নাজমুল হক ভুঁইয়া।প্যানেলের সদস্য সংখ্যা এবার নয়জন। আইএসপিএবরি গঠনতন্ত্র সংশোধন ২ জন বাড়ানো হয়েছে। অ্যাসোসিয়েট মেম্বার ক্যাটাগরিতে ৪ জন প্রার্থী দেয়ার সুযোগ থাকলেও টিম ইউনাইটেড এই ক্যাটাগরিতে প্যানেল থেকে কোনও প্রার্থী দিচ্ছে না।আরও পড়ুন: মানুষের পেটে চামচ, টুথব্রাশ ও স্ক্রু-ড্রাইভারইন্টারনেট ব্যবসায়ীরা বলছেন, এই টিমে অভিজ্ঞ প্রার্থীর সংখ্যাই বেশি। পুরনোদের মধ্যে অভিজ্ঞদের নিয়েই টিম ইউনাইটেড প্যানেল তৈরি করা হয়েছে। 
প্যানেলেল নের্তৃত্বে থাকা বর্তমান সভাপতি আমিনুল হাকিম প্রতিশ্রুতি দিয়েছেন, টিম ইউনাইটেড নির্বাচিত হলে আইএসপি শিল্পকে আইটি এনাবল সার্ভিসে রূপান্তর করা হবে।তিনি জানান, দেশে আইএসপি লাইসেন্সের সংখ্যা বেড়ে গেছে। এনটিটিএন অপারেটরগুলোর একচেটিয়া ব্যবসা থেকে আইএসপি অপারেটরগুলোকে রক্ষার চেষ্টা করা হবে। পেশি শক্তির হাত থেকে আইএসপিএবির সদস্যদের স্বার্থ রক্ষায় কাজ করা হবে।বর্তমান কমিটির সাফল্যের কথা তুলে ধরে আমিনুল হাকিম বলেন, ‘আইএসপি খাতের উন্নয়নে বর্তমান কমিটির সদস্যরা ব্যাপক অবদান রেখেছেন। এর মধ্যে অন্যতম হলো এই খাতের ভ্যাট ১৫ থেকে কমিয়ে ৫ শতাংশ করা।’ইত্তেফাক/বিএএফ



41286,57103
গুজরাট অগ্নিকাণ্ডে নিহতের সংখ্যা বেড়ে ২০
বিশ্ব সংবাদ
প্রকাশ : ২৫ মে ২০১৯, ১৭:০৬
ভারতের গুজরাট রাজ্যে বহুতল ভবনে ভয়াবহ আগ্নিকাণ্ডের ঘটনায় সর্বশেষ ২০ জনের নিহতের খবর পাওয়া গিয়েছে। নিহতের সংখ্যা আরও বাড়তে পারে বলে আশঙ্কা করা হচ্ছে। শুক্রবার বিকালে রাজ্যের সুরাটের তক্ষশীলা নামের ভবনে এই অগ্নিকাণ্ডের ঘটনা ঘটে। ভবনে কোচিং সেন্টার থাকায় ঘটনায় নিহতদের অধিকাংশই শিক্ষার্থী। শনিবার আন্তর্জাতিক সংবাদ মাধ্যম বিবিসি'র এক প্রতিবেদনে এ তথ্য জানানো হয়।ওই প্রতিবেদনে বলা হয়, শুক্রবার বিকালে রাজ্যের সুরাটের তক্ষশীলা নামের ভবনে এই অগ্নিকাণ্ডের ঘটনা ঘটে। ভবনের ভেতরে একটি এসি'র বৈদ্যুতিক ত্রুটির কারণে এই অগ্নিকাণ্ডের সূত্রপাত বলে কর্তৃপক্ষের তরফ থেকে জানানো হয়। এছাড়াও ওই বহুতল ভবনে কোচিং সেন্টার থাকায় নিহতদের অধিকাংশই শিক্ষার্থী, যাদের বয়স ১৪ থেকে ১৮ বছরের মধ্যে বলে জানা গেছে।জানা যায়, ভবনটির নিচ তলা থেকে আগুনের সূত্রপাত হয়। পরে তা দ্রুত তিন তলা পর্যন্ত ছড়িয়ে পড়ে। ভবনে আগুন লাগার খবরে হুড়োহুড়ি করতে গিয়ে অনেকেই ভবন থেকে পড়ে যায়। আতঙ্কে অনেকে উপর থেকে লাফ দেয়। আবার অনেকে আগুন ও ধোঁয়া থেকে বাঁচতে জানালা দিয়ে লাফ দেয়।সুরাটের পুলিশ কমিশনার সতীশকুমার মিশ্র জানিয়েছেন, 'মৃত্যুর সংখ্যা আরও বাড়তে পারে। কারণ সব মিলিয়ে প্রায় ৪০ জন লাফ দিয়েছেন ওই বহুতলের উপর থেকে।'তিনি আরও জানান, 'এ ঘটনায় ভবন মালিককে ইতিমধ্যেই গ্রেফতার করা হয়েছে। মোট তিনজনের বিরুদ্ধে থানায় মামলাও দায়ের করা হয়েছে। বাকি দুইজনকে খুব শিগগিরি আইনের আওতায় আনা হবে।'আরও পড়ুন:  ইরানকে চাপে রাখতে মধ্যপ্রাচ্যে আরও সৈন্য পাঠানোর ঘোষণা ট্রাম্পেরএ ঘটনায় উদ্বেগ প্রকাশ করেছেন ভারতে নির্বাচিত নতুন প্রধানমন্ত্রী নরেন্দ্র মোদি। শুক্রবার বিকেলে লোকসভার ক্যাবিনেটের শেষ বৈঠক করেছেন তিনি। তার ফাকেই এই ঘটনা নিয়ে উদ্বেগ প্রকাশ করে টুইট করেন তিনি। মোদি গুজরাট সরকারকে দ্রুত ব্যবস্থা নিতে বলেছেন। এছাড়াও গুজরাটের মুখ্যমন্ত্রী বিজয় রূপানি নিহতদের পরিবারকে ৪ লাখ টাকা করে আর্থিক সাহায্য দেওয়ার প্রতিশ্রুতি দিয়েছেন।ইত্তেফাক/জেডএইচডি



41287,57104
বরিশালের রাস্তায় থ্রিডি জেব্রা ক্রসিং
সারাদেশ
প্রকাশ : ২৫ মে ২০১৯, ১৭:১৩
বরিশালের রাস্তায় চালু করা হলো থ্রিডি জেব্রা ক্রসিং। সিটি কর্পোরেশনর উদ্যোগে বাংলাদেশে এই প্রথম আধুনিক প্রযুক্তির জেব্রা ক্রসিং দেওয়া হলো।
 
চারুকলা শিল্পীদের সহযোগিতায় শুক্রবার রাত ১০টার দিকে জিলা স্কুল মোড়ে এর কার্যক্রম উদ্বোধন করেন সিটি মেয়র মেয়র সেরনিয়াবাত সাদিক আবদুল্লাহ। আরও পড়ুন: পুকুরে পাওয়া গেলো ৩ ফুট বিষ্ণু মূর্তিএ সময় মেয়র বলেন, নগরীর রাস্তায় এই জেব্রা ক্রসিং দেওয়ায় দুর থেকে গাড়ি চালকরা খুব সহজে তা দেখতে পাবেন। থ্রিডি হওয়ায় ক্রসিং গুলো দূর থেকে উঁচু মনে হবে। এতে পথচারী পারাপার সহজ হবে। দুর্ঘটনা রোধে সহায়ক হবে।ইত্তেফাক/অনি



41288,57105
ঈদে যানবাহনে অতিরিক্ত ভাড়া নিলে আইনানুগ ব্যবস্থা: ডিএমপি কমিশনার
জাতীয়
প্রকাশ : ২৫ মে ২০১৯, ১৭:২২
ঢাকা মেট্রোপলিটন পুলিশ (ডিএমপি) কমিশনার মো. আছাদুজ্জামান মিয়া বলেছেন, ঈদে যানবাহনে অতিরিক্ত ভাড়া আদায় করলে আইনানুগ ব্যবস্থা গ্রহণ করা হবে। তিনি বলেন, বিআরটিএ’র নির্ধারিত চার্টের বাইরে কেউ অতিরিক্ত ভাড়া আদায় করতে পারবে না।আজ শনিবার দুপুরে রাজধানীর মহাখালী আন্তঃজেলা বাস টার্মিনালে আয়োজিত আইন-শৃঙ্খলা ও ট্রাফিক ব্যবস্থাপনা সংক্রান্ত এক মতবিনিময় সভায় একথা বলেন আছাদুজ্জামান মিয়া।মহাখালী বাস টার্মিনাল সড়ক পরিবহন মালিক সমিতি ও ঢাকা জেলা বাস মিনিবাস সড়ক পরিবহন মালিক সমিতির আয়োজনে এবং ট্রাফিক উত্তর বিভাগের সহযোগিতায় এই মতবিনিময় সভা অনুষ্ঠিত হয়।ডিএমপি কমিশনার বলেন, ঈদে অতিরিক্ত ভাড়া আদায়ের প্রবণতা লক্ষ্য করা যায়। আমাদের গোয়েন্দারা কাজ করছে, সেইসঙ্গে অন্য বাহিনীর গোয়েন্দা সংস্থাও অতিরিক্ত ভাড়া আদায়ের বিরুদ্ধে কাজ করছে। চার্টের নির্ধারিত ভাড়ার বাইরে অতিরিক্ত ভাড়া আদায় করলে আইনানুগ ব্যবস্থা নেয়া হবে। সে যেই হোক, যত ক্ষমতাশালীই হোক অতিরিক্ত ভাড়া আদায় করলে তার বিরুদ্ধে তাৎক্ষণিক আইনানুগ ব্যবস্থা গ্রহণ করা হবে।তিনি বলেন, গাড়ির চালক ও হেলপারসহ যানবাহন ব্যবসার সঙ্গে জড়িত কেউ মাদকাসক্ত বলে সন্দেহ হলে তাকে ডোপ টেস্ট করান। তাকে গাড়ির কাজে নিয়োগ করবেন না। প্রয়োজনে পুলিশ আপনাদের সহযোগিতা করবে। মাদকাসক্ত কোন লোক গাড়ির চালক, হেলপার ও কনডাক্টর হতে পারবে না।ঈদকে সামনে রেখে ডিএমপি’র পক্ষ থেকে পর্যাপ্ত নিরাপত্তা ব্যবস্থা নেয়া হয়েছে জানিয়ে পুলিশ কমিশনার বলেন, কোন রকম নিরাপত্তা ঝুঁকি ছাড়াই নগরবাসী পরিবার-পরিজনসহ শপিং, ঈদ উৎসব ও নির্বিঘ্নে চলাচল করবে তাদের নিরাপত্তাহীনতা ঘটবে না। এই বিষয়টি নিশ্চিত করার জন্য আমরা পরিবহন মালিক ও শ্রমিক ভাইদের সঙ্গে মতবিনিময় করছি।আরো পড়ুন: শাহজালাল বিমানবন্দরে দুই রোহিঙ্গা নারী আটকতিনি বলেন, শতাধিক অজ্ঞান পার্টি, চোর ও ছিনতাইকারীকে গ্রেফতার করে জেল হাজতে পাঠানো হয়েছে। রাতদিন ২৪ ঘণ্টা পোশাকে ও সাদা পোশোকে নগরীতে পুলিশ নজরদারী করছে। বিশেষ করে বাস টার্মিনাল, লঞ্চ ঘাট ও রেল স্টেশনে পুলিশের নজরদারী বাড়ানো হয়েছে।তিনি আরো বলেন, ঢাকা শহর থেকে বের হওয়ার পথে পর্যাপ্ত সংখ্যক পুলিশ ও কমিউনিটি পুলিশ মোতায়েন করা হবে। এসময় ডিএমপি’র অতিরিক্ত পুলিশ কমিশনার (ক্রাইম এন্ড অপস) কৃষ্ণ পদ রায়, অতিরিক্ত পুলিশ কমিশনার (ট্রাফিক-দক্ষিণ) মফিজ উদ্দিন আহম্মেদ, যুগ্ম পুলিশ কমিশনার (ট্রাফিক-উত্তর) মোসলেহ উদ্দিন আহমদ, বাংলাদেশ সড়ক পরিবহন সমিতির মহাসচিব খন্দকার এনায়েত উল্লাহ, বাংলাদেশ সড়ক পরিবহন শ্রমিক ফেডারেশনের সাধারণ সম্পাদক মো. উসমান আলী, মহাখালী বাস টার্মিনাল মালিক সমিতির সভাপতি হাজী আবুল কালামসহ ডিএমপি’র ঊর্ধ্বতন কর্মকর্তাবৃন্দ উপস্থিত ছিলেন।ইত্তেফাক/এমআই



41289,57106
মধুখালীতে খোদ কৃষকের কাছ থেকে ধান ক্রয়ের দাবিতে গণমিছিল ও পদযাত্রা
সারাদেশ
প্রকাশ : ২৫ মে ২০১৯, ১৭:২৩
সরকার নির্ধারিত ১০৪০ টাকা মণ দরে খোদ কৃষকের কাছ থেকে ধান ক্রয় এবং ঈদের আগেই ফরিদপুর চিনিকলের আখচাষীদের বকেয়া ও সমুদয় পাওনা পরিশোধসহ কৃষক সমিতির ১২ দফা আদায়ের দাবিতে মধুখালীতে সমাবেশ, পদযাত্রা ও গণমিছিল করা হয়। আজ শনিবার কৃষক সমিতির উদ্যোগে রেলগেট থেকে সংক্ষিপ্ত সমাবেশ শেষে পদযাত্রা ও গণমিছিল করা হয়। সমাবেশে উপজেলা সহ-সভাপতি মো. সোহরাব শেখের সভাপতিত্বে বক্তব্য রাখেন ফরিদপুর জেলা কৃষক সমিতির সভাপতি অ্যাডভোকেট মানিক মজুমদার, কৃষক নেতা খলিলুর রহমান, আকমল মৃধা, ওদুদ সেখ, নিত্য সরকার, উপজেলা সিপিবির সভাপতি মুক্তিযোদ্ধা কেরামত আলী লাল, কুতুবুজ্জামান প্রমুখ।গণমিছিল ও পদযাত্রাটি সকালে ঢাকা-খুলনা মহাসড়কের রেলগেট এলাকা থেকে চিনিকলের হাজার হাজার কৃষকের পাওনা সমুদয় টাকা পরিশোধের দাবিতে মধুখালীতে অবস্থিত ফরিদপুর চিনিকল এমডি অফিস ঘেরাও কর্মসূচি শেষে আবার প্রেস ক্লাব চত্বরে এসে শেষ হয়।আরও পড়ুন: মঠবাড়িয়ায় শিক্ষার্থীকে বলাৎকারের অভিযোগে শিক্ষক আটকসমাবেশে খোদ কৃৃষকের কাছ থেকে সরকার নির্ধারিত ১০৪০ টাকা মণ দরে ধান ক্রয়, ফরিদপুর চিনিকলের আখচাষীদের বকেয়া সমুদয় পাওনা ঈদের আগে পরিশোধ, হাট বাজারে কৃষি ফসলের ধলতা আদায় ও ওজনে কারচুপি বন্ধ, কৃষি জমিতে ইটভাট ও শিল্প কারখানা, ভূমি অফিসের দুর্নীতি এবং পল্লী বিদ্যুতের অনিয়মের বন্ধের দাবি জানান।ইত্তেফাক/কেকে



41290,57107
নিহত বাচ্চা তিমির পেট ভর্তি প্লাস্টিক!
বিশ্ব সংবাদ
প্রকাশ : ২৫ মে ২০১৯, ১৭:২৬
ইতালির সিসিলি দ্বীপের সৈকতে একটি বাচ্চা স্পার্ম তিমিকে পাওয়া গেছে মৃত অবস্থায়। ‘গ্রিনপিস ইতালিয়া’ নামের একটি পরিবেশবাদী সংগঠন বলছে, বাচ্চা তিমিটির বয়স হবে সর্বোচ্চ ৭ বছর। তার পেট ভর্তি হয়ে আছে প্লাস্টিক এবং প্লাস্টিক ব্যাগে। গত শুক্রবার সিসিলির জনপ্রিয় পর্যটক সৈকত সেফালুতে তিমিটিকে মৃত অবস্থায় পড়ে থাকতে দেখা যায়।সংগঠনটি তাদের ফেসবুক পেইজে তিমিটির ছবি শেয়ার করে সংগঠনটির পক্ষে গ্লোরগিয়া মন্টি বলেছেন, ‘আপনারা যেমনটি দেখছেন বাচ্চা তিমিটি মরে পড়ে আছে। তার পেট ভর্তি প্লাস্টিক এবং প্লাস্টিকে তৈরি উপাদান পাওয়া গিয়েছে। তিমিটি এই প্লাস্টিকের কারণেই মারা গিয়েছে কি না তা নিশ্চিত করে বলা যাচ্ছে না। তবে আমরা এমন ভাব ধরে বসে থাকতে পারি না যে, কিছুই হয়নি!’তিনি আরও বলেন, ‘গত মাসে আরও পাঁচটি স্পার্ম তিমিকে এভাবে মৃত অবস্থায় পাওয়া গিয়েছে।' ফেসবুকে শেয়ার করা তাদের একটি ভিডিওতে মৃত তিমিটির পেট কাটতে দেখা যায়। তিমিটির পেট অপারেশন করছিলেন বিশেষজ্ঞ কারমেলো ইসগ্রো। তিমিটির পেট খোলার পর সেখানে দেখা যায় কেবল প্লাস্টিক আর প্লাস্টিক! ভিডিওতে ইসগ্রো বলেন, ‘পেটে এত প্লাস্টিক! যা অবিশ্বাস্য। সম্ভবত এই প্লাস্টিকের কারণে শরীরে প্রতিবন্ধকতা তৈরি হয়, খাদ্য সরবরাহ বন্ধ হয়ে তিমিটি মারা যায়। এভাবেই বাকি তিমিগুলো মারা যাচ্ছে।’তিনি দুঃখ প্রকাশ করে বলেন, ‘বাচ্চা তিমিটির এখনো দাঁত গজায়নি! তার আগেই তাকে পৃথিবী ত্যাগ করতে হলো প্লাস্টিকের কারণে! যা অত্যন্ত দুঃখজনক!’ তিনি আরও জানান, স্পার্ম তিমি বাঁচেন ৭০ থেকে ৮০ বছর।‘গ্রিনপিস ইতালিয়া’র পরিবেশবাদী মন্টি বলেন, ‘সাগর আমাদের মারাত্মক সতর্ক বার্তা দিচ্ছে। যাকে বলা যায় একটি মরিয়া এসওএস (সেভ আওয়ার সোলস বা আমাদের বাঁচাও)। সাগরের মধ্যে স্পার্ম তিমির মতো আরও যেসব চমৎকার প্রাণী বাস করে তাদের বাঁচানোর জন্য আমাদের হস্তক্ষেপের আবেদন করছে সাগর।’আরও পড়ুন: ডুমুরিয়ায় গোঁখরা সাপের কামড়ে শিশুর মৃত্যুসংগঠনটি জানিয়েছে, তারা এবং ব্লু ড্রিম নামে আরও একটি পরিবেশবাদী সংগঠন সাগরে প্লাস্টিক দূষণ রোধে তিন সপ্তাহের একটি কার্যক্রম হাতে নিতে যাচ্ছে। ইতালির পশ্চিম উপকূলে তিরহেনিয়ান সাগরে তারা এ কার্যক্রমটি পরিচালনা করবে।সূত্র: সিএনএনইত্তেফাক/নূহু 



41291,57108
বিদ্যুৎ পরিষেবায় অধিক সাফল্য বাংলাদেশের: বিশ্বব্যাংক
জাতীয়
প্রকাশ : ২৫ মে ২০১৯, ১৭:৩২
বাংলাদেশ বিদ্যুতায়নে অনন্য সাফল্য অর্জন করেছে। আওয়ামী লীগ সরকারের দৃঢ় অঙ্গীকারের ফলশ্রুতিতে বর্তমান বিদ্যুৎ পরিষেবায় হার হচ্ছে ৯৩ শতাংশ।বিশ্ব ব্যাংকের সম্প্রতি প্রকাশিত জ্বালানি অগ্রগতি প্রতিবেদন ২০১৯-এ বলা হয়েছে যে, অধিক জনসংখ্যার দেশসমূহের মধ্যে বাংলাদেশ, কেনিয়া, মিয়ানমার ও সুদানের বিদ্যুৎ পরিষেবার ক্ষেত্রে সবচেয়ে বেশি সাফল্য অর্জন করেছে।এতে বলা হয়, বৈশ্বিক বিদ্যুৎতায়নের হার ৮৯ শতাংশে পৌঁছেছে। বিদ্যুৎ সেবা বঞ্চিত মানুষের সংখ্যা ২০১৬ সালে ১ বিলিয়ন ও ২০১০ সালে ১.২ বিলিয়ন থেকে ৮৪০ মিলিয়ন কমেছে।প্রধানমন্ত্রী শেখ হাসিনার নেতৃত্বে আওয়ামী লীগ সরকার ২০২১ সালের মধ্যে ঘরে ঘরে বিদ্যুৎ পৌঁছে দেয়ার বাস্তবভিত্তিক রোডম্যাপের কারণে বাংলাদেশে এই বিশাল সাফল্য অর্জিত হয়েছে।বিদ্যুৎ জ্বালানি ও খনিজ সম্পদ প্রতিমন্ত্রী নসরুল হামিদ বাসসকে বলেন, বিদ্যুৎ এখন আর একটি কল্পনা নয়। এটি আজ বাস্তবতা যে এখন ৯৩ শতাংশ মানুষ বিদ্যুৎ সুবিধা পাচ্ছে। যা ২০০৯ সালের আগে ছিল ৪৭ শতাংশ।সংশ্লিষ্ট তথ্যানুযায়ী বর্তমানে বাংলাদেশের বিদ্যুৎ উৎপাদন ক্ষমতা ২১,৪১৯ মেগাওয়াটে পৌঁছেছে। সংযোগ বেড়ে হয়েছে ৩.৩২ কোটি। বিদ্যুৎকেন্দ্রের সংখ্যা বৃদ্ধি পেয়ে দাঁড়িয়েছে ১৩০।আরো পড়ুন: গুজরাট অগ্নিকাণ্ডে নিহতের সংখ্যা বেড়ে ২০জ্বালানি অগ্রগতি প্রতিবেদনে একথাও বলা হয় যে, এই অগ্রগতি সত্ত্বেও দুর্বল সংযোগ ও আরবান গ্রীডে অধিক চাপ এবং বাস্তুচ্যুত মানুষ ও দুর্গম এলাকার কারণে ২০৩০ সালেও ৬৫০ মিলিয়ন মানুষ বিদ্যুৎ পরিষেবার বাইরে থাকবে।অধিক জনসংখ্যার দেশের মধ্যে বাংলাদেশ, কেনিয়া, মিয়ানমার ও সুদান সবচেয়ে বেশি অগ্রগতি অর্জন করেছে। স্বল্প অগ্রগতির দেশের মধ্যে রয়েছে- দক্ষিণ সুদান, গিনি-বিসাউ ও মধ্য আফ্রিকান প্রজাতন্ত্র। ২০১০ সাল থেকে প্রতিবছর এসব দেশে অগ্রগতির হার হচ্ছে প্রায় ৩ শতাংশ।বিদ্যুৎখাতের অগ্রগতি অব্যাহত রাখতে প্রয়োজন দৃঢ় রাজনৈতিক অঙ্গীকার, দীর্ঘমেয়াদী জ্বালানি পরিকল্পনা, বেসরকারি অর্থায়ন বৃদ্ধি এবং প্রয়োজনীয় পলিসি ও আর্থিক প্রণোদনা। বাসস।ইত্তেফাক/এমআই 



41292,57109
অল্পের জন্য বেঁচে গেলেন ৩০০ লঞ্চযাত্রী
সারাদেশ
প্রকাশ : ২৫ মে ২০১৯, ১৭:৩২
বরিশালের হিজলা উপজেলার মেঘনা নদীতে শনিবার মিয়ারচর নামক স্থানে বাল্কহেডের সঙ্গে যাত্রীবাহী লঞ্চ এমভি যুবরাজ-৭ এর মুখোমুখি সংঘর্ষ ঘটে। এতে ফাটল ধরে লঞ্চটির তলায়। পরে নিরাপদে লঞ্চের তিনশ যাত্রীকে অন্য লঞ্চে তুলে দেওয়া হয়েছে। লঞ্চের সঙ্গে সংঘর্ষের ঘটনায় ডুবে গেছে ক্লিংকার বোঝাই বাল্কহেডটি। বরিশালের বন্দর কর্মকর্তা আজমল হুদা মিঠু সরকার জানান, শুক্রবার রাত ১২টার দিকে ঝড়ের সময় যুবরাজ-৭ লঞ্চটি পটুয়াখালী থেকে ঢাকা যাবার পথে চরে আটকে যায়। শনিবার সকাল ১০টার দিকে একই কোম্পানির এমভি প্রিন্স অব আওলাদ আটকে যাওয়া লঞ্চটিকে টেনে নামায়। আরও পড়ুন: বরিশালের রাস্তায় থ্রিডি জেব্রা ক্রসিংএরপর লঞ্চটি ঢাকার উদ্দেশ্যে রওনা হওয়ার কিছুক্ষণের মধ্যে বিপরীত দিক থেকে আস ক্লিংকার বোঝাই একটি বাল্কহেডের সঙ্গে মুখোমুখি সংঘর্ষ হয়। এতে এমভি যুবরাজের তলায় ফাটল ধরে। এ সময় লঞ্চটিকে দ্রুত চালিয়ে ওই চরে উঠিয়ে দেওয়া হয়। লঞ্চে থাকা প্রায় তিনশ যাত্রীকে এমভি প্রিন্স অব আওলাদ-৪ লঞ্চে করে ঢাকায় পাঠানো হয়। ডুবে যাওয়া বাল্কহেডের আটজন সদস্য সাঁতরে তীরে উঠেছেন। কোনো হতাহতের ঘটনা ঘটেনি।ইত্তেফাক/অনি



41293,57110
জগন্নাথপুরে ৮ম শ্রেণির ছাত্রীকে গণধর্ষণ, ধর্ষক গ্রেফতার
সারাদেশ
প্রকাশ : ২৫ মে ২০১৯, ১৭:৩৬
জগন্নাথপুর উপজেলার একটি গ্রামের অজো পাড়াগাঁয়ের ৮ম শ্রেণি পড়ুয়া স্কুলছাত্রীকে গণধর্ষণের ঘটনায় আড়াই মাস পর থানায় মামলা দায়ের করা হয়েছে। ধর্ষিতা কিশোরীর পিতা বাদী হয়ে তিনজনের নাম উল্লেখ করে ২৪ মে জগন্নাথপুর থানায় নারী ও শিশু নির্যাতন দমন আইনে মামলাটি দায়ের করেন।পুলিশ গণ ধর্ষণের মূল ধর্ষক হাই স্কুল শিক্ষক মিশন সেন বাপ্পাকে (২৬) গ্রেফতার করেছে। সে জগন্নাথপুর উপজেলার কলকলিয়া ইউনিয়নের খাশিলা গ্রামের মৃত মলয় সেনের ছেলে। অন্য আসামিদের গ্রেফতারে অভিযান অব্যাহত রয়েছে।জগন্নাথপুর থানার অফিসার ইনচার্জ ইখতিয়ার উদ্দিন জানান, স্কুলছাত্রীকে গণধর্ষণের ঘটনায় দায়েরকৃত মামলায় ধর্ষক মিশন সেন বাপ্পাকে গ্রেফতার করা হয়েছে। অন্য আসামিদের গ্রেফতারে অভিযান অব্যাহত রয়েছে। শনিবার গ্রেফতারকৃত ধর্ষক মিশন সেনকে আদালতে এবং ধর্ষিতাকে ডাক্তারি পরীক্ষার জন্য সিলেট ওসমানী মেডিকেল কলেজ হাসপাতালে পাঠানো হয়েছে। আরও পড়ুন: নিহত বাচ্চা তিমির পেট ভর্তি প্লাস্টিক!মামলার বাদী এজাহারে উল্লেখ করেন, তার মেয়েকে ধর্ষক মিশন সেন বাপ্পা, আব্দুস সামাদ আজাদ, ড্রাইভার কাউছার ভয়ভীতি দেখিয়ে অপহরণ করে। তারপর ছাতক উপজেলার তকিপুর চাঁনপুর গ্রামে ধর্ষক আব্দুস সামাদ আজাদের বাড়িতে নিয়ে পালাক্রমে ধর্ষণ করে।ইত্তেফাক/নূহু



41294,57111
প্রথম প্রস্তুতি ম্যাচে দিশেহারা ভারত
খেলা
প্রকাশ : ২৫ মে ২০১৯, ১৭:৩৭
ঢাকে কাঠি ভারতের বিশ্বকাপ অভিযানের। দ্য ওভালে কিউয়িদের বিরুদ্ধে প্রস্তুতি ম্যাচ দিয়ে কার্যত বিশ্বকাপ অভিযান শুরু করে দিল মেন ইন ব্লু। মেগা ইভেন্টের মহড়া হিসেবে প্রথম প্রস্তুতি ম্যাচে টসভাগ্য সঙ্গ দিল ভারত অধিনায়ক বিরাট কোহলির। টস জিতে নিউজিল্যান্ডের বিরুদ্ধে প্রথমে ব্যাটিংয়ের সিদ্ধান্ত নেন তিনি।ব্যাট করতে নেমে নিউজিল্যান্ডের পেসার টেন্ট্র বোল্টের তোপের মুখে পড়েছেন ভারতীয় ব্যাটসম্যানরা। দলীয় সংগ্রহ ৫০ ছোঁয়ার আগেই সাজঘরে ফিরে গেছেন তিন ব্যাটসম্যান।বোল্টের বিধ্বংসী স্পেলে মাত্র ২৪ রানেই আউট হন তিন টপঅর্ডার ব্যাটসম্যান। রোহিত শর্মা ৬ বলে খেলে ২ রান, শিখর ধাওয়ান ৭ বল মোকাবিলা করে ২ ও লোকেশ রাহুল ১০ বল খেলে ৬ রান করেন। পরে চতুর্থ ব্যাটসম্যান হিসেবে কোলিন ডি গ্র্যান্ডহোমের বলে সাজঘরে ফেরত যান ভারতের অধিনায়ক বিরাট কোহলি। ফেরার আগে ২৪ বল মোকাবিলা করে কোহলি করেন ১৮ রান। এরপর হার্দিক পান্ডিয়া এসে দলকে টেনে নিয়ে যেতে থাকেন। কিন্তু খুব বেশিদূর যেতে পারেন নি তিনি। ৩৭ বল মোকাবিলা করে ব্যক্তিগত ৩০ রান করে উইকেট কিপারের হাতে কটতুলে সাজঘরে ফিরে যান তিনি।এরপর ৪২ বলে ১৭ রান করে ফিরে যান মহেন্দ্র সিং ধোনি। কেডি কার্তিক ৩ বলে ৪, ভুবনেশ্বর কুমার করেন ১৭ বল মোকাবিলা করে সংগ্রহ করেন ১ রান।এ রিপোর্ট লেখা পর্যন্ত ভারতের সংগৃহ ২৯ ওভারের ৮ উইকেটে ১২৯ রানআরও পড়ুন: গুজরাট অগ্নিকাণ্ডে নিহতের সংখ্যা বেড়ে ২০পিচে সবুজ আভা থাকায় বিপক্ষ বোলারদের সামনে দলের ব্যাটসম্যানরা নিজেদের ঝালিয়ে নেওয়ার সুযোগ পাবে। আর প্রস্তুতি ম্যাচগুলোতে যেহেতু যথাযথ ম্যাচ প্রাকটিসের সুযোগ মেলে, তাই টস জিতে প্রথমে ব্যাটিংয়ের সিদ্ধান্ত গ্রহণ করার কথা জানালেন বিরাট। সেইসঙ্গে প্রথম প্রস্তুতি ম্যাচে বহু চর্চিত চার নম্বর পজিশনে কেএল রাহুলকে দেখতে পাওয়ার সম্ভাবনা জোরালো হল।ভারতীয় দল: শিখর ধাওয়ান, রোহিত শর্মা, বিরাট কোহলি (অধিনায়ক), কেএল রাহুল, দীনেশ কার্তিক, এমএস ধোনি, হার্দিক পান্ডিয়া, রবীন্দ্র জাদেজা, মহম্মদ শামি, ভুবনেশ্বর কুমার, কুলদীপ যাদব, জসপ্রীত বুমরাহ ও যুবেন্দ্র চাহাল।ইত্তেফাক/বিএএফ



41295,57112
রামগতিতে পুলিশের কাছ থেকে আসামি ছিনতাই
সারাদেশ
প্রকাশ : ২৫ মে ২০১৯, ১৭:৪৩
লক্ষ্মীপুরের রামগতিতে পুলিশের ওপর হামলা করে গদাধর দাস নামের মাদক মামলায় সাজাপ্রাপ্ত এক পলাতক আসামিকে ছিনিয়ে নিয়েছে দুর্বৃত্তরা। এ সময় তিন পুলিশ আহত হয়েছেন। শুক্রবার রাত সাড়ে ৮টার দিকে রামগতি পৌরসভার ২ নম্বর ওয়ার্ডের চর ডাক্তার আশ্রম বাজারে এ ঘটনা ঘটে। গদাধর ওই এলাকার কর্নধর দাসের ছেলে। হামলায় আহত পুলিশের এএসআই মঈনউদ্দিন, কনস্টেবল আশরাফুল ও ফোরকানকে উপজেলা স্বাস্থ্য কমপ্লেক্সে প্রাথমিক চিকিৎসা দেওয়া হয়েছে। এ ঘটনায় এএসআই মঈনউদ্দিন বাদী হয়ে শনিবার রামগতি থানায় মামলা দায়ের করেছেন। মামলায় গদাধর দাসসহ ২২ জনের নাম উল্লেখ করে এবং অজ্ঞাত আরও ১০-১২জনকে অভিযুক্ত করা হয়েছে। এদের মধ্যে ১০ জনকে পুলিশ গ্রেফতার করে আদালতে সোপর্দ করেছে।গ্রেফতারকৃত হচ্ছে, আশ্রম এলাকার সুব্রত চন্দ্র দাস, রিংকন চন্দ্র দাস, রুপন চন্দ্র দাস, মরন চন্দ্র দাস, রকি চন্দ্র দাস, রঞ্জিন চন্দ্র দাস, অমল চন্দ্র দাস, দীপক চন্দ্র দাস, অনিল চন্দ্র মজুমদার, ও সংগীত চন্দ্র দাস।  পুলিশ জানায়, নিয়মিত টহল ও গ্রেফতারি পরোয়ানার আসামি গ্রেফতার করার জন্য এএসআই মঈন উদ্দিন ৬ কনস্টেবলকে সঙ্গে নিয়ে শুক্রবার রাতে এলাকায় বের হন। গোপন সূত্রে খবর পেয়ে চর ডাক্তার আশ্রম বাজারে চা দোকানে মাদক মামলার সাজাপ্রাপ্ত পলাতক আসামি গদাধরকে গ্রেফতার করার চেষ্টা করেন। এ সময় গদাধরের চিৎকারে তার কয়েকজন সহযোগী এগিয়ে এসে কর্তব্যরত পুলিশের ওপর হামলা করে তাকে ছিনিয়ে নিয়ে যায়। হামলায় এএসআই মঈনউদ্দিনসহ দুই কনস্টেবল আহত হন। খবর পেয়ে রামগতি থানা থেকে অতিরিক্ত পুলিশ ঘটনাস্থলে পৌঁছে তাদের উদ্ধার করে। আরও পড়ুন: মঠবাড়িয়ায় শিক্ষার্থীকে বলাৎকারের অভিযোগে শিক্ষক আটকরামগতি থানার ওসি এটিএম আরিচুল হক জানান, পুলিশের কর্তব্য কাজে বাধা দেওয়া, পুলিশের ওপর হামলা ও আসামি ছিনিয়ে নেওয়ার অভিযোগে থানা মামলা দায়ের করা হয়েছে। ওই মামলায় ১০ জনকে গ্রেফতার দেখিয়ে শনিবার আদালতে সোপর্দ করা হয়েছে। গদাধরকে গ্রেফতারের চেষ্টা চলছে। পরিস্থিতি পুলিশের নিয়ন্ত্রণে রয়েছে বলেও তিনি জানান। ইত্তেফাক/কেকে



41296,57113
শান্তিরক্ষা মিশনে নিহত ১২ বাংলাদেশিকে জাতিসংঘের সম্মান
জাতীয়
প্রকাশ : ২৫ মে ২০১৯, ১৭:৪৬
গত বছর জাতিসংঘ শান্তিরক্ষা কার্যক্রমে কর্তব্যরত অবস্থায় প্রাণ হারান ১২ বাংলাদেশি শান্তিরক্ষা বাহিনীর সদস্য। এই ১২ বাংলাদেশিসহ বিশ্বের মোট ২৭টি দেশের ১১৯ জন আত্মোৎসর্গকারী শান্তিরক্ষীকে তাদের সর্বোচ্চ ত্যাগের জন্য 'দ্যাগ হ্যামারশোল্ড মেডেল' প্রদান করেছে জাতিসংঘ। শুক্রবার (২৪ মে) 'আন্তর্জাতিক শান্তিরক্ষী দিবস- ২০১৯' উপলক্ষে  জাতিসংঘের সদরদপ্তরে আয়োজিত অনুষ্ঠানে এ সম্মাননা প্রদান করা হয়। জাতিসংঘের এক সংবাদ বিজ্ঞপ্তিতে জানানো হয়, মহাসচিব আন্তোনিও গুতেরেজ এই ২৭ দেশের স্থায়ী প্রতিনিধিদের হাতে মেডেল তুলে দেন। মরণোত্তর সর্বোচ্চ ত্যাগের জন্য 'দ্যাগ হ্যামারশোল্ড মেডেল' প্রাপ্ত বাংলাদেশি শান্তিরক্ষীরা হলেন, সেন্ট্রাল আফ্রিকান রিপাবলিকে কর্তব্যরত অবস্থায় নিহত বাংলাদেশ সেনাবাহিনীর সৈনিক আরজান হাওলাদার ও সৈনিক মো. রিপুল মিয়া, মালি মিশনের সৈনিক মোহাম্মদ জামাল উদ্দিন, ওয়ারেন্ট অফিসার মোহাম্মদ আবুল কালাম আজাদ, সৈনিক মোহাম্মদ রায়হান আলী, ল্যান্স করপোরাল মোহাম্মাদ আক্তার হোসেন ও সৈনিক মোহাম্মদ রাসেদুজ্জামান, কঙ্গো মিশনের সৈনিক মো. জানে আলম এবং সাউথ সুদান মিশনের সৈনিক মো. মতিয়ার রহমান, সৈনিক মো. মঞ্জুর আলী, ল্যান্স করপোরাল মো. মিজানুর রহমান ও লেফটেন্যান্ট কমান্ডার মো. আশরাফ সিদ্দিকী।বাংলাদেশের পক্ষ থেকে এই মেডেল গ্রহণ করেন জাতিসংঘে নিযুক্ত বাংলাদেশের স্থায়ী প্রতিনিধি ও রাষ্ট্রদূত মাসুদ বিন মোমেন। জাতিসংঘে বাংলাদেশ স্থায়ী মিশন মেডেলগুলো নিহত বাংলাদেশি শান্তিরক্ষীদের পরিবারের কাছে পৌঁছে দেওয়ার জন্য ইতিমধ্যেই বিশেষ ব্যবস্থা গ্রহণ করেছে। এ সময় উপস্থিত ছিলেন বাংলাদেশ স্থায়ী মিশনের ডিফেন্স অ্যাডভাইজর ব্রিগেডিয়ার জেনারেল খান ফিরোজ আহমেদ। আন্তর্জাতিক শান্তিরক্ষী দিবসে 'বেসামরিক নাগরিকদের রক্ষা ও শান্তি রক্ষা' এই প্রতিপাদ্যে আয়োজিত এ অনুষ্ঠানের শুরুতেই মহাসচিব গুতেরেজ কর্তব্যরত অবস্থায় জীবনদানকারী সামরিক ও বেসামরিক শান্তিরক্ষীকর্মীর বিদেহী আত্মার স্মরণে জাতিসংঘ সদর দপ্তরের উত্তর লনে অবস্থিত 'পিসকিপার্স মেমোরিয়াল সাইটে' পুষ্পস্তবক অর্পণ করেন। এর আগে উপস্থিত সুধী আত্মদানকারী শান্তিরক্ষীদের প্রতি সম্মান জানিয়ে এক মিনিট নীরবতা পালন করেন।আরও পড়ুন:  গুজরাট অগ্নিকাণ্ডে নিহতের সংখ্যা বেড়ে ২০অনুষ্ঠানে বাংলাদেশ মিশনের সংশ্লিষ্ট অন্য কর্মকর্তাসহ জাতিসংঘ সদরদপ্তরে কর্মরত বাংলাদেশ সেনা, নৌ ও পুলিশ বাহিনীর কর্মকর্তাও অনুষ্ঠানটিতে উপস্থিত ছিলেন। এছাড়াও অনুষ্ঠানে জাতিসংঘ সদস্য রাষ্ট্রগুলোর স্থায়ী প্রতিনিধিসহ বিভিন্ন পর্যায়ের কূটনৈতিক, সামরিক ও পুলিশ বাহিনীর কর্মকর্তা এবং জাতিসংঘের উচ্চপদস্থ কর্মকর্তাসহ সংশ্লিষ্টরা অংশ নেন।উল্লেখ্য, বর্তমানে জাতিসংঘ শান্তিরক্ষা কার্যক্রমে বৃহত্তম শান্তিরক্ষী পাঠানো দেশের তালিকায় বাংলাদেশের অবস্থান দ্বিতীয়। জাতিসংঘের বিভিন্ন শান্তিরক্ষা মিশনে মোট ৬ হাজার ৬০০ বাংলাদেশি শান্তিরক্ষী কাজ করছেন। আর এখন পর্যন্ত শান্তিরক্ষা মিশনে কর্তব্যরত অবস্থায় মারা গেছেন ১৪৬ জন বাংলাদেশি শান্তিরক্ষী।ইত্তেফাক/জেডএইচডি



41297,57114
মেলান্দহে কৃষকের লাশ উদ্ধার
সারাদেশ
প্রকাশ : ২৫ মে ২০১৯, ১৭:৫৩
জামালপুরের মেলান্দহে কৃষক জহুরুল ইসলামের (৪৮) লাশ উদ্ধার করেছে পুলিশ। জহুরুল ইসলাম রান্ধুনীগাছা গ্রামের আব্দুল হাইয়ের ছেলে। নিহতের শরীরে বিভিন্ন স্থানে ধারালো অস্ত্র এবং লাঠির আঘাতের চিহ্ন পাওয়া গেছে। মেলান্দহ থানার এসআই তোফায়েল আহমেদ জানান, ২৫ মে রাত ৩টার দিকে চরপলিশা উত্তরপাড়ার সাদেক আলীর বাড়ি সংলগ্ন  ব্রিজের পাশে রাস্তার ওপর থেকে অর্ধমৃত অবস্থায় অজ্ঞাত ব্যক্তিকে উদ্ধার করে হাসপাতালে নেওয়া হয়। জামালপুর হাসপাতালের কর্তব্যরত ডাক্তার তাকে মৃত ঘোষণা করেন। পরদিন দুপুরে লাশের পরিচয় পাওয়া যায়।স্থানীয়রা জানিয়েছেন, রাত ১টার দিকে বৃষ্টির কারণে রাস্তার ওপর রাখা ধানের খড় ঘরে তুলতে বাইরে বের হন। এ সময় ক্ষত-বিক্ষত অজ্ঞাত এবং অর্ধমৃত অবস্থায় এক ব্যক্তিকে রাস্তায় পড়ে থাকতে দেখে চিৎকার করলে লোকজন জমায়েত হয়। খবর পেয়ে পুলিশ অজ্ঞাত ব্যক্তিকে উদ্ধার করেন।নিহতের বড় ছেলে মমিনুর (২৩) জানান-জমি সংক্রান্ত বিরোধের জের ধরে হত্যা করা হতে পারে। এ ব্যাপারে থানায় মামলা দায়েরের প্রস্তুতি চলছে। আরও পড়ুন: জগন্নাথপুরে ৮ম শ্রেণির ছাত্রীকে গণধর্ষণ, ধর্ষক গ্রেফতারমেলান্দহ থানার অফিসার ইনচার্জ রেজাউল করিম জানান, তদন্তেই প্রকৃত ঘটনা বেরিয়ে আসবে।ইত্তেফাক/নূহু



41298,57115
ঝড়ে রায়গঞ্জে ৪ কি. মি. বিদ্যুৎ লাইন লণ্ডভণ্ড
সারাদেশ
প্রকাশ : ২৫ মে ২০১৯, ১৭:৫৪
গত শুক্রবার মধ্যরাতে রায়গঞ্জে প্রবল ঝড় ও শিলাবৃষ্টিতে চার কিলোমিটার বিদ্যুৎ লাইন লণ্ডভণ্ড হয়ে গেছে। ক্ষতিগ্রস্ত হয়েছে শতাধিক কাঁচা ও আধাপাকা ঘরবাড়ি। সংশ্লিষ্ট সূত্র বলছে, এতে ক্ষয়ক্ষতির পরিমাণ প্রায় অর্ধকোটি টাকা। 
 
সিরাজগঞ্জ পল্লী বিদ্যুৎ সমিতি-১ ভূইয়াগাঁতী জোনাল অফিসের এজিএম কাম প্রকৌশলী সাইদুর রহমান জানান, শুক্রবার রাত ১টার পর ঘণ্টা ব্যাপী প্রবল ঝড় ও শিলাবৃষ্টিতে ভূইয়াগাঁতী জোনাল অফিসের কমান্ডিং এরিয়ায় ৫১টি পয়েন্টে গাছপালা বিদ্যুতের সরবরাহ লাইনের উপর ভেঙ্গে পড়ে। এতে চার কিলোমিটার বিদ্যুৎ লাইনের তার ছিঁড়ে যায়। প্রবল ঝড়ে ৯টি পোল, ৩টি ক্রস আর্ম, ৬টি ইন্স্যুলেটর ট্র্যাক, ৪টি ট্রান্সফরমার, ২৭টি ড্রপ তার এবং ৩৭টি মিটার ক্ষতিগ্রস্ত হয়েছে। আরও পড়ুন: অল্পের জন্য বেঁচে গেলেন ৩০০ লঞ্চযাত্রীক্ষতির পরিমাণ প্রায় ৩৭ লাখ টাকা। ক্ষতিগ্রস্ত লাইন গুলো মেরামত করে চালু করতে ৪/৫ দিন সময় লাগবে।সরেজমিনে জানা যায়, ঝড়ে গাছপালা ভেঙ্গে উপজেলার ৯টি ইউনিয়নে শতাধিক বসতবাড়ির ক্ষয়ক্ষতিসহ ফসল ও মৌসুমি ফলের ক্ষতি হয়েছে। তবে কোনো প্রাণহানির খবর পাওয়া যায়নি।  ইত্তেফাক/অনি



41299,57116
সীতাকুণ্ডে বিদ্যুৎস্পৃষ্টে এক ব্যক্তির মৃত্যু
সারাদেশ
প্রকাশ : ২৫ মে ২০১৯, ১৮:০১
সীতাকুণ্ডের মদনহাট এলাকায় বিদ্যুৎস্পৃষ্ট হয়ে মো. শফি (৪৫) নামের এক ব্যক্তির মৃত্যু হয়েছে। আজ শনিবার এই ঘটনা ঘটে।চমেক হাসপাতালের পুলিশ ফাঁড়ির এএসআই আলাউদ্দিন তালুকদার জানান, ভোরে ঘরের ছাদের উপর খড়খুটো পরিষ্কার করার সময় বিদ্যুৎস্পষ্ট হন শফি। পরে তাকে হাসপাতালে নিয়ে আসা হলে চিকিৎসক মৃত ঘোষণা করে। তিনি এলাকার মৃত আহন মিয়ার ছেলে।আরও পড়ুন: মঠবাড়িয়ায় শিক্ষার্থীকে বলাৎকারের অভিযোগে শিক্ষক আটকইত্তেফাক/কেকে



41300,57117
বাগেরহাটে হঠাৎ ঝড়ে শতাধিক ঘরবাড়ি বিধ্বস্ত
সারাদেশ
প্রকাশ : ২৫ মে ২০১৯, ১৮:০৬
বাগেরহাটে হঠাৎ ঝড়ে বিভিন্ন উপজেলার শতাধিক ঘরবাড়ি ও বেশ কিছু শিক্ষা প্রতিষ্ঠান বিধ্বস্ত হয়েছে। উপড়ে পড়েছে গাছপালা, ক্ষতি হয়েছে ছোট বড় কয়েকটি সড়কের। শনিবার ভোরে বৃষ্টির সঙ্গে হঠাৎ ঝড়ে এসব ক্ষয়ক্ষতি হয়।এর মধ্যে সদর উপজেলার কাড়াপাড়া ইউনিয়নের কাড়াপাড়া দক্ষিণপাড়া, পূর্বপাড়া, পশ্চিমপাড়া, মির্জাপুর, গুজিহাটি ও পিসি ডেমা এলাকায় প্রায় ৫০টি কাঁচা ও আধাপাকা ঘরবাড়ি ঝড়ে বিধ্বস্ত হয়েছে। ঝড়ে গাছ পড়ে  কাড়াপাড়া গ্রামের নিবাস বিশ্বাস নামের এক মুরগী ব্যবসায়ীর ৫টি মুরগীর খামার ভেঙে গেছে। এতে তার বেশ কিছু মুরগী মারা গেছে। ওই গ্রামের কাড়াপাড়া প্রাথমিক বিদ্যালয় ও মাধ্যমিক বিদ্যালয় আংশিক ক্ষতিগ্রস্ত হয়েছে। গাছ উপড়ে পড়ায় কাড়াপাড়া গ্রামের রাস্তার কিছু অংশ ক্ষতিগ্রস্ত হয়েছে। এছাড়া কচুয়া, শরণখোলা ও মোরেলগঞ্জ উপজেলায় অর্ধশতাধিক ঘরবাড়ি বিধ্বস্ত হয়েছে।নিবাস বিশ্বাস বলেন, ‘ভোরে ঘুমিয়ে ছিলাম। হঠাৎ শব্দ শুনে লাফ দিয়ে উঠি। দ্রুত ঘরের বাইরে বের হয়ে দেখি সব কটি মুরগীর ঘরের ওপর গাছ ভেঙে পড়েছে। আমার থাকার ও রান্নার ঘরও ভেঙে গেছে। প্রতিবেশী তাপস ও বিকাশের ঘরও ক্ষতিগ্রস্ত হয়েছে।’কাড়াপাড়া গ্রামের অবসরপ্রাপ্ত শিক্ষক আব্দুল্লাহীল বাকী বলেন, হঠাৎ ঝড়ে রাস্তার ওপরের ৪টি মেহগনি গাছ উপড়ে পড়েছে। এতে রাস্তার অর্ধাংশ ভেঙে গেছে।স্থানীয় ইউপি সদস্য শেফালী বেগম বলেন, ‘ঝড়ের খবর পেয়ে ছুটে এসেছি। কয়েকটি কাঁচাপাকা ঘর, রাস্তা ও বিদ্যুতের লাইন ক্ষতিগ্রস্ত হয়েছে। কারও কারও টিউবওয়েলও ভেঙে গেছে। এদের সরকারের পক্ষ থেকে ক্ষতিপূরণ দেওয়া প্রয়োজন।’আরও পড়ুন: মেলান্দহে কৃষকের লাশ উদ্ধারবাগেরহাটের জেলা প্রশাসক তপন কুমার বিশ্বাস বলেন, ‘উপজেলা নির্বাহী কর্মকর্তাদের মাধ্যমে ঝড়ে ক্ষতিগ্রস্তদের তালিকা করা হবে। ক্ষতিগ্রস্তদের প্রয়োজনীয় সহযোগিতা করা হবে।’ইত্তেফাক/নূহু



41301,57118
মন্দিরে চুরির ঘটনায় ৪ চোর গ্রেফতার, মালামাল উদ্ধার
সারাদেশ
প্রকাশ : ২৫ মে ২০১৯, ১৮:২০
আদমদীঘির সান্তাহারে মন্দির থেকে চুরি হওয়া মূর্তি ও মালামালসহ চারজন চোরকে গ্রেফতার করেছে সান্তাহার ফাঁড়ির পুলিশ। গ্রেফতারকৃতরা হলো, সান্তাহার পৌর শহরের ডালপট্টি মহল্লার মৃত আবু বক্কর সিদ্দিকের ছেলে রনি হোসেন (১৮)  রংপুর জেলার মিঠাপুকুর উপজেলার পলিআমেশাপুর গ্রামের আইনুল হকের ছেলে দুখু মিয়া (২২), সান্তাহার মাইক্রোস্ট্যান্ড এলাকার দুলাল হোসেনের ছেলে সাগর হোসেন রানা (১৮) ও নওগাঁ জেলার পার-নওগাঁর মৃত রমজান খানের ছেলে নুর ইসলাম (৫০)। জানা যায়, আদমদীঘির সান্তাহারে শত বছরের পুরানো পারিবারিক নারায়ণ মন্দিরে গত বৃহস্পতিবার রাতে সাটারিং ভেঙ্গে কাঁসা-পিতলের বাসনপত্র,  লক্ষ্মী-নারায়ণ মূর্তি, গোপাল মূর্তিসহ প্রায় লক্ষাধিক টাকার মালামাল চুরি করা হয়। আরও পড়ুন: বরিশালের রাস্তায় থ্রিডি জেব্রা ক্রসিংবিষয়টি থানা পুলিশকে জানালে ওসির নেতৃত্বে গত শুক্রবার রাতে অভিযান চালিয়ে সান্তাহারের রনি হোসেনকে গ্রেফতার করা হয়। পরে রনির দেওয়া তথ্যে অপর চোরদের গ্রেফতার করে মালামাল উদ্ধার করা হয়।  তথ্যটি নিশ্চিত করেন আদমদীঘি থানার অফিসার ইনচার্জ মনিরুল ইসলাম। ইত্তেফাক/অনি



41302,57119
বদলী পরীক্ষা দিতে এসে শ্রীঘরে
সারাদেশ
প্রকাশ : ২৫ মে ২০১৯, ১৮:২৫
ময়মনসিংহের ফুলবাড়ীয়া কলেজে উন্মুক্ত বিশ্ববিদ্যালয়ের এইচএসসি পরীক্ষা কেন্দ্রে বদলী পরীক্ষা দিতে এসে আবু সাইদ নামের একজন গ্রেফতার হয়েছে। সাইদ ময়মনসিংহ সদর উপজেলার দাপুনিয়া লক্ষীপুর গ্রামের আ. কদ্দুছের ছেলে। শুক্রবার অনুষ্ঠিত অর্থনীতি ও সুশাসন প্রথমপত্র পরীক্ষায় সে বদলী পরীক্ষা দিচ্ছিল। এ ঘটনায় পরীক্ষা কেন্দ্রের ভারপ্রাপ্ত কর্মকর্তা জালাল উদ্দিন বাদী হয়ে ফুলবাড়ীয়া থানায় মামলা দায়ের করেছেন।আরও পড়ুন: মঠবাড়িয়ায় শিক্ষার্থীকে বলাৎকারের অভিযোগে শিক্ষক আটকফুলবাড়ীয়া থানার এসআই সাইদুর রহমান জানান, আসামিকে শনিবার জেলহাজতে পাঠানো হয়েছে। ইত্তেফাক/কেকে



41303,57120
ভাণ্ডারিয়ায় দুস্থ কল্যাণ সংস্থার শাড়ি-লুঙ্গী বিতরণ
সারাদেশ
প্রকাশ : ২৫ মে ২০১৯, ১৮:২৫
পিরোজপুরের ভাণ্ডারিয়ায় পবীত্র ঈদ উল ফিতরকে সামনে রেখে সুবিধা বঞ্চিত অসচ্ছল দুঃস্থ অসহায় পরিবারের মাঝে শাড়ি-লুঙ্গি এবং খাদ্য সামগ্রী বিতরণ করা হয়। শনিবার দুপুরে উপজেলার নদমুলা সাইক্লোন সেল্টারে এ আয়োজনে উপস্থিত ছিলেন সাবেক মন্ত্রী, জাতীয় পার্টি জেপির চেয়ারম্যান আনোয়ার হোসেন মঞ্জু এমপি। বে-সরকারি সামাজিক উন্নয়ন ‘দুস্থ কল্যাণ সংস্থা’র উদ্যোগে এ কার্যক্রম অনুষ্ঠিত হয়।এ সময় অন্যান্যের মাঝে উপস্থিত ছিলেন ভাণ্ডারিয়া উপজেলার ভাইস চেয়ারম্যান মশিউর রহমান মৃধা, ভাণ্ডারিয়ার সাবেক সদর ইউপি চেয়ারম্যান গোলাম সরওয়ার জোমাদ্দার, ধাওয়া ইউপি চেয়ারম্যান ছিদ্দিকুর রহমান টুলু, মেজবা উদ্দিন আরিফ জোমাদ্দার প্রমুখ। এসব কাপড় বিতরণ করেন নদমুলা ইউপি চেয়ারম্যান শফিকুল কবির বাবুল তালুকদার।এর পূর্বে সকালে আনোয়ার হোসেন মঞ্জু এমপির উপস্থিতিতে ভাণ্ডারিয়া উপজেলার সুবিধাবঞ্চিত অসচ্ছল ব্যক্তিদের মাঝে সংসদ সদস্যের ঐচ্ছিক তহবিলের চেক এবং বিভিন্ন মসজিদ, মন্দিরের সংস্কার কাজের চেক বিতরণ করা হয়। এ সময় অন্যান্যের মধ্যে ভাণ্ডারিয়া উপজেলা নির্বাহী অফিসার ও পৌর প্রশাসক মো. নাজমুল আলম, উপজেলা ভাইস চেয়ারম্যান মশিউর রহমান, উপজেলা আওয়ামী লীগের সভাপতি ফাইজুর রশিদ খশরু জোমাদ্দার ও গোলাম সরওয়ার জোমাদ্দার ইউপি চেয়ারম্যান ছিদ্দিকুর রহমান টুলু, মজিবুর রহমান চৌধুরী, হুমায়ুন কবির, চেয়ারম্যান খান এনামুল করিম পান্না উপস্থিত ছিলেন। পরে আনোয়ার হোসেন মঞ্জু এমপি ভাণ্ডারিয়া উপজেলার গৌরীপুর ইউনিয়নের বিভিন্ন স্থানে চলমান উন্নয়ন কাজ পরিদর্শন করেন।আরও পড়ুন: বাগেরহাটে হঠাৎ ঝড়ে শতাধিক ঘরবাড়ি বিধ্বস্তএছাড়া দুস্থ কল্যাণ সংস্থার উদ্যোগে বিকালে উপজেলার ধাওয়া ইউনিয়ন পরিষদ প্রাঙ্গনে সুবিধাবঞ্চিত অসচ্ছল দুস্থ অসহায় পরিবারের মাঝে শাড়ি-লুঙ্গি এবং খাদ্য সামগ্রী বিতরণ করা হয়। এসকল স্থানে বিতরণ কাজে অংশ নেন সংস্থার উপদেষ্টা এম এ রব্বানী ফিরোজ, কাজী আতাহার হোসেন এবং আতিকুজ্জামান খোকন।ইত্তেফাক/নূহু



41304,57121
ঈদ ও বিশ্বকাপ প্রস্তুতি সংখ্যা
ফিচার
প্রকাশ : ২৬ মে ২০১৯, ০০:০০
চাচা... বিশ্বকাপ খেলতে যাইতেছি, দোয়া কইরেন...০০০০খুশির খবর... তাইলে আহো ভাতিজা আইজকা ঈদের কোলাকুলিটা কইরা রাহি...  



41305,57122
ঈদ যাত্রা কাহাকে বলে?
ফিচার
প্রকাশ : ২৬ মে ২০১৯, ০০:০০
ইকবাল খন্দকার আমার এক ছোটভাই ঈদের ম্যালা দিন আগেই দিওয়ানা হয়ে যায় বাড়ি যাওয়ার জন্য। কেন? নাড়ির টানে? জি না। নারীর টানে। এই বিষয়ে আর বিস্তারিত না বললাম। বরং তার বাড়ি যাত্রা নিয়ে বিস্তারিত বলা যাক। যেহেতু তার বাড়ি একদম সীমান্ত এলাকায়, যেতে হয় দূরপাল্লার বাসে বা ট্রেনে, তাই সে টিকিট কাটা নিয়ে পড়ে মহাঝামেলায়। একবার সে টিকিট কাটতে গেছে। গিয়ে দেখে বিরাট লাইন। কোনো একসময় লাইন ছোট হয়ে আসবে, টিকিট পাওয়া যাবে—এই আশায় ছোটভাই দাঁড়িয়ে যায় লাইনে। প্রায় আড়াই ঘণ্টা লাইনে দাঁড়িয়ে থাকার পর ছোটভাইয়ের অবস্থা যখন প্রায় নাজেহাল, তখন পরিচিত একজনের সঙ্গে দেখা।সে তাকে বলল, ‘কীরে, তোর অবস্থা এত খারাপ হলো কবে থেকে?’প্রশ্ন শুনে ছোটভাই তো অবাক। বলল, ‘বাসের টিকিট কাটবো, এখানে অবস্থা খারাপের কী দেখলেন? কেন, আপনি কি মনে করেছিলেন আমি বাসে বা ট্রেনে বাড়ি না গিয়ে হেলিকপ্টারে বাড়ি যাই?’ওই লোক বলল, ‘আরে না, এইরকম মনে করব কেন? আসলে আপনি যে রিলিফের মাল খাওয়ার পর্যায়ে চলে গেছেন, মানে আপনার আর্থিক অবস্থায় যে এত ধস নেমেছে, বুঝতে পারিনি।’ছোট ভাইয়ের এবার টনক নড়ল। সে হালকা তদন্ত করে জানতে পারল, সে টিকিটের লাইন মনে করে যে লাইনে দাঁড়িয়েছে, সেটি আসলে রিলিফের মালের লাইন। আমার এক প্রতিবেশী প্রতিবছরই ঈদে বাড়ি যান। আর যান হচ্ছে গিয়ে লঞ্চ দিয়ে। যেহেতু প্রতিবছরই ঈদের সময় লঞ্চডুবি হয়, তাই প্রতিবেশীর মনে একটা আতঙ্ক কাজ করে। আর এই আতঙ্ক থেকেই তিনি সিদ্ধান্ত নিলেন সাঁতারটা খুব ভালোভাবে শিখবেন। ব্যস, ভর্তি হয়ে গেলেন সুইমিংপুলওয়ালা একটা জিমে। কিন্তু দুদিন যেতে না যেতেই তাকে বহিষ্কার করা হলো জিম থেকে। প্রতিবেশীর তো বেজায় মন খারাপ।আমি তাঁকে আড়ালে ডেকে জিজ্ঞেস করলাম, ‘কী হয়েছে বলেন তো! আপনাকে জিম থেকে কেন বহিষ্কার করল? আপনি কোনো আকাম করেছিলেন নাকি?’প্রতিবেশী বললেন, ‘নারে ভাই, আকাম-টাকাম করিনি। সামান্য একটা সন্দেহ থেকে তারা আমাকে বহিষ্কার করেছে।’আমি অবাক হলাম, ‘সন্দেহ! কিসের সন্দেহ?’প্রতিবেশী বললেন, ‘না, মানে সম্প্রতি আমার ডায়াবেটিস ধরা পড়েছে তো! তারা সন্দেহ করছে, যদি আমি বারবার পানি থেকে ওঠার আলসেমিতে পানিতেই কর্ম সেরে ফেলি!’যাই হোক, এই ঠুনকো কারণে প্রতিবেশীর লঞ্চ ভ্রমণ সংক্রান্ত প্রস্তুতির বারোটা বেজে গেল। এর পরপরই তিনি সিদ্ধান্ত নিয়ে ফেললেন, হেলিকপ্টারে বাড়ি যাবেন। ঈদের সময় এমনিতেই বেশিরভাগ লোকজন গ্রামের বাড়িতে থাকে। এর মধ্যে কেউ যদি হেলিকপ্টার দিয়ে বাড়িতে যায়, তাহলে তার ইমেজ শতগুণে বেড়ে যাবে, এটাই স্বাভাবিক। এই লোভ থেকেই প্রতিবেশী একটা টিকিটও কেটে ফেললেন। কিন্তু তিনি যখন ব্যাগ গোছাতে যাবেন, তখন লেগে গেল হুড়োহুড়ি। হুড়োহুড়িটা হাসির। কেন? এত হাসি কেন? হাসির কারণ হচ্ছে, হেলিকপ্টার ধানক্ষেতে আছড়ে পড়লে যাতে আত্মরক্ষা করতে পারেন, এই জন্য তিনি প্যারাসুট ভরছিলেন ব্যাগে। বোতলজাত প্যারাসুট। মানে প্যারাসুট নারিকেল তেল।  



41306,57123
যে কারণে আমি আর হতাশ নই
ফিচার
প্রকাশ : ২৬ মে ২০১৯, ০০:০০
মুহসিন ইরম জীবন নিয়ে আমি খুবই হতাশ ছিলাম। আমি কখনো সঠিক ডিসিশন নিতে পারতাম না। যখন যে কাজে হাত দিয়েছি, সেখানেই উপর্যুপরি ধরা খেয়েছি। সারারাত ধরে যে চ্যাপ্টারে চোখ বুলিয়েছে পরীক্ষায় গিয়ে দেখতাম ওই চ্যাপ্টারগুলো ছাড়া বাকি চ্যাপ্টার থেকে প্রশ্ন এসেছে? পাশাপাশি দু হোটেলের মধ্যে আমি বাছাই করে যে হোটেলে খেতে বসেছি, খাওয়া শেষে ভেজালবিরোধী অভিযানে সে হোটেল অভিযুক্ত হয়ে জরিমানা গুনেছে। আর পাশের অপছন্দ করা হোটেল পেয়ে গেছে পাস মার্ক। রাস্তায় জ্যাম থাকবে ভেবে বাসে না উঠে হেঁটে গন্তব্যে রওয়ানা হয়ে দেখেছি, রাস্তা এতটাই ফাঁকা যে রীতিমতো ক্রিকেট টুর্নামেন্ট আয়োজন করা যাবে। ব্যবসায় হাত দিয়েও কখনো সফলতার মুখ দেখতে পারিনি আমি। যখন আলুর দাম বেড়ে যাবে ভেবে মজুদ করেছি, তখনই আলু পানির দরে বিক্রি হতে শুরু করেছে। হতাশ হয়ে ঘুষ দিয়ে একটা চাকরি বহু কষ্টে ম্যানেজ করি, তবে কিছুদিন পর ওই কোম্পানি দেউলিয়া হয়ে বন্ধ ঘোষণা করে। এরপর চূড়ান্তভাবে হতাশ হয়ে বড়লোকের মেয়ে বিয়ে করতে চাইলে ঘটক বড়লোকের মেয়ের সঙ্গে বিয়ের ব্যবস্থা করে। ভাবলাম, আমার দুঃখের দিন বুঝি শেষ, এবার শ্বশুর আব্বার টাকায় জীবনটা কেটে যাবে বেশ। তবে, বিয়ের পর আবিষ্কার করলাম আমি বড়লোকের মেয়েকে বিয়ে করেছি ঠিকই, তবে তিনি শরীরের গঠন ও উচ্চতায় বড়লোক, অর্থকড়িতে নন।জীবন নিয়ে আমি যখন চরম হতাশ হয়ে দিশেহারার মতো রাস্তায় রাস্তায় হিমু হয়ে ঘোরার ডিসিশন ফাইনাল করে ফেলেছি, আনন্দের সংবাদটা তখনই জানতে পারি। আমার হতাশা এখন একটু একটু করে কমতে শুরু করেছে। আমি স্বাভাবিক হচ্ছি। কারণ দুদিন আগেই আমি একটা অ্যান্ড্রয়েড সেট ক্রয় করেছিলাম। কী ভেবে যেন হুয়াওয়ের সেট না কিনে অন্য কোম্পানিরটা কিনেছিলাম। হুয়াওয়ের ওপর গুগলের নিষেধাজ্ঞার খবর জানার পর আমার হতাশা কমতে শুরু করেছে। আমার ডিসিশনও তাহলে মাঝে মাঝে সঠিক হতে পারে। যদিও হুয়াওয়ে ইউজারদের ওপর এমন নিষেধাজ্ঞার প্রভাব পড়তে অনেকটা সময় লাগবে, তবুও ট্রলপ্রিয় জাতির কোনো ট্রল বা হাসাহাসির কবলে আমাকে পড়তে হচ্ছে না ভাবতেই প্রাণশক্তি ফিরে আসছে। জীবন নিয়ে আমার আর কোনো আক্ষেপ বা হতাশা নেই।খবর : হুয়াওয়ের অ্যান্ড্রয়েড ব্যবহারে গুগলের বাধা, নতুন মডেলে কিছু অ্যাপ ব্যবহার করা যাবে না। 



41307,57124
বিশ্বকাপে কার কেমন যাবে?
ফিচার
প্রকাশ : ২৬ মে ২০১৯, ০০:০০
 মুহা. তাজুল ইসলামবাংলাদেশ :তামিম ইকবাল দলের পক্ষে সর্বোচ্চ রান নাও করতে পারেন। সাকিবের করা কোনো কোনো বল ব্যাটসম্যানদের খেলতে সমস্যাও হতে পারে। অন্য কোনো দল না জিতলে, বাংলাদেশই বিশ্বকাপ জিতবে।ভারত :বিরাট কোহলির মুখে সবসময় হাসি নাও থাকতে পারে। দলের কোনো ব্যাটসম্যান সেঞ্চুরি করলে ব্যাট উঁচু করতে পারেন। উইকেটের পিছনে ধোনি কিপিং করবেন।পাকিস্তান :মোহাম্মদ আমিরের বলে ভালো গতি থাকার সম্ভাবনা আছে। দলের অধিনায়ক সরফরাজ কোনো কোনো ক্ষেত্রে মাঠের ভিতরে চিত্কার করে উঠতে পারেন। দল সব ম্যাচ জিততে নাও পারে।অস্ট্রেলিয়া :ওয়ার্নার বা স্মিথ কোনো কোনো খেলায় ভালো করে বসতে পারেন। নাথান লায়নের স্পিন বল স্টার্কের পেস বলের তুলনায় আস্তে হতে পারে। ম্যাক্সওয়েল ব্যাটিংয়ের পাশাপাশি মাঝেমধ্যে বোলিংও করবেন।শ্রীলঙ্কা :মালিঙ্গা মাঝেমধ্যে ওয়াইড বল করতে পারেন। ম্যাথুস প্রতি ম্যাচে সেঞ্চুরি নাও করতে পারেন। ফিল্ডিংয়ের সময় কোনো কোনো বল হাত থেকে ছুটে যেতে পারে।ইংল্যান্ড :ইংল্যান্ড যেই ম্যাচে জিতবে, বিরোধী দল সেই ম্যাচে হেরে যাবে। বেন স্টোকস মাঝেমধ্যে ছয় মেরে বসতে পারেন। আদিল রশিদ স্পিন বলই করবেন।ওয়েস্ট ইন্ডিজ :ক্রিস গেইল ওপেনিংয়ে নামতে পারেন। কিমা রোচ কখনো কখনো বাউন্সার দিয়ে বসতে পারেন। হোল্ডার দলের হয়ে অধিনায়কত্ব করবেন।সাউথ আফ্রিকা :আমলা ভালো না করলেও অন্য কেউ ভালো করে বসতে পারেন। কোনো কোনো ম্যাচে ইমরান তাহিরের বল খেলতে ব্যাটসম্যানদের সহজ নাও হতে পারে। রান আউটের ব্যাপারে সতর্কতা অবলম্বন করতে হবে।নিউজিল্যান্ড :উইলিয়ামসন বড় ইনিংস খেললে একাধিক বাউন্ডারি মেরে বসতে পারেন। সাউদির জন্য প্রতিটি ম্যাচ সহজ নাও হতে পারে। কোনো কোনো ব্যাটসম্যান বোল্ড আউটের শিকার হতে পারেন।আফগানিস্তান :রশিদ খানের বলে গুগলি থাকতে পারে। মোহাম্মদ শেহজাদকে কিপিংয়ের পাশাপাশি টপ অর্ডারে ব্যাটিংও করতে হতে পারে। দলকে মাঝেমধ্যে জিততে পারে।



41308,57125
বাড়ি নম্বর নিরানব্বই ঝাড়ি নম্বর একশ
ফিচার
প্রকাশ : ২৬ মে ২০১৯, ০০:০০
অয়েজুল হক দরজায় হাতুড়ি পেটার মতো শব্দ হচ্ছে। এমনিতেই মফিজ সাহেব মেজাজী মানুষ। দুইতলা পুরাতন বিল্ডিং ভেঙে এগার তলা ফ্লাট করার পর মেজাজ-দেমাগ এগার গুণ বেড়েছে। বিকট শব্দে অতিষ্ঠ হয়ে তিনি লাফ দিয়ে দরজার দিকে ছুটে যান। মনে মনে ভাবেন, যে ফ্লাটের যে গাধাই হোক, দরজা খুলেই কান পেঁচিয়ে একটা থাপ্পড় দেবেন। তাঁর এ বিলাসবহুল আবাসিক ভবনে যার ডোরবেল চোখে পড়ে না অথবা ব্যবহার জানে না এমন ছাগল মার্কা মানুষের উপযুক্ত প্রাপ্তি আরো কঠিন হওয়া দরকার।দরজা খুলে দেখেন বেশকিছু মানুষ। ফ্লাটের কেউ না। পোশাকআশাকে মার্জিত, ভদ্রতার ছাপ। হয়তো কোনো ফ্লাটের অতিথি। ভুল করে তাঁর দরজায় ঘা-গুঁতা শুরু করেছে।‘দেখে তো ভদ্রলোকের মিছিল মনে হচ্ছে।’একেবারে সামনে দাঁড়িয়ে থাকা ভদ্রলোক ঘাড় নেড়ে সায় দেয়, ‘হ্যাঁ, ভদ্রলোক। মিছিল?’‘তা ডোরবেল চোখে দেখেন না?’‘হ্যাঁ।’‘তো ঘা-গুঁতা শুরু করলেন কেন?’পেছন থেকে একজন বললেন, ‘কথা কম বলেন।’ আরেকজন বললেন, ‘কেবল দরজায় ঘা-গুঁতা হয়েছে, আপনারগুলো এখনো বাকি।’মফিজ সাহেব চমকে ওঠেন। বলে কী! কড়া উত্তর দেওয়ার আগেই সামনের ভদ্রলোক নরম সুরে বলেন, ‘সিঁড়ি কই?’ মেজাজ হিটার হয়ে ধুপ করে জ্বলে ওঠে, ‘সিঁড়ি কই মানে! উপরে উঠে এসেছেন না! হেলিকপ্টার নিয়ে তো আর আসেননি। আকাশ থেকে পড়ার কথাও নয়। হয় সিঁড়ি না হয় লিফট। বাড়ির মালিক কিন্তু আমি। মফিজুর রহমান।’মফিজ সাহেব লেখাপড়া না জানলেও দু-একশ লেখাপড়া জানা মানুষ কিনে পকেটে পুরে রাখার যোগ্যতা তাঁর আছে!‘হ্যাঁ, আপনার কাছেই জানতে চাই, সিঁড়ি কই?’কী বলে! কিসের সিঁড়ি! এতগুলো গাঁজাখোর তাঁর বাড়িতে কেন? ভাবনার উত্তর মিলে যায় পর মুহূর্তে।‘আমরা সরকারি লোক। তদন্তে এসেছি। আপদকালীন সময়ের জন্য যে বিকল্প সিঁড়ি থাকার কথা, সেটা কই?’বিষয় উপলব্ধি করতেই গরম মেজাজ একেবারে এয়ারকুলারের ঠাণ্ডা বাতাস হয়ে নিঃশ্বাসের সঙ্গে বেরিয়ে যায়। বিনয়ের সঙ্গে মফিজ সাহেব বললেন, ‘আমি নিরীহ মানুষ। আপদ-বিপদে জড়াতে চাই না। এড়িয়ে চলি। এজন্য ওই আপদকালীন সিঁড়ি করিনি।’‘ও, আচ্ছা।’বাড়ি পর্যবেক্ষণের পর প্রশ্নের পর প্রশ্ন করতে থাকেন বড়কর্তা, ‘ফায়ার অ্যালার্ম কই?’‘ফায়ারের সময় অ্যালার্ম না বাজিয়ে দৌড়ে পালানো বুদ্ধিমানের কাজ।’‘আচ্ছা।’আরেকজন বললেন, ‘এত চিপা চিপা গলি কেন?’‘স্যার, ঢাকা শহরে বাস করি। বাপ-দাদার ভিটা। চিপাচাপায় অভ্যস্ত হয়ে...’মফিজ সাহেবের কথা শেষ না হতেই ভিন্ন প্রশ্ন, ‘গ্যাস কই?’‘কী যে বলেন! বাড়ির সবাই আস্ত একেকটা সিলিন্ডার। গ্যাসের বড়ি, ক্যাপসুল ফেল মেরে যাচ্ছে।’একজন ধমক দেন, ‘ফাজলামো না করে ভদ্রভাবে জবাব দেন।’‘আগুন নেভানোর গ্যাস—সিলিন্ডার—ফায়ার এক্সটিংগুইশার।’এতগুলা মানুষ, হুমকি ধামকি আর অদ্ভুত কথায় মফিজ সাহেব কিছুটা হতবিহ্বল। কী বলবেন আর কে খেঁকিয়ে উঠবে কে জানে! তবু বলতে হবে। মিনমিন করে বললেন মফিজ সাহেব, ‘আগুন নেভানোর গ্যাস-সিলিন্ডার মানে! আর গুঁইসাপ কী এই ঢাকা শহরের কোনো বাড়িতে খুঁজে পাবেন?’কেউ হাসে, কেউ গালি দেয়, কেউ খেঁকিয়ে ওঠে। মফিজ সাহেব নির্বিকার।বড়কর্তা আবার প্রশ্ন করেন, ‘বাড়ির নাম্বার কত?’‘নিরানব্বই স্যার।’‘নকশার সাথে বাড়ির বিন্দুমাত্র মিল নেই। পাঁচতলার অনুমোদনে করেছেন এগার তলা। আপনার মতো ভদ্রবেশী মানুষকে আসলে ইচ্ছামতো পেটানো দরকার।’বিরাট অংকের জরিমানা, মামলা কোনোটা বাদ রাখলেন না বড়কর্তা। যাওয়ার সময় নিচে থাকা কর্মচারীদের বললেন, ‘সাইনবোর্ড লাগিয়ে দিন।’কিছুক্ষণের ভেতর চলে যায় তদন্তকারী দল। মফিজ সাহেব দাঁড়িয়ে থাকেন অনেকটা কংক্রিটের মতো, শক্ত হয়ে।রফিকুল পঞ্চম তলার ফ্লাটের বাসিন্দা। অফিসের জন্য বেরোবেন। নিচে নেমেই দেখেন একটু দূরে মফিজ সাহেব। হাসছেন না কাঁদছেন, ঠিক বোঝা যাচ্ছে না। তবে দুটোর ভেতর একটা নিশ্চিত—তিনি হয় কাঁদছেন না হয় হাসছেন। হাসা বা কাঁদার অনেক কারণ থাকতে পারে। এগার তলা ফ্লাটের মালিক মফিজ সাহেবের অবস্থা দেখে কৌতূহল নিয়ে কাছে গিয়ে দাঁড়ান রফিকুল। প্রশ্ন করেন, ‘কী হয়েছে?’মফিজ সাহেব ইশারায় বিলবোর্ড দেখান। বড় করে লাল রঙে লেখা—বাড়িটি ঝুঁকিপূর্ণ। অনুমোদিত নকশায় নয়। যেকোনো দুর্ঘটনায় বাসিন্দাদেরও প্রশ্নের সম্মুখীন হতে হবে।‘হুঁ।’‘কেউ কী আর থাকবে?’‘প্রশ্নই আসে না। আপনার বাড়ি থেকে মরবে নাকি মানুষ! যারা বাঁচবে তাদের আবার জেরার সম্মুখীন হতে হবে!’‘যান মিয়া। ভাবসাবে তো মনে হয় কোনোদিন মরবেন না।’‘দেখুন, বাজে কথা বলবেন না। একটা থাপ্পড় মেরে দেব কিন্তু।’মফিজ সাহেব অবাক হন। বুকটা বেলুন ফাটার মতো ফটাস করে ফেটে যাওয়ার মতো অবস্থায় পৌঁছে গেছে। সরকারি-বেসরকারি ঝাড়িতে একেবারে নাজেহাল দশা তাঁর।



41309,57126
টিকলু ভাইয়ের মার্কেট যাত্রা
ফিচার
প্রকাশ : ২৬ মে ২০১৯, ০০:০০
তানভীর আহাম্মেদ স্বার্থপর টিকলু ভাই। সবার আগে নিজের কথা ভাবেন সবসময়। এমনকি বউয়ের কাছেও নিজের পাত্তা আগে বুঝে নেন। প্রচণ্ড রাগীও তিনি।কিন্তু সেদিন দুপুরে সেই টিকলু ভাইয়ের ফোন কল পেয়ে তার বউ অত্যন্ত অবাক।ফোন করে টিকলু ভাই বাসার পাশের শপিংমলে আসতে বললেন।সবসময় রোজার শেষ দিকে বউকে শপিংয়ে নিয়ে যান তিনি। কিন্তু এইবার এত আগে! টিকলু ভাইয়ের বউ কালক্ষেপণ না করে দ্রুত বেরিয়ে গেলেন।রিকশা থেকে নেমেই দেখেন টিকলু ভাই মার্কেটের সামনে দাঁড়িয়ে। তাঁকে দেখে তাঁর বউ মিষ্টি করে হাসি দিলেন। কিন্তু অহংকারী, ভাবধারী টিকলু ভাই সেই হাসি পাত্তা দিলেন না। তাই টিকলু ভাবি নিমিষেই সেই হাসি প্রত্যাহার করে ঠোঁট-মুখ স্বাভাবিক জায়গায় ফিরিয়ে নিয়ে এলেন।রিকশা ভাড়া দেওয়ার পর বউকে নিয়ে টিকলু ভাই শপিংমলে প্রবেশ করলেন। প্রায় সব দোকানই ঘুরলেন। যে দোকানেই প্রবেশ করেছেন সময় নিয়ে ৫-৬ মিনিট বসলেন, নতুন নতুন কালেকশন দেখলেন। টিকলু ভাইয়ের আজকের ভাব দেখে তার বউ কেবলই অবাক হচ্ছেন, অন্যান্য বার কেনাকাটায় এলে এত সময় কখনো দেন না তিনি।দিন শেষে মার্কেট থেকে বের হলেন তাঁরা। হাতে দুটো ছোট ব্যাগ। একটায় বউয়ের জন্য হাতের মেহেদি, আর আরেকটায় নিজের জন্য চুলের জেল।এরপর রিকশা ধরে বাসায় ফিরছেন তাঁরা। গোমরা মুখে পাশে বসে আছেন তাঁর স্ত্রী।কিছুক্ষণ পর তাঁর স্ত্রীর মুখ ফুটে কথা বের হলো।—এইসবের মানে কী?—কী করলাম?—এই শপিংয়ের নামে অযথা টাইম লস করলা!—আজব আমি একবার বলেছি যে শপিং করব? বলেছি মার্কেটে আসো।—তা আসাটারই কোনো উদ্দেশ্য বুঝলাম না। সব দোকানে ঘুরলা। কিছুই নিলা না।—আহ, বলেছি তো আমি কিনতে বা কিনে দিতে আসিনি। এরপর ও তো মেহেদি কিনে দিয়েছি।—তো আসলেন কেন?—এসির বাতাস খেতে। যা গরম আজ! অন্যসময় এমন বেশি গরম পড়লে তো পাশের রেস্তোরাঁতে যাই। কিন্তু রোজার মাস, বুঝোই তো। তাই ভাবলাম তোমাকে নিয়ে শপিং মলেও ঘুরি, একটু এসির বাতাসও খাওয়াই। কতদিন বাইরে তোমাকে ভালোমন্দ কিছু খাওয়াই না! 



41310,57127
হিরুর বিশ্বকাপ প্রস্তুতি
ফিচার
প্রকাশ : ২৬ মে ২০১৯, ০০:০০
 বিশ্বকাপ দোরগোড়ায়। অথচ হিরুর মাঝে কোনো ভাবান্তর নাই। এই নিয়ে হিরুর চ্যালাদের মধ্যে টেনশনের অন্ত নাই। তবে কি হিরু বিশ্বকাপ দেখবে না? তাই বা কী করে হয়! হিরু যদি বিশ্বকাপ না দেখে, তাহলে মজা তো সেখানেই শেষ!‘হিরু ভাই, তোমাকে এবার বিশ্বকাপ নিয়ে তেমন উত্তেজিত দেখাচ্ছে না। কারণটা কী?’ অবশেষে জানতে চাইল একজন।‘পাড়ার কয়েকজন মুরব্বি বিশ্বকাপ বয়কট করেছেন। তাদের প্রতি সম্মান দেখাচ্ছি।’‘ব্যাপারটা একটু ঝেড়ে কাশো তো।’‘তাদের এক কথা, যে বিশ্বকাপে পেলে-ম্যারাডোনার দেশ নাই, সেই বিশ্বকাপ দেখে কী লাভ! রোনালদো-মেসি-নেইমারদের খেলা দেখতে না পারলে তো কোনো মজাই নেই!’‘কিন্তু ভাই, এটা তো ক্রিকেট বিশ্বকাপ, এখানে মেসি-রোনালদোরা কী খেলবে?’হিরু এবার সহাস্যে বলল, ‘এ কথটা তাদের বোঝাবে কে! তাদের ওই এক কথা, বিশ্বকাপ খেলা দেখবে না! ব্যস!’‘তা তোমার এই বিশ্বকাপ মৌনব্রত কতদিন চলবে?’‘দেখ, সমস্যা কিন্তু এখানেই শেষ নয়। বড়রা বিশ্বকাপ না দেখলে ঘরে ঘরে নতুন টিভিও আসবে না। আবারও সেই পুরোনো টিভিতেই খেলা দেখতে হবে! ওদিকে, টিভি বিক্রি না হলে টিভি কোম্পানিগুলোরও যে পথে বসার দশা হবে...’‘তুমি এত কিছু চিন্তা করছ!’ হিরুর চ্যালারা অবাক।হিরু ফের মুচকি হেসে বলল, ‘আসলে যেই গরম পড়ছে, তাতে এবার বিশ্বকাপ নিয়ে উত্তেজনা দেখানোর কোনো মানে নেই। প্রিয় দল ব্যাটিংয়ে থাকলে প্রায় প্রতি বলে বলেই চার বা ছয়ের জন্য উল্লাস করতে হবে। জানিসই তো, এবার ব্যাটিং উইকেটে খেলা হবে। পাঁচশ রান ওঠারও সম্ভাবনা আছে। আর প্রিয় দল বোলিংয়ে থাকলে প্রতি বলে বলে (চার-ছক্কা খেয়ে) ‘ইশ! ইশ!’ করতে হবে। আর আউট হলে তিড়িংবিড়িং করে লাফিয়ে উঠতে হবে। কত্ত ঝক্কির কাজ। অথচ, কী গরম...’ একেবারে ফুটো বেলুনের মতো চুপসে গেল সে।হিরু আরেক চ্যালা বলল, ‘নতুন টিভি না হোক, বাসায় এসির জন্য বলতে পার। গরম তো সবারই লাগে, নাকি?’‘এসির কথা বলিনি ভাবছিস! কিন্তু বাবার সংসদে এসি পাস হতে দেরি আছে!’‘তাহলে কী করবে?’‘ভাবছি ঢাকায় যাব।’‘খেলা দেখতে তুমি ঢাকায় যাবা?’‘হ্যাঁ।’‘হিরু ভাই, খেলা তো বাংলাদেশে হচ্ছে না যে তুমি ঢাকায় গিয়ে শেরে বাংলা স্টেডিয়ামে বসে খেলা দেখবা!’‘ঢাকায় বড় বড় প্রজেক্টরে খেলা দেখাবে। তাছাড়া বড় বড় শপিংমলগুলোতে টিভিতেও খেলা দেখাবে তখন। আর জানিসই তো, আজকালকার মলগুলো সব অত্যাধুনিক। একেবারে সেন্ট্রাললি এয়ার কন্ডিশন্ড।’‘আইডিয়া ভালো।’‘তাহলে আমার সাথে তোরাও চল। তোদের আমি নিয়ে যাব।’চ্যালারা অবাক! হিরু তাদের স্পন্সর করে ঢাকায় খেলা দেখাতে নিয়ে যাবে!হিরু যেন ওদের মনের ভাষায় পড়ে নিল। বলল, ‘এখন সবাই নাড়ির টানে আছে। নারী বা নাড়ি দুটোর যেকোনোটার কারণেই হোক—সবাই ঢাকা ছাড়ায় ব্যস্ত। লঞ্চ-ট্রেন-বাস সবগুলোই ঢাকায় ফেরার ট্রিপে প্রায় খালিই যায়। তোদের বিনা খরচইে নিয়ে যাবে ওরা।’একটু যেন হতাশ হলো চ্যালারা। একজন বলল, ‘কিন্তু আসার সময়? বিশ্বকাপ শেষ হতে হতে তো অনেক দেরি। তখন কিন্তু ওরা আমাদের মাগনা আনবে না। গাঁটের টাকা খরচা করেই গাঁয়ে ফিরতে হবে শেষে।’‘এবারের বিশ্বকাপে তো আর তোদের ব্যানার, পতাকা বানাতে পয়সা লাগছে না। সেই টাকাটাই নাহয় ফেরার সময় ব্যয় করলি!’হিরুর কথায় তবুও তার চ্যালারা আগ্রহ পাচ্ছে না। এত কষ্ট করার চেয়ে ঘরে বসে খেলা দেখাই ভালো। তাছাড়া, এখন তো মোবাইলেও খেলা দেখা যায়, শুধু শুধু ঝামেলা করার কী দরকার!কথাগুলো তারা হিরুকেও বলল। তাদের বলা শেষ হতে না হতেই হিরু উঠে দাঁড়াল। যেতে যেতে বলল, ‘না, অনেক সময় নষ্ট করেছি। এবার তাহলে বিশ্বকাপ দেখার প্রস্তুতিটা নিতেই হয়। একেবারে স্টেডিয়ামে বসেই খেলা দেখব!’‘তার মানে তুমি ইংল্যান্ডে যাচ্ছ?’ অবাক কণ্ঠে জানতে চাইল চ্যালারা।হিরু রহস্যের হাসি হেসে বলল, ‘দেখা যাক।’ দুইএরপরের কয়েকটা দিন সবাই শুধু হিরুকে কোমল পানীয় খেতে দেখল। যেই হিরু ভুঁড়ি বাড়বে বলে এতদিন এ জাতীয় পানীয় এড়িয়ে গেছে, সে-ই এখন দেদারসে গিলছে! চ্যালাদের সন্দেহ হলো, তাহলে কি হিরু খাওয়ানোর ডরে ‘কোমল পানীয় খাই না’ নাটক করেছে! অনেকে অবশ্য খেয়াল করছে, কাছে-পিঠে লোকজন না থাকলে হিরু বোতলের ভেতরের পানিটা ফেলে দিয়ে বোতলটা যত্ন করে পকেটে ভরে নেয়! তাছাড়া, ইদানীং ফোনেও ব্যস্ত সময় পার করছে সে। শুধু তাই নয়, এলাকার ভাঙ্গারি বিক্রেতার সঙ্গে হিরুর গোপন আঁতাত চলছে—এমন খবরও তার চ্যালাদের কানে এসেছে।কাহিনি কী?কেউ এমন প্রশ্ন করলে হিরু করুণ মুখে আওড়ায়, ‘গরম রে ভাই, হেব্বি গরম...’কিছুদিনের মধ্যেই অবশ্য এই রহস্যেরও উন্মোচন হলো।যেভাবে হঠাত্ করেই হিরুর পানীয় খাওয়ার পরিমাণ বেড়েছিল, সেভাবেই এখন আবার পানীয় না খাওয়ার পরিমাণ বেড়ে গেছে! হিরুর সেই উদ্যমও আর আগের মতো নেই! কেন?বিশ্বকাপের আগে কয়েকটি কোমল পানীয় কোম্পানি তাদের পণ্যের প্রমোশনের জন্য একটা জমাটি অফার দিয়েছিল। তাদের পানীয় খেয়ে এসএমএস বা কল করে কয়েকটা প্রসিডিওর ফলো করলেই পেয়ে যেতে পারে ইংল্যান্ডে গিয়ে স্টেডিয়ামে বসে খেলা দেখার সুবর্ণ সুযোগ। হিরু সেই সুবর্ণ সুযোগটা নিতে চেয়েছিল। দেদারসে পানীয় গিলেছে। পরে অনীহা এসে যাওয়ায়, ভেতরের পানিটা না গিলে ফেলে দিয়েছে। শেষে পকেটে টান পড়ায়, ভাঙ্গারির দোকানের শরণাপন্ন হয়েছে। অনেকেই তো পানীয় খেয়ে বোতল ফেলে দেয়, খেয়াল করে দেখেও না, তাতে কোনো অফার আছে কি না! কিন্তু এখন তার স্বপ্ন বর্ণহীন হয়ে গেছে। উল্টো হিরুর সন্দেহ হয়, আসলেই কি কোম্পানিগুলো আমজনতাকে এমন কোনো পুরস্কার দেয়? নাকি এভাবে অফারের লোভে পড়া পাবলিককে ফাঁদে ফেলে প্রমোশন বাড়ায়, আর গোপনে নিজেদের আত্মীয়-স্বজনদের সেই পুরস্কারে বিজয়ী করে বিদেশ ঘুরিয়ে আনে! তিনএরপর একটানা অনেকগুলো দিন হিরু ফেসবুকে মুখ গুঁজে পড়ে রইল। তার চ্যালারা টেনশনে শেষ— হিরু তো ফেসবুক আসক্ত নয়! তাহলে কার সঙ্গে এভাবে রাত নেই দিন নেই খালি চ্যাটিংয়ের পরে চ্যাটিং চালিয়েই যাচ্ছে! এমনকি চ্যালারা ফেসবুকে কোনো ম্যাসেজ পাঠালেও তার রিপ্লাই দিচ্ছে না।ক’দিন বাদে হিরুই এর ব্যাখ্যা দিল। গত কয়েক মাসে এদেশে ভিনদেশি প্রেমিকাদের আগমন বেড়ে গেছে। ব্রাজিল, মালয়েশিয়া, থাইল্যান্ড—প্রেমিকা আমদানিতে কোনো দেশ বাদ যায়নি। কিন্তু এদেশ থেকে কোনো প্রেমিক-প্রেমিকা রপ্তানি হয়েছে বলে শেনা যায়নি। হিরু চেয়েছিল—নিজেকে দিয়েই এই রীতিটা চালু করবে সে। এতদিনে ফেসবুকে অনেক ব্রিটিশ মেয়ের সঙ্গে ভাব জমানোর চেষ্টা করেছে সে। উদ্দেশ্য ছিল একটাই—প্রেমের টানে ইংলিশ চ্যানেল পাড়ি দেবে সে। অর্থাত্ ব্রিটেন চলে যাবে। কিন্তু হিরুর প্রেমের জালে আটকাপড়া ইংরেজ কন্যাগণ বাংলাদেশে আসতে রাজি, কিন্তু ভুলক্রমেও তারা হিরুকে ইংল্যান্ডে যাওয়ার কথা বলেনি। অর্থাত্, হিরুর এই প্রজেক্টও ব্যর্থ। তার ইংল্যান্ড যাওয়া হচ্ছে না। চার‘ব্যাক টু দ্য প্যাভিলিয়ন’ বলে একটা কথাটা আছে; অবশেষে হিরু সেই পথই ধরল। বাসার টিভিটা মেকারের কাছে নিয়ে আরেকটু ক্লিয়ার করিয়ে আনল সে। ক্যাবল তারটাও পাল্টে নিয়েছে। একটা নতুন অ্যান্ড্রয়েড মোবাইল ফোন নিয়েছে। লোডশেডিং বা অন্য কোনো কারণে টিভিতে খেলা দেখা সম্ভব না হলে যাতে মোবাইলে ডাটা ব্যবহার করে যেন ‘ইমার্জেন্সি’ খেলা দেখতে পারে! যদিও তার আগের ফোনটাও অ্যান্ডয়েডই ছিল। কিন্তু সেটা ছিল হুয়াওয়ের। হুয়াওয়ের সঙ্গে গুগলের সম্পর্কছেদের কারণে যদি বিশ্বকাপকালীন কোনো সমস্যা হয়, তাই নতুন ফোন কেনা তার! ইয়াবড় একটা ফ্লাক্সও কিনেছে। খেলা শুরুর আগে আগে চা ভর্তি করে রাখবে। তারপর চায়ের কাপে বিশ্বকাপের ঝড় তুলবে সে। আর গরম থেকে বাঁচার জন্য ঠিক করেছে—মাথায় আইস দিয়ে রাখবে। মোদ্দাকথা হলো, বিশ্বকাপের ষোলআনা প্রস্তুতি সারা হিরুর।হিরুর চ্যালারাও মোটামুটি ঠিক করে রেখেছে—বিশ্বকাপটা তারা হিরুদের বাসায় বসেই দেখবে। চা-টাও মিলবে।এমন অবস্থায় একদিন হিরুদের বাসায় তার বাবার এক বন্ধু এলেন। হিরু তাঁকে চেনে—জাবেদ পাটোয়ারী নাম তাঁর।তিনি করুণ মুখে জানালেন, তাঁর একমাত্র মেয়েটিকে নিয়ে বেশ বিপদে পড়েছেন। লেখাপড়ার জন্য বিদেশ পাঠিয়েছিলেন। মেয়েটা সেখানে একজনকে বিয়ে করে। পরে বাচ্চাও হয়। কিন্তু বেচারীর স্বামীটা বেশিদিন বাঁচেনি। এখন ছোট্ট বাচ্চাটাকে নিয়ে ভিনদেশে একাকী পড়ে আছে মেয়েটা।হিরুর বাবা হিরুকে পরামর্শ দেওয়ার জন্য বললে সে সহাস্যে বলল, ‘ওদের দেশে আসতে বলুন।’‘ওরা আসবে না বোধহয়...।’‘একজনকে ওখানে পাঠান। সে গিয়ে ওদের বুঝিয়ে-শুনিয়ে ঠিক ঠিক নিয়ে আসতে পারবে।’‘আমার মনে হয় না ওরা আসবে...।’ আবারও দীর্ঘশ্বাস ছেড়ে বললেন তিনি। ‘ওর মৃত স্বামীর ব্যবসা-বাণিজ্য আছে। সেগুলো ফেলে রেখে আসবে কি?’ প্রশ্নটা হিরুকে নয়, যেন নিজেকেই করলেন তিনি।‘তাহলে মেয়ের জন্য আবার পাত্র দেখেন। ভিনদেশি বর তো হলোই! এবার মেয়ের জন্য দেশি পাত্র খুঁজুন। ছেলেটা ওদেশে গিয়ে সেটেল্ড হোক।’‘এমন পাত্র কোথায় পাব?’‘পত্রিকায় বিজ্ঞাপন দিন।’‘এটা ভালো আইডিয়া।’ দুদিন পরের ঘটনা। পত্রিকায় বিজ্ঞাপন বেরিয়েছে—ইংল্যান্ডে সিটিজেন এক বাংলাদেশি পাত্রীর জন্য (বিধবা, এক সন্তানের জননী) পাত্র আবশ্যক। যোগাযোগ...‘ইংল্যান্ড... ইংল্যান্ড...’ নামটা বিড়বিড় করে বেশ ক’বার আওড়াল হিরু। তারপর কী জানি মনে করে সেই নম্বরে ফোন দিল সে।তাকে অবাক করে দিয়ে ওপাশ থেকে ভেসে এল পরিচিত কণ্ঠস্বর, ‘হিরু!’চমকে গিয়ে নম্বরটা একটিবার দেখে নিয়ে দ্বিধাভরা মন নিয়েই ফোনটা আবারও কানের কাছে নিল।‘তোমার পরামর্শে কাজ হবে বোধহয়। এরমধ্যে অনেকগুলো ফোন এসেছে, বুঝলে। সবাইকে সিভি পাঠাতে বলে দিয়েছি। আশা করি, উপযুক্ত কাউকেই পেয়ে যাব।’এতক্ষণে সে বুঝতে পারল—ফোনের ওপাশে তার বাবার বন্ধু ছিলেন।হিরুর মনে আফসোস জাগল, আঙ্কেলের মেয়েটিকে বুঝিয়ে শুনিয়ে দেশে নিয়ে আসার কাজটা নিয়ে নিলে, নিশ্চিত সফলকাম হতো সে। সেই সুযোগ ইংল্যান্ড গিয়ে বিশ্বকাপও দেখে আসা যেত...। কেন যে সেদিন দেশের নামটা জানতে চাইল না সে!হিরুর বাবা হিরুকে ডেকে নিয়ে বললেন, ‘পাটোয়ারী চেয়েছিল, মেয়েটিকে দেশে ফিরিয়ে নিয়ে আসবে। আমি ওকে আশ্বাস দিয়েছিলাম যে, তুই ইংল্যান্ডে গিয়ে ওকে ঠিকই ফিরিয়ে নিয়ে আসতে পারবি। কিন্তু, উল্টো তুই ওকে কী পরামর্শ দিলি? এদেশ থেকে ছেলে ইমপোর্ট করে ওদেশেই তার একমাত্র মেয়েটিকে সেটেল্ড করার ব্যবস্থা করতে বললি! বেচারা বুকে পাথর বেঁধে এখন মেয়ের সুখের জন্য পত্রিকায় পাত্র খুঁজে বেড়াচ্ছে!’কথাটা শুনে হিরুর বুক চিরেও দীর্ঘশ্বাস বেরিয়ে এলো। হিরু ঠিক করল, সেও পাটোয়ারী আঙ্কেলের মতো বুকে পাথর বাঁধবে! পাঁচহিরুর চ্যালারা ভেবেছিল, এমন একটা ঘটনার পরে হিরু একেবারেই চুপসে যাবে। কিন্তু দেখা গেল, সে এখন ইংল্যান্ড যাওয়ার জোর তোড়জোর করছে! এরইমধ্যে পাসপোর্ট-ভিসা সবকিছুর ব্যবস্থা করে ফেলেছে!হিরুর চ্যালারা অবাক! তবে কি হিরু তার পাটোয়ারী আঙ্কেলের মেয়েকেই বিয়ে করে ইংল্যান্ড সেটেল্ড হতে যাচ্ছে? নাকি সেইম তরিকা অন্যত্র অ্যাপ্ল্যাই করছে সে? অর্থাত্ অন্য কোনো ইংল্যান্ডে সিটিজেন বাংলাদেশি (বিধাব/ডিভোর্সি, এক/দুই সন্তানের জননী) পাত্রীর পাত্র হতে চলেছে সে?নাকি হিরু আলাদিনের জাদুর চেরাগ হাতে পেয়েছে?হিরু অবশ্য এবারে কোনো কিছুই খোলাসা করছে না। দেদারসে চলছে তার প্রস্তুতি। ইংল্যান্ডে গিয়ে বিশ্বকাপ খেলা দেখবে সে।অন্য কোনো ব্যাপারেও প্রস্তুতি নিচ্ছে কি না, সেই প্রসঙ্গটা আপাতত তোলাই থাক!   g



41311,57128
ঈদ শপিংয়ে যত ক্যাঁচাল
ফিচার
প্রকাশ : ২৬ মে ২০১৯, ০০:০০
লেখা মুহসিন ইরম  আঁকা রবিউল ইসলাম সুমন 



41312,57129
ঈদের অগ্রিম টিকিট ও শপিং ঝামেলা
ফিচার
প্রকাশ : ২৬ মে ২০১৯, ০০:০০
 ইতিমধ্যে শুরু হয়ে গেছে ঈদের জন্য বাস ও ট্রেনের অগ্রিম টিকিট বিক্রি এবং সেই সঙ্গে ঈদের শপিং। এই টিকিট কাটা আর শপিং করার ঝামেলা ও মজার ঘটনাগুলো জানাচ্ছেন সুদিপ্ত কুমার নাগ  



41313,57130
ঘরে ফিরবেন যেভাবে
ফিচার
প্রকাশ : ২৬ মে ২০১৯, ০০:০০
 লেখা ও আঁকামুকাদ্দিম পৃবাসে অপর্যাপ্ত সিট, তার ওপর রোডে জ্যাম—সব মিলিয়ে ঈদে বাড়ি ফেরার তিক্ত অভিজ্ঞতা ঢাকার অভিবাসীদের কমবেশি সবারই আছে। এমতাবস্থায় ভিন্ন যে উপায়ে বাড়ি ফিরবেন, তার কিছু উপায় জেনে আপনি খুশি হবেন 



41314,57131
...এর প্রভাব
ফিচার
প্রকাশ : ২৬ মে ২০১৯, ০০:০০
 লেখা ইকবাল খন্দকার   আঁকা রবিউল ইসলাম সুমন  



41315,57132
বিশ্বকাপের বিশ্বমানের প্রস্তুতি
ফিচার
প্রকাশ : ২৬ মে ২০১৯, ০০:০০
লেখা ইকবাল খন্দকার   আঁকা রবিউল ইসলাম সুমন 



41316,57133
ঠাট্টারুদের ইফতার ও আড্ডা
ফিচার
প্রকাশ : ২৬ মে ২০১৯, ০০:০০
ঠাট্টার নিয়মিত লেখক, পাঠক ও কার্টুনিস্টদের নিয়ে এক ইফতার ও আড্ডার আয়োজন হয়েছিল গত বুধবার। এ সময়ে উপস্থিত ছিলেন ছড়াকার জগলুল হায়দার ও ব্রত রায়; লেখক ইকবাল খন্দকার, সত্যজিত্ বিশ্বাস, এমদাদ হোসেন শরীফ, মুহসিন ইরম, কার্টুনিস্ট রবিউল ইসলাম সুমন, ঠাট্টার পাঠক-লেখক নীরব চন্দন ও ঠাট্টার বিভাগীয় সম্পাদক সাইফুল ইসলাম জুয়েল



41317,57134
জো ক স
ফিচার
প্রকাশ : ২৬ মে ২০১৯, ০০:০০
সত্যজিত্ বিশ্বাস ঈদে পাল্টে ফেলব ভাবছি প্রথম বান্ধবী :কীরে, তোর বিছানার বেডকাভারটা এমন ময়লা কেন?দ্বিতীয় বান্ধবী :ঈদে পাল্টে ফেলব ভাবছি। তাই আর ধুয়ে দিচ্ছি না।প্রথম বান্ধবী :তোর বসার রুমের ফার্নিচারে এত ময়লা কেন?দ্বিতীয় বান্ধবী :ঈদে পাল্টে ফেলব ভাবছি। তাই আর পরিষ্কার করছি না।প্রথম বান্ধবী :জানালার পর্দাও তো বেশ অপরিষ্কার?দ্বিতীয় বান্ধবী :ঈদে পাল্টে ফেলব ভাবছি। তাই আর লন্ড্রিতে দিচ্ছি না।প্রথম বান্ধবী :একি, হ্যাঙ্গারে এটা কার শার্ট? তোর হাজবেন্ডের শার্ট এত ময়লা কেন? দ্বিতীয় বান্ধবী :ঈদে সব পাল্টে ফেলব ভাবছি।প্রথম বান্ধবী :সেই তখন থেকে এক কথাই বলে যাচ্ছিস। এবার ঈদে এত সব পাল্টে ফেলবি?দ্বিতীয় বান্ধবী :এতসব কই দেখলি? শুধু সংসারটা পাল্টে ফেলব। যদি দয়া হয়প্রথম বন্ধু :ঈদে বাড়ি যাচ্ছিস, আসবি তো দশদিন পরে। সবাই কত বড় বড় মজবুত তালা লাগাচ্ছে আর তুই কিনা লাগাচ্ছিস বিশ টাকা দামের টিপ তালা! সদর দরজায় কেউ এমন তালা লাগায়?দ্বিতীয় বন্ধু :কেন কী সমস্যা?  প্রথম বন্ধু :আরে গাধা, এটা তো চোর হাত দিয়ে টান দিয়েই খুলে ফেলবে।                    দ্বিতীয় বন্ধু :যে তালাই লাগাই, চোর খুলতে পারবে। তারচেয়ে এটা ভালো না? এই তালা দেখে যদি চোরের মনে দয়া হয়। ‘স্বপ্ন’ দেখেই এত খুশি! প্রেমিকা :কী ব্যাপার এত খুশি খুশি লাগছে যে?প্রেমিক :গত রাতে স্বপ্নে দেখলাম, ঈদের দিন তোমার সাথে আমার বিয়ে হচ্ছে।প্রেমিকা :স্বপ্ন দেখেই এত খুশি?প্রেমিক :না, তা না। ‘স্বপ্ন’ দেখেই এত খুশি!   ভয় দেখাচ্ছেন না অভয় দিচ্ছেন? ঈদের শপিংয়ের জন্য রাস্তায় ভিড়। এরমধ্যে এক গাদা শপিং ব্যাগ নিয়ে এক তরুণী উঠেছে লোকাল বাসে। ভিড় বাসে এক লোকের পাশের সিটটা খালি হতেই ধপ করে বসে পড়লেন।লোকটি :আরে, আরে আপনি তো আমার হাতের ওপর বসে পড়েছেন।তরুণী :হাত জায়গা মতো রাখলেই হয়।লোকটি :ভয় দেখাচ্ছেন না অভয় দিচ্ছেন? (মনে মনে) হাত জায়গা মতো (ব্যাগের ভেতরে) রাখতে গেলে তো শেষে পাবলিকের প্যাদানি খাওয়াবেন। আনন্দের আশায়নানা :একজন লোক ঈদ এলেই সারা দেশবাসীকে আনন্দ দেবার জন্য কথা বলেই যায়, বলেই যায়... দর্শকদের কোনো আগ্রহ না থাকলেও বলে যায়, বল তো লোকটা কে?নাতি :নিশ্চয়ই কোনো জোকার?নানা :‘ঈদ আনন্দমেলা’র উপস্থাপক।  ব্যতিক্রম তো থাকতেই পারেপ্রথম যুবক :ভাই, দেখছেন ব্যাপারটা? ঈদ আসতে এখনো কত দেরি, কিন্তু লাইন কই এসে ঠেকল? দ্বিতীয় যুবক :সবাই আগে থেকে টিকিট সংগ্রহ করতে আসতেই পারে। এই যেমন আমি আসছি।   প্রথম যুবক :দিনকে দিন টিকিটের দাম বেড়েই চলেছে, তারপরও এত ভিড়?দ্বিতীয় যুবক :তাহলে মনে হয়, ভাড়া আরো বেড়ে যাবার সম্ভাবনায় টিকিট কিনে স্টক করতে এসেছে কেউ কেউ। সবাই যে আমার মতো হবে, এমন তো কোনো কথা নেই। কেউ কেউ তো আপনার মতোও হতে পারে।    অতি চালাকের গলায় নেকলেসঅতি চালাক স্বামী :আমি বুঝি না, ঈদ মানেই কী খালি খাওয়াদাওয়া আর জামাকাপড় কেনা?স্ত্রী :আরে তাই তো, ঠিকই তো বলেছ। চলো, এবার তাহলে আমাকে একটা ডায়মন্ড বসানো নেকলেস কিনে দেবে।  ঈদের খুশিতেতরুণী :মামা, কানের দুল জোড়ার দাম কত?দোকানি :একশ টাকা।তরুণী :এটা কোনো কথা! গত মাসেই তো পঞ্চাশ টাকা দিয়ে কিনলাম। ঈদ এলে দাম ডাবল হয়ে যায় কেন?দোকানি :ঈদের খুশিতে। ঈদ আনন্দপ্রথম বন্ধু :আহারে বন্ধু, তোর বউটাকে দেখে সত্যি খুব কষ্ট হচ্ছিল। যেভাবে তোকে ধরে ধরে হাঁটছিল। তোর ঈদটাই মাটি হয়ে গেছে, তাই না রে? দ্বিতীয় বন্ধু :কেন?প্রথম বন্ধু :যেভাবে তোকে ধরে খুঁড়িয়ে খুঁড়িয়ে হাঁটছিল ...  দ্বিতীয় বন্ধু :আরে গাধা, খুঁড়িয়ে হাঁটতে যাবে কোন দুঃখে? এবার ঈদে নতুন ৮ ইঞ্চি হাইহিল কিনেছে তো, তাই। আনলাকি থার্টিনমামা :কীরে, তোদের ইফতার পার্টি কেমন হলো? ভাগ্নে :যখনই দেখলাম মোট তেরজন, তখনই বুঝেছিলাম খারাপ কিছু একটা হবে।মামা :আরে না, এটা একটা কুসংস্কার। তা, খারাপ কী হলো শুনি? ভিড়ের কারণে কোনো রেস্টুরেন্টে বসার জায়গা পাসনি?ভাগ্নে :তা পেয়েছি। মামা :তবে?ভাগ্নে :খাবারের বিলটা আমাকেই দিতে হলো। এর থেকে ভালো বুদ্ধি কি জানা আছে?অফিস কর্মচারী :স্যার, এবার ঈদে বেতন কী ডাবল দেবেন?বস :বেতন ডাবল দিতে যাব কেন?অফিস কর্মচারী :তাহলে আমার অফিস টাইমটা ডাবল করে দেন।বস :বলেন কী? সবাই তাড়াতাড়ি বাসায় ফেরার জন্য অনুরোধ করে, আর আপনি উল্টোটা কেন?অফিস কর্মচারী :গিন্নির শপিংয়ের হাত থেকে বাঁচার জন্য এরচেয়ে কোনো ভালো বুদ্ধি কি আপনার জানা আছে? বিশ্বকাপ ভাবনাকোচ :কী এত ভাবছ? ক্যাপ্টেন :সামনে বিশ্বকাপ, ভাবার বিষয়ের কি অভাব আছে?কোচ :অনাগত দিনগুলো নিয়ে ভাবো, ঠিক আছে। তবে মন খারাপ কোরো না, দুঃখ পেয়ো না। আমি তো আছি, দুজনে সব ভাগ করে নেব।ক্যাপ্টেন :কিন্তু আমার তো কোনো দুঃখ নেই।কোচ :আমি বিশ্বকাপের পরের কথা বলছি। নস্টালজিকবাংলাদেশ জাতীয় ক্রিকেট টিমের নামকরা সাবেক ক্রিকেটার বুলবুল গেছেন বিশ্বকাপ ক্রিকেট খেলা দেখতে। বাংলাদেশ দল ব্যাটিং করতে নেমেছে। বুলবুল ড্রেসিং রুমে ঢুকে স্মৃতিকাতর হয়ে পড়লেন। মাঠের দিকে তাকিয়ে বললেন, ‘সেই মাঠ।’ পাশে থেকে একটা ব্যাট হাতে নিয়ে হাওয়ায় ব্যাটিং করে বললেন, ‘সেই ব্যাট।’ ঠিক তখনই ব্যাটের কানায় লেগে উইকেট কিপারের হাতে ক্যাচ আউট হয়ে তামিমকে ফিরতে দেখে বললেন, ‘সেই একই ধরনের আউট।’ দর্শকদের চিত্কার শুনে গ্যালারির দিকে তাকিয়ে বললেন, ‘সেই একই উত্তেজনা।’   তামিম মন খারাপ করে ড্রেসিং রুমে ফিরে বলল, ‘ধুর, ব্যাটের কানায় না লেগে মাঝে লাগলে এটা নিশ্চিত ছয় হতো।’বুলবুল ড্রেসিং রুম থেকে বের হতে হতে বললেন, ‘সেই একই অজুহাত।’ একজন পরোপকারী মানুষঈদ যতই এগিয়ে আসছে, চুরি-ছিনতাই ততই বেড়ে যাচ্ছে। তাই সাদা পোশাকের মোবাইল পুলিশ নেমেছে রাস্তায়। এক মহিলার ভ্যানিটি ব্যাগ ধরে টান দেওয়ার মুহূর্তে সাদা পোশাকধারী পুলিশ পেছন থেকে ধরে ফেলল ছিনতাইকারীকে। পুলিশ :কতদিন ধরে এই কারবারে?ছিনতাইকারী :স্যার, আপনি যা ভাবছেন, আমি তা না।পুলিশ :তাই নাকি? তাহলে আপনি কী?ছিনতাইকারী :একজন পরোপকারী মানুষ। ব্যস্ত রাস্তায় আমি তো আর মহিলার হাত ধরে টানতে পারি না, তাই উনার ভ্যানিটি ব্যাগ ধরে টেনে রাস্তা পার করে দিতে চাইছিলাম।   দুর্দান্ত অফারপ্রথম দোকানদার :হায় রে! এমন অফার কেউ দেয়?  দ্বিতীয় দোকানদার :কেন? ভুল কী করলাম?প্রথম দোকানদার :এই যে লিখে রেখেছেন, বিশ মিনিটে কেনাকাটা সারতে পারলে ২০% ছাড়। আপনি তো বিশাল ধরা খাবেন।দ্বিতীয় দোকানদার :হাঃ হাঃ হাঃ ও এই ব্যাপার!প্রথম দোকানদার :হাসছেন কেন? দ্বিতীয় দোকানদার :এটাই তো আমার বিজনেস ট্রিক্স।প্রথম দোকানদার :কী করে?দ্বিতীয় দোকানদার :মহিলাদের ব্যাপারে আমার অগাধ আস্থা আছে। এ অফার দেখে অনেকেই ছুটে এসেছেন। তবে কেনাকাটা শেষ করার পর এ পর্যন্ত কেউই অফারের সুবিধা নিতে পারেনি।   ঈদ কেনাকাটাপ্রথম বন্ধু :কীরে দোস্ত, এবার ঈদে কী নিচ্ছিস?দ্বিতীয় বন্ধু :বউয়ের শপিং করার পর হাতে টাকা থাকলে তো নেব। প্রথম বন্ধু :হাতে টাকা নেই, কিন্তু পোটলা কীসের?দ্বিতীয় বন্ধু :রঙের পোটলা।প্রথম বন্ধু :রঙের পোটলা কেন?দ্বিতীয় বন্ধু :গত ঈদের সাদা পাঞ্জাবিটাকে এবার কালার পাঞ্জাবি করে ফেলব।   সহমর্মীভিক্ষুক :বাবা, রোজা রমজানের দিন কিছু দিয়া যান। আমার মা নাই, বাবা নাই, চোখ নাই।পথচারী :এত কিছু না থেকেও তোমার থালায় যা টাকা আছে, আমার তো তাও নাই। ভিক্ষুক :তাইলে খাড়াইয়া দেখস কী? আমারে ধর...g  কার্টুন রবিউল ইসলাম সুমন  



41318,57135
আপনি জানেন কি?
ফিচার
প্রকাশ : ২৬ মে ২০১৯, ০০:০০
 জেনে নিন, বিশ্বকাপের অবিশ্বাস্য সব তথ্য। যা জানলে আপনি আবেগে আপ্লুত হয়ে যাবেন! জানাচ্ছেনমুহা. তাজুল ইসলামv এই বিশ্বকাপে একটি কাপ আছে কিন্তু পিরিচ নেই।v দশটি দেশের শতাধিক খেলোয়াড় এই কাপের পিছনে ছুটলেও দুঃখজনকভাবে মাত্র একটি টিমই কাপটি পাবে।v বিশ্বসেরা খেলোয়াড় হলেও রোনালদো, মেসি, নেইমারদের এই বিশ্বকাপে দেখা যাবে না।v বিশ্বকাপ রেডিওতে প্রচার হবে ঠিকই কিন্তু আপনি চাইলেও সেখানে খেলা দেখতে পারবেন না।v বিশ্বকাপের প্রতিটি ম্যাচে একটি করে থার্ড ম্যান থাকবে কিন্তু ফার্স্ট ম্যান বা সেকেন্ড ম্যান থাকবে না।v খালেদ মাহমুদ সুজন বিশ্বকাপ খেলেছেন কিন্তু ডন ব্র্যাডম্যান কোনোদিন বিশ্বকাপ খেলার সুযোগ পাননি।v বিশ্বকাপ টিভিতে ফ্রি দেখা গেলেও অনেকেই বোকার মতো টাকা নষ্ট করে টিকিট কেটে, রোদের মধ্যে মাঠে খেলা দেখবেন।v বিশ্বকাপে অনেক চেষ্টা করে ব্রাজিল, আর্জেন্টিনা কিংবা জার্মানি খেলার সুযোগ করতে পারেনি কিন্তু বাংলাদেশ ঠিকই সুযোগ পেয়েছে।v বিশ্বকাপের জন্য অনেকেই পেট ব্যথা, মাথা ব্যথা কিংবা ডায়রিয়ার কথা বলে স্কুল ফাঁকি দেবে বা অফিসে ছুটি নেবে কিন্তু দল হারার পর ‘ছুটি কেন নিলাম’ বলে আফসোস করবে।  



41319,57136
রূপপুর পারমাণবিক বিদ্যুত্ কেন্দ্রের কাছে বালিশ বিক্রি করার জন্য আবেদনপত্র
ফিচার
প্রকাশ : ২৬ মে ২০১৯, ০০:০০
 সুদিপ্ত কুমার নাগ এক বালিশ ছয় হাজার টাকা, রূপপুর পারমাণবিক বিদ্যুত্ প্রকল্প তথ্যসূত্র :দৈনিক ইত্তেফাক (২০ মে, ২০১৯)। এবার বালিশ বিক্রির জন্য কর্তৃপক্ষের নিকট একহতভাগার আবেদনপত্রের নমুনা দেখে নেওয়া যাক—বরাবররূপপুর পারমাণবিক বিদ্যুত্ কেন্দ্র,রূপপুর, পাবনা। বিষয় :আপনাদের কাছে স্বল্পমূল্যে বালিশ বিক্রি করার জন্য আবেদনপত্র। জনাব,পত্রিকার মাধ্যমে জানতে পারলাম যে, আপনারা একটি বালিশ কিনেছেন ৫,৯৫৭ টাকা দিয়ে। আর সেই বালিশ বিল্ডিংয়ের ওপরে ওঠাতে খরচ হয়েছে ৭৬০ টাকা। তার মানে একটা বালিশ কিনতে আপনারা খরচ করেছেন ৬,৭১৭ টাকা। আপনাদের খরচ কমানোর দায়িত্ব আমি নিতে চাই। আপনাদের এত টাকা খরচ করে বালিশ কেনা নিয়ে লোকজন ট্রল করুক, সেটা আমি চাই না! আমার কাছে শিমুল তুলার ভালো মানের বালিশ আছে, তবে বালিশগুলো থেকে মাঝে মাঝে তুলার বিচি বের হয়। আসল শিমুল তুলার বালিশ হলে এরকম হবেই! আমি এই বালিশে মাথা রেখেই হাই সিজিপিএ ও গার্লফ্রেন্ডের সঙ্গে ডেটিংয়ের স্বপ্ন দেখি কিন্তু কোনো কিছু বাস্তবে পরিণত হয় না! সামনে ঈদ, এজন্য অনেক খরচ হবে। তাই আমি আপনাদের কাছে আমার বালিশগুলো কমদামে বিক্রি করে ঈদের খরচ তুলতে চাই। এজন্য আপনাদের বেশি টাকা খরচ করতে হবে না। প্রত্যেকটা বালিশের জন্য মাত্র ২,৫০০ টাকা করে দিলেই হবে। এতেই আমি কোটিপতি হয়ে যাব।অতএব, মহোদয়ের নিকট বিনীত নিবেদন এই যে, আমি আপনাদের পারমাণবিক বিদ্যুত্ প্রকল্পের কাছে প্রতিটি বালিশ মাত্র ২,৫০০ টাকায় বিক্রি করতে চাই। সুতরাং আপনারা আমার কাছ থেকে যথার্থ দামে বালিশ কিনে আমাকে কোটিপতি হওয়ার সুযোগ করে দিন। বিনীত নিবেদকসর্বদা গার্লফ্রেন্ড প্রত্যাশী ঘেনা-লেলপা নামে খ্যাতপটকা ভাই  



41320,57137
অর্থাভাবে দুই কন্যা শিশুকে হত্যা করেছে বাবা!
সারাদেশ
প্রকাশ : ২৫ মে ২০১৯, ১৮:৩৮
নরসিংদী শহরের কাউরিয়াপাড়া নতুন লঞ্চঘাটের টয়লেট থেকে দুই কন্যা শিশুর লাশ পাওয়া গিয়েছে। দুই শিশুর নাম নুসরাত জাহান তাইন (১০) ও তানিশা তাইয়েবা (৪)। এই দুই কন্যা শিশুকে শ্বাসরোধ করে হত্যা করার কথা স্বীকার করেছে তাদের বাবা শফিকুল ইসলাম।এ তথ্যের সত্যতা নিশ্চিত করেছেন নরসিংদীর পুলিশ সুপার মিরাজ উদ্দিন আহমেদ। শনিবার দুপুর ১২টার দিকে পুলিশ সুপার কার্যালয়ের সম্মেলন কক্ষে এক প্রেস ব্রিফিংয়ে এই তথ্য জানান তিনি।ব্রিফিংয়ে পুলিশ সুপার বলেন, নিহত দুই শিশুর বাবা শফিকুল ইসলাম ও তার পরিবারের সঙ্গে কথা বলে জানা গেছে, শফিকুল ইসলাম পূর্ব থেকেই মানসিকভাবে অসুস্থ ছিলো। শনিবার সে তার দুই মেয়েকে মনোহরদী থেকে শিবপুরে ডাক্তার দেখাতে নিয়ে আসে। সেখানে ডাক্তার না থাকায় নরসিংদী সদরে ঘুরতে আসে মেয়েদের নিয়ে। পরে বড় মেয়ের আবদার অনুযায়ী নরসিংদী কাউরিয়াপাড়া নতুন লঞ্চ ঘাট দেখতে আসে তারা। পুলিশ সুপার আরো বলেন, ‘তার কথাবার্তায় নানা রকমের অসঙ্গতি দেখেছি। সে জানিয়েছে পারিবারিক দারিদ্র্য, মেয়েদের লেখাপড়ার খরচ না দিতে পারা, আবদার অনুযায়ী মেয়েদের নতুন জামা দিতে না পারা সবকিছু মিলিয়ে মানসিক হিতাহিত জ্ঞান হারিয়ে ফেলে সে। প্রথমে ছোট মেয়েকে লঞ্চ ঘাটের একটি টয়লেটে নিয়ে গিয়ে শ্বাসরোধ করে হত্যা করে। পরে বড় মেয়েকে একই টয়লেটে নিয়ে গিয়ে শ্বাসরোধ করে হত্যা করে ফেলে রেখে চলে যায়। পরে ঘটনাস্থলে এসে তাদের নিজের সন্তান দাবি করলেও তার কথাবার্তায় সন্দেহ হলে তাকে আটক করা হয়।’এই রিপোর্ট লেখা পর্যন্ত থানায় কোন মামলা হয়নি। নিহতদের মৃতদেহ ময়না তদন্ত শেষে পরিবারের হাতে তুলে দেয়া হবে।আরও পড়ুন: ভাণ্ডারিয়ায় দুস্থ কল্যাণ সংস্থার শাড়ি-লুঙ্গী বিতরণউল্লেখ্য, গতকাল রাত ৮টার দিকে নরসিংদী কাউরিয়াপাড়া নতুন লঞ্চ ঘাটের টয়লেটের ভিতর থেকে দুই কন্যা শিশুর মৃতদেহ উদ্ধার করে পুলিশ। মরদেহ দুটি উদ্ধার করে ময়নাতদন্তের জন্য নরসিংদী সদর হাসপাতালের মর্গে পাঠানো হয়। নিহত দুই কন্যা শিশু মনোহরদী উপজেলার পূর্ব চালাকচর গ্রামের শফিকুল ইসলামের কন্যা। এ ঘটনায় জিজ্ঞাসাবাদের জন্য তাদের পিতা শফিকুল ইসলামকে আটক করেছে পুলিশ। ইত্তেফাক/নূহু



41321,57138
আইডিয়া
ফিচার
প্রকাশ : ২৬ মে ২০১৯, ০০:০০
ব্রত রায় বছর বছর নিয়ম করেঈদ আসে আর যায়ঈদ এলে সব রম্যলেখকপড়ছে সমস্যায়! নতুন নতুন আইডিয়া কিপয়দা হবে রোজ?এফবি এবং নেটজুড়ে তারচলতে থাকে খোঁজ! নতুন হলেই হয় না শুধু,আইডিয়া চাই ফানিএক হয়ে যায় ফানলেখকেরনাকের চোখের পানি! সম্পাদকের তাড়া, ‘লেখাদিচ্ছ কবে মিয়া?’রম্যলেখক ছোট্ট করেবলছে ‘নো আইডিয়া!’



41322,57139
জলে জ্বলে যা
ফিচার
প্রকাশ : ২৬ মে ২০১৯, ০০:০০
সাঈদ সাহেদুল ইসলাম নিরাপদে আছে জলওয়াসার দাবিসেই জল খাব নাকিশতবার ভাবি। ভেবে ভেবে দিন পারমরি পিপাসায়ভালো জল দিবি তুইপ্রাণ চলে যায়! জল পানে বাঁচি সবেজল পানে মরিকে আছিস শুচিজলদিবি তড়িঘড়ি? নেই ভালো জল নেইআছে জ্বলা, জ্বলজ্বলে জ্বলে মন যাহাবলবে—তা বল! 



41323,57140
নাইকো আমার নাম
ফিচার
প্রকাশ : ২৬ মে ২০১৯, ০০:০০
সোহেল রানা করতে শপিং বউটি আমারলিস্ট করেছে পাকাসেই তালিকায় নামটি আমারসৌজন্যতে রাখা। রাখছে কারণ টাকাটা কে দেবে জানে সে তাবউ হতে চায় এবার ঈদেরসবচে’ বড় ক্রেতা। কিন্তু আমার লিস্টি দেখেইযায় শুকিয়ে গলাএকটু কমাও, কমবে নাকোহচ্ছে বৃথাই বলা। তারপরও কই বউ ভালো বেশসংযমের এই মাসেচেষ্টা করো একটু যদিকোথাও কমে আসে। কমল শেষে একটা কিছুঝরলো অনেক ঘাম—কিন্তু একি! সেই তালিকায়নাইকো আমার নাম! 



41324,57141
বালিশ সমাচার
ফিচার
প্রকাশ : ২৬ মে ২০১৯, ০০:০০
 বাসুদেব খাস্তগীর দেখতে কনে হবু বেয়াইএলেন কনে বাড়িকনের বাপ কয়, ‘আমার কিন্তুনেই ফ্ল্যাট আর গাড়ি।’ হেসে বলেন হবু বেয়াই,‘বলেন বেয়াই কী যেকথা শুনে ভীষণ রকমলজ্জা পাইলাম নিজে। ছেলে আমার ব্যবসায় করে,তার অনেক কামাই,আমি কিন্তু খুব সাধারণযৌতুকের লোভ নাই। রূপপুরের সেই পারমাণবিককেন্দ্রে আমার ছেলেসাপ্লাই দেয় বালিশ এখনদেখতে পারেন গেলে।’ কনের বাবা শুনে বলেন,‘দেখতে যাব আজি’কনে বলে, ‘দরকার নাইআমি বাবা রাজি।’বিএমসি ডিগ্রি কলেজ, চট্টগ্রাম।



41325,57142
‘তিন উৎস থেকে আসবে ৯৫ হাজার কোটি টাকা রাজস্ব’
জাতীয়
প্রকাশ : ২৫ মে ২০১৯, ১৮:৩৯
আগামী ২০১৯-২০ অর্থবছরের জন্য ১২ লাখ ৪০ হাজার ৯০ কোটি টাকার বিকল্প বাজেট প্রস্তাবনা পেশ করেছে বাংলাদেশ অর্থনীতি সমিতি।সমিতির প্রস্তাবিত বাজেটের আকার চলতি অর্থবছরের বাজেটের তুলনায় ২ দশমিক ৬৭ গুন বেশি। প্রস্তাবিত বাজেটে রাজস্ব আয় ধরা হয়েছে ১০ লাখ ২ হাজার ৫১০ কোটি টাকা যার মধ্যে ৬৯ শতাংশ হবে প্রত্যক্ষ কর এবং ৩১ শতাংশ পরোক্ষ কর,অর্থ্যৎ মোট বাজেট বরাদ্দের প্রায় ৮১ শতাংশের যোগান দেবে সরকার। বাকী ১৯ শতাংশ যোগান দেবে সরকারি-বেসরকারি যৌথ অংশীদারিত্ব,বন্ড বাজার,সঞ্চয়পত্র এবং দেশীয় ব্যাংক থেকে ঋণ গ্রহণ।শনিবার রাজধানীর সিরডাপ সম্মেলনকক্ষে বঙ্গবন্ধুর জন্মশতবর্ষে মুক্তিযদ্ধের চেতনায় বাংলাদেশ বিনির্মাণ শীর্ষক সংবাদ সম্মেলনে সমিতির সভাপতি ড. আবুল বারকাত বিকল্প বাজেট উপস্থাপন করেন।তিনি বলেন, ‘আমাদের প্রস্তাবিত বাজেটে রাজস্ব আয়ের উৎস হিসেবে ২০টি নতুন উৎস নির্দিষ্ট করা হয়েছে, যা আগে ছিল না।এর মধ্যে অর্থপাচার রোধ,কালো টাকা উদ্ধার ও সম্পদ কর এই তিনটি উৎস থেকেই সরকার মোট ৯৫ হাজার কোটি টাকা অতিরিক্ত রাজস্ব আয় করতে পারে। আর এ টাকা দিয়ে প্রতিবছর তিনটি পদ্মা সেতু করা সম্ভব।’আবুল বারকাত বলেন,আসন্ন বাজেটে সামনে বছরের জন্য মোট দেশজ উৎপাদনের প্রাক্কলিত প্রবৃদ্ধি ধরা হবে হয়ত ৮ থেকে ৮.৫ শতাংশ। স্থিতিশীল রাজনৈতিক পরিবেশে এ প্রবৃদ্ধি অর্জন সম্ভব বলে তিনি মনে করেন। তবে প্রবৃদ্ধির সাথে আয় বৈষম্য হ্রাস-এই নির্দেশনা বাজেটে স্পষ্ট থাকতে হবে।অর্থনীতি সমিতি অগ্রাধিকার ভিত্তিতে খাতওয়ারি সর্বোচ্চ বরাদ্দ প্রস্তাব করেছে শিক্ষা ও প্রযুক্তি খাতে মোট ২ লাখ ৮৪ হাজার ৫০০ কোটি টাকা।এরপর পর্যায়ক্রমে রয়েছে জনপ্রশাসন,পরিবহন ও যোগাযোগ,বিদ্যুৎ ও জ্বালানী, স্বাস্থ্যখাত,সামাজিক নিরাপত্তা ও কল্যাণ খাত।কৃষকের ধানের ন্যাষ্যা মূল্য নিশ্চিত করতে চাল আমদানির ওপর ২০০ শতাংশ শুল্ক কর বসানোর প্রস্তাব করা হয়।আরো পড়ুন: শান্তিরক্ষা মিশনে নিহত ১২ বাংলাদেশিকে জাতিসংঘের সম্মানখেলাপী ঋণ প্রসঙ্গে আবুল বারকাত প্রস্তাব করেন,‘অভ্যাসগত ঋণখেলাপীদের মোকাবেলার জন্য সর্বাত্মক পদক্ষেপ গ্রহণ জরুরী।তবে তাদের পূর্ণউদ্যমে চালু শিল্প প্রতিষ্ঠান বন্ধ করা ঠিক হবে না। সমস্যাটি জটিল তবে সমাধান সম্ভব বলে মনে করি।’আগামী ৩ বছরের মধ্যে কমপক্ষে ৫ লাখ ভ্যাট লাইসেন্সধারীকে ভ্যাটের আওতায় আনার প্রস্তাব করেছে অর্থনীতি সমিতি। এ প্রসঙ্গে সমিতির সভাপতি বলেন, জাতীয় রাজস্ব বোর্ড ও পরিসংখ্যান ব্যুরোর তথ্য মতে বাংলাদেশের ভ্যাট লাইসেন্সধারীর সংখ্যা প্রায় ৯ লাখ। কিন্তু পরিতাপের বিষয় যে বড়জোর ১ লাখ লাইসেন্সধারীর কাছ থেকে (মোট ভ্যাট লাইসেন্সধারীর ১০ শতাংশ) বর্তমানে ভ্যাট আদায় হয়।অর্থনীতি সমিতির অন্যান্য প্রস্তাবের মধ্যে রয়েছে-ব্যক্তি পর্যায়ে কর হার কমিয়ে ৩ শতাংশ থেকে ১০ শতাংশ রাখা, বছরে কমপক্ষে ১ কোটি টাকা বা তার বেশি ব্যক্তিগত আয়কর দেবার যোগ্য করদাতার সংখ্যা ৫০ হাজারে উন্নীত করা, ৩০ হাজার কোটি টাকার সমপরিমাণ কালো টাকা উদ্ধার অর্থপাচার রোধ থেকে আগামী অর্থবছরে ৩৫ হাজার কোটি টাকা আদায়, ভূমিহীন ও প্রান্তিক কৃষকদের জন্য সুদবিহীন ঋণ ও বীমা, রেমিটেন্স প্রবাহকে ফলপ্রদ উৎপাদনশীল বিনিয়োগে ব্যবহার,সার্বজনীন পেনশন ব্যবস্থা চালু, প্রবীণ মানুষদের জন্য ‘প্রবীণ নীড়’ গড়ে তোলা, পেনশনভোগীদের পেনশনের অর্থ বিনিয়োগের আয় থেকে সব ধরণের আয়কর,কর, শুল্ক স¤পূর্ণ রহিত করা।ইত্তেফাক/এমআই



41326,57143
বালিশ সমাচার
ফিচার
প্রকাশ : ২৬ মে ২০১৯, ০০:০০
রিয়েল আবদুল্লাহ আবুল মিয়া কাবুল যাবেনসঙ্গে নেবেন বালিশ,মাজা পিঠে দারুণ ব্যথাচাই আরো মালিশ। বালিশ কিনতে সার্চ দিলেনফেসবুকের বাজারে,হরেক রকম বালিশ আছেহাজারে ও হাজারে। এক বালিশের দাম দেখেচক্ষু উঠল গাছে,তিরিশ মন ধানের দামযায় বালিশের কাছে। বালিশ নাকি তুলতে হবেসাতশ টাকা দামে,খরচ হবে বেজায় রকমশ্রমে আর ঘামে। আবুল মিয়া বসে পড়েমাথায় দিয়ে হাত,যত ব্যথা রোগে এদ্দিনছিলেন কুপোকাত। বালিশ ছুঁয়ে এক নিমিষেইসব যে গেল উড়ে ,কাবুল যাবার শখ রেখে সেবাড়ির দিকে ফেরে।  



41327,57144
মোজাফ্ফর আহমদ ছিলেন অর্থনীতি ভাবনার অন্যতম পথিকৃৎ: ড. আতিউর
রাজধানী
প্রকাশ : ২৫ মে ২০১৯, ১৮:৪১
বিশিষ্ট অর্থনীতিবিদ ও বাংলাদেশ ব্যাংকের সাবেক গভর্নর, অধ্যাপক ড. আতিউর রহমান বলেছেন, প্রয়াত অধ্যাপক মোজাফ্ফর আহমদ বাংলাদেশের স্বাধীন ও বাস্তবমুখী অর্থনীতি ভাবনার অন্যতম পথিকৃৎ ছিলেন। তার চিন্তা ও কর্ম অনেককে অনুপ্রাণিত করেছে। জাতির দীর্ঘমেয়াদি স্বার্থকে অগ্রাধিকার দিয়ে বাস্তবতার নিরিখে আর্থসামাজিক উন্নয়ন পরিকল্পনা ও নীতি প্রণয়ন বিষয়ে তার চিন্তা-ভাবনা আজও আমাদের দিক-নির্দেশনা দেয়।শনিবার ঢাকায় ইএমকে সেন্টারে অধ্যাপক মোজাফ্ফর আহমদের ৭ম মৃত্যুবার্ষিকী উপলক্ষে আয়োজিত সেমিনারে ‘আমাদের অর্থনীতি ভাবনায় অধ্যাপক মোজাফ্ফর আহমদের অবদান’ শীর্ষক স্মারক বক্তৃতায় তিনি এসব কথা বলেন। অনুষ্ঠানে আরও বক্তব্য রাখেন, অধ্যাপক রেহমান সোবহান, জাতীয় অধ্যাপক আনিসুজ্জামান, ড. ওয়াহিদউদ্দিন মাহমুদ, খোন্দকার ইব্রাহিম খালেদ এবং প্রয়াত অধ্যাপক
মোজাফ্ফর আহমদের সহধর্মিণী রওশন জাহান।খোন্দকার ইব্রাহিম খালেদ ও জাতীয় অধ্যাপক আনিসুজ্জামান তাদের বক্তব্যে অধ্যাপক মোজাফ্ফরের সততা, দৃঢ়তা এবং দেশাত্মবোধ নিয়ে আলোচনা করেন।আরও পড়ুন: মন্দিরে চুরির ঘটনায় ৪ চোর গ্রেফতার, মালামাল উদ্ধারড. আতিউর আরও বলেন, অধ্যাপক মোজাফ্ফর সব সময়ই তার চারপাশের সামাজিক-রাজনৈতিক বাস্তবতার বিষয়ে সচেতন ছিলেন। তাই মুক্তবাজার ব্যবস্থার প্রধানতম প্রবক্তা শিকাগো স্কুলের সঙ্গে ঘনিষ্ঠতা সত্ত্বেও তিনি মুক্তবাজার অর্থনীতির সীমাবদ্ধতা গুলোর বিষয়ে ছিলেন সদা-সচেতন। .সব শেষে তিনি বলেন যে, অধ্যাপক মোজাফ্ফরের জীবন ও কর্ম শুধু দেশেই নয় বরং আন্তর্জাতিক পর্যায়েও অর্থনীতিবিদ, উন্নয়ন চিন্তক ও উন্নয়ন কর্মীদের অনুপ্রেরণার উৎস হয়ে থাকবে।ইত্তেফাক/অনি



41328,57145
বীর মুক্তিযোদ্ধা হাছেন আলীর রাষ্ট্রীয় মর্যাদায় দাফন
সারাদেশ
প্রকাশ : ২৫ মে ২০১৯, ১৮:৪৬
ময়মনসিংহের গৌরীপুর উপজেলার ষোলপাই গ্রামের বীর মুক্তিযোদ্ধা হাছেন আলী (৬৮) শুক্রবার রাতে ময়মনসিংহ মেডিকেল কলেজ হাসপাতালে চিকিৎসাধীন অবস্থায় মৃত্যুবরণ করেন (ইন্না....রাজেউন)। শনিবার বেলা সাড়ে ১১টায় জানাযার নামাজ শেষে মরহুমের মরদেহ পারিবারিক গোরস্থানে রাষ্ট্রীয় মর্যাদায় দাফন করা হয়েছে।এ সময় মরহুমের কফিনে সম্মান প্রদর্শন করেন সহকারী কমিশনার (ভূমি) এএসএম রিয়াদ হাসান গৌরবের নেতৃত্বে গৌরীপুর থানার পুলিশের একটি চৌকস দল। মৃত্যুকালে তিনি স্ত্রী, ৫ ছেলে ও ১ মেয়ে রেখে গেছেন।আরও পড়ুন: অর্থাভাবে দুই কন্যা শিশুকে হত্যা করেছে বাবা!শ্রদ্ধা নিবেদন কালে উপস্থিত ছিলেন, উপজেলা পরিষদ চেয়ারম্যান মোফাজ্জল হোসেন খান, উপজেলা মুক্তিযোদ্ধা সংসদের সাবেক কমান্ডার মোঃ আব্দুর রহিমসহ স্থানীয় মুক্তিযোদ্ধারা। ইত্তেফাক/নূহু



41329,57146
সাতক্ষীরা মেডিকেল কলেজ হাসপাতালে মাটি চাপা দেওয়া ওষুধ ও সরঞ্জামাদি উদ্ধার
সারাদেশ
প্রকাশ : ২৫ মে ২০১৯, ১৮:৫৯
সাতক্ষীরা মেডিকেল কলেজ হাসপাতালে মাটি চাপা দেওয়া বিপুল পরিমাণ সরকারি ঔষুধ ও গজ ব্যান্ডেজসহ বিভিন্ন সরঞ্জাম বৃষ্টির পানির চাপে ভেসে উঠেছে। শনিবার দুপুরে সাতক্ষীরা মেডিকেল কলেজ হাসপাতালের সেফটিক ট্যাংকির ধারে এ দৃশ্য সাধারণ মানুষের চোখে পড়লে তারা তা উদ্ধার করে। প্রত্যক্ষদর্শীরা জানান, অসৎ উদ্দেশ্যে সাতক্ষীরা মেডিকেল কলেজ হাসপাতালের সেফটিক ট্যাংকির পাশে কমপক্ষে ১০ বস্তা বিভিন্ন ধরণের ওষুধ ও গজ ব্যান্ডেজসহ নানা ধরনের সরঞ্জাম কবরের মতো করে মাটি চাপা দেওয়া হয়েছিল। সকালে কালবৈশাখী ঝড় ও বৃষ্টির পানির চাপে ওষুধের বস্তাগুলো মাটি সরে গেলে ভেসে ওঠে। এসব গজ ব্যান্ডেজ টাটকা এবং ওষুধের মেয়াদ ২০২২ সাল পর্যন্ত।স্থানীয়রা জানায়, ভেসে ওঠা ওষুধগুলো পুনরায় মাটি চাপা দেওয়ার জন্য লেবারদের সঙ্গে দরকষাকষি করতে গেলেই ঘটনাটি ফাঁস হয়ে যায়।আরও পড়ুন: বীর মুক্তিযোদ্ধা হাছেন আলীর রাষ্ট্রীয় মর্যাদায় দাফনমেডিকেল কলেজ হাসপাতালের তত্বাবধায়ক ডাঃ শাহজাহান আলী জানান, তিনি বিষয়টি জেনেছেন। তার দায়িত্বরত সময়ে এ ঘটনা ঘটেনি। তিনি যোগদানের আগে এ ঘটনাটি ঘটেছে বলে তিনি সন্দেহ পোষণ করেন।ইত্তেফাক/নূহু



41330,57147
বিড়ির ওপর শুল্ক প্রত্যাহার চান শতাধিক সংসদ সদস্য
বাণিজ্য
প্রকাশ : ২৫ মে ২০১৯, ১৯:০৯



41331,57148
সিংড়ায় ১ মায়ের গর্ভে ৪ সন্তানের জন্মলাভ
সারাদেশ
প্রকাশ : ২৫ মে ২০১৯, ১৯:১০
নাটোরে একসঙ্গে ৪ সন্তানের জন্ম দিয়েছেন শাহিদা বেগম (৩৫) নামের এক মা। চার সন্তানের মধ্যে একটি ছেলে ও বাকি তিনটি মেয়ে সন্তান। শনিবার দুপুর ২টার দিকে নাটোর আধুনিক সদর হাসপাতালে সন্তানগুলো জন্ম নেয়। স্বাভাবিক প্রসবের মাধ্যমে চার সন্তানের জন্ম হওয়ায় বাবা, মা থেকে শুরু করে আত্মীয়রা সবাই খুশি। শাহিদা নাটোরের সিংড়ার শেরকোল ইউনিয়নের ভাগনারকান্দি গ্রামের মিলনের স্ত্রী। মিলন জানান, সকালে স্ত্রীর প্রসব ব্যাথা উঠলে তাকে নাটোর সদর  হাসপাতালে নিয়ে ভর্তি করেন তারা। পরে দুপুর ২টার দিকে হাসাপাতালের চিকিৎসক ফজলুল কাদিরের তত্বাবধানে শাহিদা একে একে চার সন্তানের জন্ম দেন। পরে সদ্য প্রসূত চার সন্তান ও মা শাহিদাকে উন্নত চিকিৎসার জন্য রাজশাহী মেডিকেল কলেজ হাসপাতালে পাঠানো হয়েছে। আরও পড়ুন: সাতক্ষীরা মেডিকেল কলেজ হাসপাতালে মাটি চাপা দেওয়া ওষুধ ও সরঞ্জামাদি উদ্ধারনাটোর আধুনিক সদর হাসপাতালের দায়িত্বরত চিকিৎসক ফজলুল কাদির জানান, শাহিদা একে একে চার সন্তানের স্বাভাবিক প্রসব করেন। কিন্তু একসঙ্গে চারটি বাচ্চা হওয়ার কারণে যে কোন ধরনের অনাকাঙ্খিত সমস্যা দেখা দিতে পারে। সে সমস্যা এড়াতে তাকে রাজশাহী মেডিকেল কলেজ হাসপাতালে প্রেরণ করা হয়েছে। মা ও সন্তানরা ভালো আছে।ইত্তেফাক/নূহু



41332,57149
মনোজ-মমর ‘বার্ডস আই’
বিনোদন
প্রকাশ : ২৫ মে ২০১৯, ১৯:২২
একটি রোমান্টিক গল্প কিংবা রোমান্টিক নয়, অথবা অতিপ্রাকৃতিক একজন মানুষের গল্প। যে মানুষটি যা বলে হয়ে যায় সেটি। ভাবনার সঙ্গে মিলে যায় সময়ের গল্প। এমন বিষয় নিয়েই নির্মিত হয়েছে টেলিফিল্ম ‘বার্ডস আই’। এতে জুটি হয়ে অভিনয় করেছেন মনোজ প্রামাণিক ও জাকিয়া বারি মম। রচনা ও পরিচালনা করছেন নজরুল ইসলাম রাজু। বঙ্গবিডি প্রযোজিত নাটকটির চিত্রনাট্য করেছেন মতিয়া মানু শুকু। এতে পেখম চরিত্রে অভিনয় করেছেন মনোজ। গল্প আর নির্মাণ নিয়ে দারুণ খুশি এ অভিনেতা। ঈদের জন্য মমর সঙ্গে জুটি হয়ে দুটি নাটকে অভিনয় করেছেন মনোজ। এর মধ্যে একটি ‘বার্ডস আই’। অন্যটি ঠিক ঈদে প্রচার হবে কী না নিশ্চিত নন তিনি। তবে এটি প্রচার হবে বলে নিশ্চিত করে জানান মনোজ। টেলিফিল্মটি নিয়ে মনোজ বলেন, নাটকটিতে পেখম চরিত্রে অভিনয় করা ছেলেটির মধ্যে দারুণ একটা ব্যাপার আছে। সত্যি বলছি আমি এর আগে যত চরিত্রে অভিনয় করেছি তার মধ্যে একটি উল্লেখ করার মতো একটা চরিত্র। অভিনয় করে হৃদয় জুড়িয়ে গেছে। প্রশান্তি পেয়েছি খুব’। কাজটি আমার সেরা একটি কাজ হবে। আশা করি দর্শকরাও উপভোগ করবেন।’ আরও পড়ুন: মন্দিরে চুরির ঘটনায় ৪ চোর গ্রেফতার, মালামাল উদ্ধারটেলিফিল্ম এর গল্প নিয়ে প্রশংসা করলেন মমও। জানালেন, ‘এমন গল্পে কাজ করতে সত্যিই আনন্দ লাগে। দর্শকরা দেখেও আনন্দ পান। সব মিলিয়ে ভালো একটি কাজ হয়েছে।’ এনটিভির ঈদ আয়োজনের ৫ম নাটকটি প্রচার হবে বলে জানান পরিচালক রাজু।ইত্তেফাক/অনি



41333,57150
মিঠাপুকুরে স্বামী পরিত্যাক্তা নারীর রহস্যজনক মৃত্যু
সারাদেশ
প্রকাশ : ২৫ মে ২০১৯, ১৯:২৬
মিঠাপুকুরে স্বামী পরিত্যাক্তা এক নারীর রহস্যজনক মৃত্যু হয়েছে। শনিবার সকালে ওই নারীর লাশ উদ্ধার করে পোস্টমর্টেমে পাঠিয়েছে পুলিশ। ওই নারীর নাম রেমি বেগম (২০)। তিনি উপজেলার মিলনপুর ইউনিয়নের সন্তোষপুর গ্রামের রিক্সা-ভ্যান চালক রেজাউল ইসলামের মেয়ে।এলাকাবাসী ও নিহতের পরিবার সূত্রে জানা গেছে, রেমি বেগমের (২০) বছর খানেক আগে স্বামীর সঙ্গে ছাড়াছাড়ি হয়। এরপর থেকে তিনি বাবার বাড়িতেই থাকতেন। শুক্রবার রাতে শয়নঘরে রেমির গোঙানির শব্দ শুনতে পেয়ে বাড়ির লোকজন ঘরে ঢুকে তাকে অসুস্থ অবস্থায় বের করেন। এ সময় তার মুখ থেকে কীটনাশকের গন্ধ বের হচ্ছিল। তাকে দ্রুত মিঠাপুকুর উপজেলা স্বাস্থ্য কমপ্লেক্সে নেওয়া হলে শনিবার তিনি মারা যান।আরও পড়ুন: সিংড়ায় ১ মায়ের গর্ভে ৪ সন্তানের জন্মলাভমিঠাপুকুর থানার ওসি জাফর আলী বিশ্বাস বলেন, নিহত রেমি বেগম মানসিক ভারসাম্যহীন ছিলেন। এ কারণে এক বছর আগে স্বামী তাকে তালাক দেয়। কীটনাশক পানে তিনি আত্মহত্যা করেছেন বলে ধারণা করছি। লাশ উদ্ধার করে মর্গে পাঠানো হয়েছে। এ ঘটনায় একটি অপমৃত্যু মামলা হয়েছে।ইত্তেফাক/নূহু



41334,57151
‘সেন্ট্রাল ডাকটাইল সিস্টেমের আওতায় আনা হবে ঢাকার সব সড়ক’
রাজধানী
প্রকাশ : ২৫ মে ২০১৯, ১৯:৩৪
ঢাকা উত্তর সিটি কর্পোরেশনের (ডিএনসিসি) মেয়র মো. আতিকুল ইসলাম বলেছেন, সম্প্রসারিত ঢাকার সকল সড়ককে সেন্ট্রাল ডাকটাইল সিস্টেমের আওতায় আনা হবে।শনিবার জাতীয় প্রেসক্লাবে নগর উন্নয়ন সাংবাদিক ফোরাম-বাংলাদেশ আয়োজিত ‘কতটা বাসযোগ্য ঢাকা মহানগরী’ শীর্ষক নগর সংলাপে প্রধান অতিথির বক্তব্যে এ কথা বলেন তিনি।ডিএনসিসি মেয়র বলেন, নগরবাসী নিরাপদ নগর, নিরাপদ সড়ক ও নিরাপদ খাদ্য নিশ্চিত করার দাবি তুলেছে। এটা সময়ের দাবি, এটা নিশ্চিত করার চ্যালেঞ্জ গ্রহণ করলাম। আর এ কাজ বাস্তবায়নে সকলের সহযোগিতা দরকার।তিনি বলেন, মশার গান এবং যানজট আমার খুবই অপছন্দের। এ কারণে হয়তো সৃষ্টিকর্তা আমাকে মেয়র করেছেন। রাজধানীর বিদ্যমান এসব সমস্যার সমাধানে নিরলসভাবে কাজ করে যাচ্ছি। এর পাশাপাশি শহরের জলাবদ্ধতা নিরসন, ফুটপাত দখল ও খাল দখলমুক্ত করা, টেকসই বর্জ ব্যবস্থাপনা নিশ্চিত করা, গণপরিবহনে শৃঙ্খলা ফেরানোসহ বহুমুখি কার্যক্রম গ্রহণ করে বাস্তবায়ন শুরু হয়েছে। ধীরে ধীরে নগরবাসী এর সুফল পাবে।আরো পড়ুন: ‘তিন উৎস থেকে আসবে ৯৫ হাজার কোটি টাকা রাজস্ব’নগর উন্নয়ন সাংবাদিক ফোরামের চতুর্থ প্রতিষ্ঠাবার্ষিকী উপলক্ষে আয়োজিত নগর সংলাপে ফোরামের সভাপতি অমিতোষ পালের সভাপতিত্বে ও সাধারণ সম্পাদক মতিন আব্দুল্লাহর সঞ্চালনায় অনুষ্ঠানে মূল প্রবন্ধ উপস্থাপন করেন বাংলাদেশ ইন্সটিটিউট অব প্ল্যানার্স (বিআইপি) সাধারণ সম্পাদক ড. আদিল মুহাম্মদ খান। আলোচনায় অংশ নেন, পরিবহন বিশেষজ্ঞ ড. সালাউদ্দিন আহমেদ, রাজউকের প্রধান প্রকৌশলী মো. আব্দুল লতিফ হেলালী, ঢাকা দক্ষিণ সিটি কর্পোরেশনের প্রধান নগর পরিকল্পনাবিদ সিরাজুল ইসলাম, সিনিয়র সাংবাদিক তৌফিক আলী ও তোফাজ্ঝল হোসেন। এর আগে নগর বিশেষজ্ঞ ও সদস্যদের নিয়ে জাতীয় প্রেসক্লাব থেকে বর্ণাঢ্য র‌্যালি বের হয়।ইত্তেফাক/এমআই



41335,57152
জনগণকে দেওয়া কথা রেখেছেন প্রধানমন্ত্রী: রেলমন্ত্রী
সারাদেশ
প্রকাশ : ২৫ মে ২০১৯, ১৯:৩৫
বাংলাদেশ সরকারের রেলপথ মন্ত্রণালয়ের মন্ত্রী নূরুল ইসলাম সুজন এমপি বলেছেন, ‘নির্বাচনের পূর্বে ঠাকুরগাঁও সফরে এসে প্রধানমন্ত্রী শেখ হাসিনা ঘোষণা দিয়েছিলেন এ অঞ্চলের মানুষের জন্য তিনি একটি সরাসরি ঢাকাগামী আন্তঃনগর ট্রেন দিবেন। নির্বাচনের পর জনগণকে দেওয়া সেই কথা রেখেছেন প্রধানমন্ত্রী শেখ হাসিনা। প্রধানমন্ত্রী আজ এ অঞ্চলের মানুষের জন্য ‘পঞ্চগড় এক্সপ্রেস’ নামের একটি আন্তনগর ট্রেনের উদ্বোধন করেছেন। প্রধানমন্ত্রী যা বলেন তাই করেন।’শনিবার ঠাকুরগাঁও শহরের রোড রেল স্টেশনে জেলা স্বেচ্ছাসেবক লীগ আয়োজিত আলোচনা সভায় প্রধান অতিথির বক্তব্যে তিনি রেলমন্ত্রী নুরুল ইসলাম সুজন এসব কথা বলেন।রেলমন্ত্রী নুরুল ইসলাম সুজন বলেন, ‘পঞ্চগড় এক্সপ্রেস নামের এই নতুন ট্রেনটি সাড়ে এগারো ঘন্টার মধ্যে পঞ্চগড় থেকে ঢাকা পৌঁছাবে। ট্রেনটি অনেকটা বিরতিহীনভাবে চলাচল করবে পঞ্চগড়-ঢাকা রেলপথে। ট্রেনটি পঞ্চগড় থেকে ছেড়ে প্রথম স্টপেজ ঠাকুরগাঁও রোড রেল স্টেশনে। এরপর দিনাজপুর, এরপর পার্বতীপুর, এরপর সরাসরি ঢাকা পৌঁছাবে ‘পঞ্চগড় এক্সপ্রেস’ নামের এই আন্তঃনগর ট্রেনটি।  তিনি বলেন, ‘ঠাকুরগাঁওয়ের জন্য ২৫০টি টিকিট বরাদ্দ দেওয়া হয়েছে। আমার বিশ্বাস আগামী দিনে পঞ্চগড় ও ঠাকুরগাঁও জেলার মানুষ এই নতুন ট্রেনের যাত্রী হয়ে স্বাচ্ছন্দে নিরাপদে এবং স্বল্প ভাড়ায় যাতায়াত করতে পারবে। এই দুই জেলার দীর্ঘদিনের দাবি ছিল সরাসরি ঢাকাগামী একটি ট্রেন। আজ মানুষদের এই আশা পুরণ করেছেন প্রধানমন্ত্রী শেখ হাসিনা।’ আরও পড়ুন: মিঠাপুকুরে স্বামী পরিত্যাক্তা নারীর রহস্যজনক মৃত্যুআলোচনা সভায় অন্যান্যের মধ্যে বক্তব্য দেন, জেলা প্রশাসক ড. কে এম কামরুজ্জামান সেলিম, পুলিশ সুপার মনিরুজ্জামান মনির, জেলা আওয়ামী লীগের সাধারণ সম্পাদক মুহা: সাদেক কুরাইশী, সাংগঠনিক সম্পাদক অ্যাড. মোস্তাক আলম টুলু, প্রচার সম্পাদক মোস্তাফিজুর রহমান রিপন, কেন্দ্রীয় আওয়ামী লীগের উপ-কমিটির সহ সম্পাদক রেজাউর রাজি খোকন চৌধুরী, জেলা স্বেচ্ছাসেবক লীগের সভাপতি নজমুল হুদা শাহ এ্যাপোলো, জেলা যুবলীগের সভাপতি আব্দুল মজিদ আপেল, জেলা ছাত্রলীগের সাধারণ সম্পাদক সানোয়ার পারভেজ পুলক প্রমুখ।ইত্তেফাক/নূহু



41336,57153
মোড়লের লেখা কবিতা
অন্যান্য
প্রকাশ : ২৬ মে ২০১৯, ০০:০০
 হোজ্জার গাঁয়ের যিনি মোড়ল, তিনি একটা কবিতা লিখেছেন। হোজ্জাকে তিনি সেটা পড়ে শোনালেন। নিজের লেখা সম্পর্কে বেশ উঁচু ধারণা পোষণ করেন মোড়ল সাহেব। গদগদ কণ্ঠে তিনি হোজ্জার কাছে জানতে চান,  তা, আমার এই কবিতাটা কেমন লাগল আপনার? বেশ ভালো লেগেছে নিশ্চয়ই।হোজ্জা গম্ভীর। তিনি সোজাসাপটা জবাব দেন, নাহ, মোটেও ভালো লাগেনি আমার। পচা কবিতা।এ কথা শুনে মোড়ল বেশ ক্ষিপ্ত হলেন। রাগের চোটে গা জ্বলে যাচ্ছে তাঁর। কড়া শাস্তি দিলেন হোজ্জাকে। টানা তিনদিন জেলে বন্দি থাকতে হবে তাঁকে।পরের সপ্তাহের ঘটনা। মোড়ল হোজ্জাকে ডেকে পাঠিয়েছেন তাঁর দপ্তরে। নতুন একটা কবিতা লিখেছেন তিনি। সেটা বেশ ঘটা করে পড়ে শোনালেন। হোজ্জার দিকে তাকিয়ে মুচকি হেসে বললেন মোড়ল, কী, এই কবিতাটা কেমন লিখেছি? এই কবিতা সম্পর্কে এখন আপনি কী বলবেন?নাসিরুদ্দীন হোজ্জা চুপ। তাঁর মুখে কোনো কথা নেই। মোড়লের কথা শোনার কয়েক সেকেন্ড পর তিনি হাঁটা ধরলেন। মোড়ল অবাক। জানতে চাইলেন, আরে, আরে! কী ব্যাপার? হোজ্জা, আপনি যাচ্ছেন কোথায়?জেলে। হোজ্জার সংক্ষিপ্ত উত্তর। হাসান হাফিজ



41337,57154
বোরো ধান
অন্যান্য
প্রকাশ : ২৬ মে ২০১৯, ০০:০০
 বোরো বাংলাদেশের ধানের একটি জাত। উত্পাদনের সময়ের ওপর নির্ভর করে ধানের প্রধান যে তিনটি শ্রেণিভেদ করা হয়, বোরো তাদের অন্যতম। বোরোর মৌসুম শুরু হয় আমনের মৌসুম শেষ হবার পরে। ধান রোপণ শুরু হয় কার্তিক (অক্টোবর-নভেম্বর) মাস থেকে এবং ধান কাটা চলে বৈশাখ-জ্যৈষ্ঠ (এপ্রিল-জুন) পর্যন্ত। হেমন্তকালের শুরু থেকে গ্রীষ্মকালের মাঝামাঝি পর্যন্ত এই ধানের সময় চলে এবং এই ধানের মূল ফলন বসন্তকালে হয় বলে একে বাসন্তিক ধান বলেও ডাকা হয়ে থাকে। বোরো ধান যে সময়ে জন্মায় সে সময়ে বৃষ্টিপাত সাধারণত কম হয়। তাই বোরো ধান সেচের ওপরে বহুলাংশে নির্ভরশীল। বোরো ধান চাষে সার ও পরিচর্যা ব্যবস্থাপনা বোরো ধানের বীজতলা থেকে শুরু করে রোপণ পর্যন্ত একটা বৈরী পরিবেশের মধ্য দিয়ে যায় বলে, বিশেষ কিছু পরিচর্যা ব্যবস্থা গ্রহণ করতে হয়। না হলে বোরোর ফলন মারাত্মকভাবে কমে যায়। বিভিন্ন রোগ ও পোকামাকড়ের উপদ্রব বাড়ে। অন্যদিকে জমিতে ফলন ঠিক রাখার জন্য ধান চাষের আগে-পরে বা পাশাপাশি অন্য জাতের ফসলও চাষ করতে হয়। এতে ধান রোপণের আগে বা কাটার পর মধ্যবর্তী সময়ে স্বল্প সময়ের জন্য একটি ফসল চাষ করলে জমির উর্বরতা রক্ষা করা যায়।বোরো চাষের আগে যদি আলু, সরিষা বা শিমজাতীয় শস্য চাষ করে নেওয়া যায় এবং বোরো চাষের পর ধৈঞ্চার চাষ করে মাটিতে মিশিয়ে দেওয়া যায়, তাহলে জমির স্বাস্থ্য ঠিক থাকে। কারণ এসব ফসলে সার প্রয়োগ যথাযথভাবে করা হয় ভালো ফলনের জন্য, যা পরবর্তী বোরোর জন্যও কাজে লাগে। জমিতে জৈব পদার্থ যোগ হয়ে জমির উর্বরতা রক্ষা পায়, জমিতে প্রয়োগ করা রাসায়নিক সারের গ্রহণ যথাযথ হয় এবং রাসায়নিক সার ব্যবহারের কারণে জমিতে তৈরি হওয়া বিষ কমে যায়।সেচ সুবিধাপ্রাপ্ত উঁচু ও মাঝারি উঁচু জমির জন্য বোরো চাষের বিভিন্ন শস্যবিন্যাসের সুপারিশ করা হয়েছে। এর মধ্যে উল্লেখযোগ্য হচ্ছে—১. বোরো (বিআর ২৬), রোপা আমন (ব্রিধান ৩২), সরিষা (টরি ৭); ২. বোরো (বিআর ২৬), রোপা আমন (ব্রিধান ৩২), সবুজ সার (শনপাট); ৩. বোরো (ব্রিধান ২৮), গিমাকলমি, রোপা আমন (ব্রিধান ৩২); ৪. বোরো (বিআর ৩), পতিত-রোপা আমন (বিআর ১১); ৫. বোরো (বিআর ২৬), রোপা আমন (ব্রিধান ৩২), সবজি (মটরশুঁটি/ঝাড়শিম); ৬. অঙ্কুরিত বোনা বোরো (ব্রিধান ২৬), সবুজ সার,  রোপা আমন (বিআর ১১)। 



41338,57155
চার্জ-কমিশন-করের ধাবা
অন্যান্য
প্রকাশ : ২৬ মে ২০১৯, ০০:০০
 মানিব্যাগে রাখলে টাকাছেলেমেয়ে করছে ফাঁকা,রাখব ঘরে? চোর-ডাকাতের ভয়!আরো আছে চিন্তা তাতে—পড়ে যদি বউয়ের হাতেশপিং করে করবে সবই ক্ষয়! রাখব টাকা বালিশ ভরে?কেউ যদি ফের নালিশ করে—‘কালো টাকার পাহাড় গড়েছি’!মিথ্যে; তবু দুদক এসেমামলা দিয়ে ধরবে ঠেসে,এ তো মহাজ্বালায় পড়েছি! বাপ-দাদারা গর্ত করেরাখত টাকা কলস ভরেধরব নাকি সেই পুরাতন চল?সেই উপায়ও আছে নাকিচারতলাতে ভাড়া থাকিগর্ত আমি খুঁড়ব কোথায় বল? কী ভেবেছিস—বোকা আমি?ব্যাংক রয়েছে নামি-দামিটাকা নিয়ে মরছি তবু ভয়ে?ব্যাংকে যাব? ওরে বাবা!চার্জ, কমিশন, করের থাবা!আসল টাকাই যাবে হাওয়া হয়ে!  



41339,57156
এই দিনে
অন্যান্য
প্রকাশ : ২৬ মে ২০১৯, ০০:০০
২৬ মে১৮৪৫: এঙ্গেলস-এর ‘সিচুয়েশন অব দি ইংলিশ ওয়ার্কিং ক্লাস’ গ্রন্থ প্রকাশ২০১২: বাংলাদেশের ওয়াসফিয়া নাজরীনের এভারেস্ট বিজয়  



41340,57157
উদ্ধৃতি
অন্যান্য
প্রকাশ : ২৬ মে ২০১৯, ০০:০০
ফেবারিটের তকমা বিশ্বকাপ এনে দিবে না ইংল্যান্ড, ভারতকে। খেলা হবে মাঠে, কাগজে-কলমে নয়। তবে এবার বাংলাদেশেরও বিশ্বকাপ জয়ের দারুণ সুযোগ আছে।—সাকিব আল হাসান   বিশ্বসেরা অলরাউন্ডার(সূত্র :দৈনিক ইত্তেফাক, ২৫ মে ২০১৯)গতকালের শব্দচালের উত্তর : মূর্তি উদ্ধারশব্দসমূহ :মূল্যবান, কার্তিক, উজির, মুক্তিযোদ্ধা, এরশাদ  



41341,57158
রঙ্গরস
অন্যান্য
প্রকাশ : ২৬ মে ২০১৯, ০০:০০
: ডাক্তার সাহেব আমার স্ত্রী বলে আমি নাকি ঘুমের ভেতর প্রচুর কথা বলি। এখন আমার কী করা দরকার?: প্রথমত, আপনার স্ত্রীকে জানতে দিতে চান না এমন সব কাজ করা থেকে বিরত থাকুন।   কুস্তি প্রতিযোগিতার দুই কুস্তিগির হোটেলে বসে আলাপ করছে—: হোটেল থেকে মাঠ কতদূরে দেখেছ? যেতে যেতেই তো দম ফুরিয়ে যাবে।: হাহ! তোমার আর কী কষ্ট? কষ্ট হবে আমার!: কেন আমার মার খেয়ে কাহিল হয়ে যাবে তাই?: আরে না, কুস্তি শেষে তুমি তো দিব্যি স্ট্রেচারে শুয়ে চলে আসবে আর আমাকে যে নিজে নিজেই আসতে হবে।   



41342,57159
আপনার রাশিফল
অন্যান্য
প্রকাশ : ২৬ মে ২০১৯, ০০:০০
২৬ মে ২০১৯ খ্রিষ্টাব্দ, রবিবারআজ ১২ জ্যৈষ্ঠ ১৪২৬ বঙ্গাব্দ এবং ২০ রমজান ১৪৪০ হিজরি। নৈসর্গিক রাশিচক্রে রবি আজ মিথুন রাশিতে অবস্থান করছে। আজ সূর্যোদয় ৫-১২ মিনিটে এবং সূর্যাস্ত ৬-৩৯ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মিথুন রাশির জাতক/জাতিকা। আপনার জন্ম সংখ্যা:৮। আপনার ওপর প্রভাবকারী গ্রহ: শনি ও বুধ। আপনার শুভ সংখ্যা: ৫ ও ৮। শুভবার: শনি ও বুধবার। শুভ রত্ন: নীলা ও পান্না।  জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)বড় ভাইবোনদের সাথে সুসম্পর্ক বজায় রাখুন। প্রয়োজনে তাদের পরামর্শ গ্রহণ করুন। পেশাগত যোগাযোগ অব্যাহত রাখুন। ভবিষ্যতের জন্য কোনো পরিকল্পনা গ্রহণ করতে পারেন।     বৃষ রাশি (২১ এপ্রিল-২০ মে)   অসুস্থ পিতার শরীর স্বাস্থ্যের ব্যাপারে যত্নবান হওয়ার চেষ্টা করুন। কর্মপরিবেশ অনুকূল থাকতে পারে। কর্মস্থলে সিনিয়রদের পরামর্শ অনুযায়ী চলুন। সামাজিক কোনো কাজে অংশ নিতে পারেন।মিথুন রাশি (২১ মে-২০ জুন)আধ্যাতিকতার প্রতি অনুরাগবোধ করতে পারেন। কোনো সেলাকের পরামর্শে উপকৃত হতে পারেন। জীবনকে অর্থবহ করার চেষ্টা করুন। পেশাগত দিক ভালো যাবে। তীর্থযাত্রার সুযোগ পেতে পারেন।কর্কট রাশি (২১ জুন-২০ জুলাই)ব্যবসায়িক দিক ভালো যাবে না। বিক্রয় বাণিজ্যে লোকসান হতে পারে। শরীর ভালো নাও থাকতে পারে। অবহেলা না করে চিকিত্সা নিন। আজ কোনো ঝুঁকি নেওয়া ঠিক হবে না।সিংহ রাশি (২১ জুলাই-২১ আগস্ট) জ্ঞাতি শত্রুরা ক্ষতি করার চেষ্টা করতে পারে। জ্ঞাতি শত্রু সম্পর্কে সতর্ক থাকুন। বিবাদ এড়িয়ে চলুন। দাম্পত্য ক্ষেত্রে যাবতীয় ভুলবুঝাবুঝি এড়িয়ে চলার চেষ্টা করুন। যাত্রা ও যোগাযোগ শুভ।কন্যা রাশি (২২ আগস্ট-২২ সেপ্টেম্বর) শত্রুরা মাথাচাড়া দিয়ে উঠতে পারে। শত্রুকে দুর্বল ভাবা ঠিক হবে না। নিজের সীমাবদ্ধতা সম্পর্কে সতর্ক থাকুন। শরীর ভালো যাবে না।তুলা রাশি (২৩ সেপ্টেম্বর-২২ অক্টোবর)ধর্মীয় কাজে আনন্দ পাবেন। নিজের মনোভাব স্পষ্টভাবে প্রকাশ করুন। অন্যথায় সুযোগ হারাতে পারেন। পড়াশোনায় মন বসাতে চেষ্টা করুন।বৃশ্চিক রাশি (২৩ অক্টোবর-২১ নভেম্বর)অসুস্থ মায়ের শরীর স্বাস্থ্যের ব্যাপারে যত্নবান হোন। উত্তেজনা পরিহার করুন। পড়াশোনার প্রতি আগ্রহবোধ করতে পারেন।  আধ্যাতিক চিন্তা চেতনায় সমৃদ্ধি আসতে পারে।ধনু রাশি (২২ নভেম্বর-২০ ডিসেম্বর)আপনজন কারো সাথে মতবিরোধ দেখা দিতে পারে। কাজকর্মে প্রত্যাশিত সাফল্য বাধাগ্রস্ত হতে পারে। সংগীত শিল্পীদের জন্য দিনটি শুভ নয়। কণ্ঠ সংক্রান্ত কোনো সমস্যায় ভুগতে পারেন। তথ্যগত বিভ্রান্তি দেখা দিতে পারে।মকর রাশি (২১ ডিসেম্বর-১৯ জানুয়ারি)বেহাত হওয়া সম্পদ উদ্ধার প্রচেষ্টা জোরদার করুন। মূল্যবোধ বজায় রাখুন। আজ কোনো প্রতিশ্রুতি দেওয়া ঠিক হবে না। পাওনা টাকা আদায় বিলম্বিত হতে পারে। মাথাব্যথায় ভুগতে পারেন।কুম্ভ রাশি (২০ জানুয়ারি-১৮ ফেব্রুয়ারি)দিনটি মিশ্র সম্ভাবনাময়। দাম্পত্য ভুল বুঝাবুঝি এড়িয়ে চলুন। অপরের প্রতি সদাচরণ করুন। শরীর ভালো থাকতে পারে। নিজেকে যথাযথভাবে প্রকাশ করার চেষ্টা করুন।মীন রাশি (১৯ ফেব্রুয়ারি-২০ মার্চ)ব্যক্তিগত কোনো ব্যর্থতার জন্য মন খারাপ হতে পারে। মামলা মোকদ্দমা এড়িয়ে চলার চেষ্টা করুন। অনভিপ্রেত কোনো সংবাদ পেতে পারেন। শোকগ্রস্ত হওয়ার আশঙ্কা আছে। 



41343,57160
বেহুলার বাসর ঘরের দরোজার ছিদ্রের কথা আওয়ামী লীগ ভুলে গেছে: রিজভী
রাজনীতি
প্রকাশ : ২৫ মে ২০১৯, ১৯:৪৩
আওয়ামী লীগ সরকার নিজেদের ক্ষমতাকে নিশ্চিদ্র মনে করলেও তারা বেহুলার বাসরঘরের দরোজার ছিদ্রের কথা ভুলে গেছে বলে মন্তব্য করেছেন বিএনপির সিনিয়র যুগ্ম মহাসচিব রুহুল কবির রিজভী।তিনি বলেন, আওয়ামী লীগের সাধারণ সম্পাদক ওবায়দুল কাদের বলেছেন, ‘বেগম জিয়া বিনা চিকিৎসায় মারা যাবেন না’।এই বক্তব্যে প্রমাণ হয় আসলেই আওয়ামী সরকারের ওপর নির্ভর করছে বেগম জিয়ার জীবন-মৃত্যু। তারা বেগম জিয়ার অসুস্থতা নিয়েও বিদ্রুপ করছেন। বাস্তবে
খালেদা জিয়ার সঠিক চিকিৎসা হচ্ছে না। সরকারের অবহেলায় এবং প্রতিহিংসা পূরণের ফলে বিএনপি চেয়ারপারসনের কোনো ক্ষতি হলে এর দায় সরকারকেই নিতে হবে।সরকার বিনা ভোটে ক্ষমতায় থাকতে গিয়ে আকাশছোঁয়া অহংকারে ভুগছে। অহংকারের কারণে তাদের পতন অনিবার্য হয়ে উঠেছে। এসব বক্তব্য অমানবিক ও মনুষ্যত্বহীন। এরা নিজেদের ক্ষমতাকে নিশ্চিদ্র নিরাপদ মনে করলেও বেহুলার বাসরঘরের দরজার ছিদ্রের কথা ভুলে গেছে।শনিবার নয়াপল্টনের বিএনপির কার্যালয়ের সামনে আয়োজিত এক মানববন্ধনে তিনি এ মন্তব্য করেন। কারাবন্দি বিএনপি চেয়ারপারসন খালেদা জিয়ার মুক্তি ও সুচিকিৎসার দাবিতে এ মানববন্ধনের আয়োজন করে জাতীয়তাবাদী মহিলা দল।রুহুল কবির রিজভী এ সময় আরও বলেন, সরকার প্রধানের নির্দেশেই জামিনযোগ্য মামলায় বেগম খালেদা জিয়ার জামিন আটকে রেখে মুক্তিতে বাধার সৃষ্টি করা হচ্ছে। সরকারের বাধার কারণে বেগম খালেদা জিয়ার মুক্তি মিলছে না। প্রধানমন্ত্রীর প্রতিহিংসার আগুনে বেগম জিয়ার জীবন এখন সংকটাপন্ন। আমরা তার অবনতিশীল শারীরিক অবস্থা নিয়ে বারবার তার সুচিকিৎসা ও নিঃশর্ত মুক্তির দাবি জানালেও সরকার গায়ের জোরে সেই দাবিকে অগ্রাহ্য করছে।রিজভী বলেন, বর্তমানে খালেদা জিয়ার শারীরিক অবস্থা এতটাই অবনতিশীল যে, তিনি বর্তমানে বিছানা থেকেও উঠতে পারছেন না। অথচ সরকারের মন্ত্রীদের বক্তব্য শুনলে মনে হয় মিডিয়ার সামনে ভিন্ন ধরনের কথা বললেও ভেতরে ভেতরে বেগম জিয়ার চিকিৎসা ও অসুস্থতা নিয়ে নিষ্ঠুর তামাশা করে যাচ্ছেন।মানববন্ধনে উপস্থিত ছিলেন মহিলা দলের সিনিয়র সহ-সভাপতি নুরজাহান ইয়াসমিন, সিনিয়র যুগ্ম সাধারণ সম্পাদক হেলেন জেরিন খান, মানব উন্নয়নবিষয়ক সম্পাদক ফারহানা ইয়াসমিন আতিকা, মহিলা দল নেত্রী মুকুল আক্তার অনা, শাহজাদী কহিনুর পাঁপড়ী প্রমুখ।আরও পড়ুন: জনগণকে দেওয়া কথা রেখেছেন প্রধানমন্ত্রী: রেলমন্ত্রীমানববন্ধন শেষে রুহুল কবির রিজভীর নেতৃত্বে একটি বিক্ষোভ মিছিল হয়। এদিকে জাতীয়তাবাদী মহিলা দলের কর্মসূচি শেষে একই দাবিতে ঢাকা মহানগর দক্ষিণ বিএনপির উদ্যোগে একটি বিক্ষোভ মিছিল অনুষ্ঠিত হয়।ইত্তেফাক/নূহু



41345,57162
শিবালয়ে পালিত হলো জাতীয় কবির ১২০তম জন্মবার্ষিকী
সারাদেশ
প্রকাশ : ২৫ মে ২০১৯, ১৯:৫০
মানিকগঞ্জের শিবালয়ে জাতীয়ভাবে নানা কর্মসূচির মধ্যে দিয়ে উদযাপিত হলো জাতীয় কবি কাজী নজরুল ইসলামের ১২০তম জন্মবার্ষিকী। এবারের প্রতিপাদ্য বিষয় ছিল ‘নজরুল-চেতনায় বঙ্গবন্ধুর বাংলাদেশ।’ শনিবার সকালে মানিকগঞ্জ জেলা প্রশাসন কবিপত্নী প্রমীলার জন্মস্থান তেওতায় নানা অনুষ্ঠানের আয়োজন করেন। সকালে কবিপত্নী প্রমীলার জন্মস্থান তেওতায় মানিকগঞ্জ জেলা প্রশাসন, শিবালয় উপজেলা প্রশাসনসহ স্থানীয় বিভিন্ন সংগঠন কবির প্রতিকৃতিতে পুষ্পস্তবক অর্পণ, র‌্যালি, আলোচনা সভা, সাংস্কৃতিক অনুষ্ঠান অনুষ্ঠিত হয়। এছাড়া রচনা প্রতিযোগিতায় বিজয়ীদের মধ্যে পুরস্কার বিতরণ ও গুনি কবি-সাহিত্যিকদের সন্মাননা প্রদান করা হয়। র‌্যালিতে বিভিন্ন শিক্ষা প্রতিষ্ঠানের শিক্ষার্থী, নজরুল প্রেমী সংগঠনের নেতৃবৃন্দ ও সাধারণ মানুষ অংশ নেন। নজরুল-প্রমীলা মঞ্চে শিবালয় ইউএনও এএফএম ফিরোজ মাহমুদের সভাপতিত্বে আলোচনা সভায় প্রধান অতিথি হিসেবে উপস্থিত ছিলেন, জেলা প্রশাসক এসএম ফেরদৌস। বিশেষ অতিথি হিসেবে উপস্থিত ছিলেন, ঢাকা বিশ্ববিদ্যালয় অধ্যাপক ও নজরুল গবেষক নিরঞ্জন অধিকারী, নজরুল ইন্সটিটিউট উপ-পরিচালক কবি রেজাউদ্দিন স্টালিন। সভায় অন্যদের মধ্যে বক্তব্য রাখেন, , মানিকগঞ্জ সদর উপজেলা ভাইস চেয়ারম্যান কবি সালেহা ইসলাম, আন্তর্জাতিক নজরুল চর্চা কেন্দ্রের গবেষণা সচিব কৃষিবিদ মো. রফিকুল ইসলাম, নজরুল-প্রমীলা পরিষদ ঢাকার সাধারণ সম্পাদক এমএ মোন্নাফ খান, জাহাঙ্গীর নগর বিশ্ববিদ্যালয়ের ইতিহাস বিভাগের সহযোগী অধ্যাপক নজরুল গবেষক ড. সুলতানা আক্তার, সহকারী কমিশনার ভূমি জাকির হোসেন, শিক্ষক অজয় কুমার চক্রবর্তী, সাংবাদিক বাবুল আকতার মঞ্জুর, সাইফুল ইসলাম, নজরুল-প্রমীলার গবেষণা পরিষদের সভাপতি আতিকুর রহমান, তেওতা একাডেমির প্রধান শিক্ষক মোহাম্মদ মোজাম্মেল হক,  ইউপি চেয়ারম্যান আব্দুল কাদের প্রমুখ।আরও পড়ুন: বরিশালের রাস্তায় থ্রিডি জেব্রা ক্রসিংতেওতায় নজরুল-প্রমীলার নামে মহিলা কলেজ, বিশ্ববিদ্যালয়, নজরুল গবেষণা ইন্সটিটিউট, নজরুল স্মৃতি কেন্দ্র, নজরুল যাদুঘর, রেস্ট হাউজ নির্মাণ ও কবিপত্নী প্রমীলার জন্মভিটায় স্মৃতিফলক নির্মাণসহ সাত দফা দাবি তুলে ধরেন বক্তারা।ইত্তেফাক/অনি



41346,57163
সরকার দায়িত্ববোধ থেকে খালেদা জিয়ার চিকিৎসা করছে: নাসিম
সারাদেশ
প্রকাশ : ২৫ মে ২০১৯, ১৯:৫১
আওয়ামী লীগের প্রেসিডিয়াম সদস্য, ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বলেছেন, ‘আদালতের রায়ে দুর্নীতির মামলায় দণ্ডিত বেগম খালেদা জিয়াকে সরকার দায়িত্ববোধ থেকে একজন রাজনৈতিক নেত্রী হিসেবে অত্যন্ত গুরুত্ব দিয়ে দেশের সর্বোচ্চ চিকিৎসা সেবা প্রতিষ্ঠানে চিকিৎসা দিচ্ছেন।’বিএনপির চেয়ারপারসন বেগম খালেদা জিয়ার স্বাস্থ্য ও চিকিৎসা নিয়ে দলের মহাসচিবের বক্তব্যকে দায়িত্বহীন উল্লেখ করে তিনি বলেন, ‘বঙ্গবন্ধু শেখ মুজিব মেডিকেল বিশ্ববিদ্যালয়ের চিকিৎসকগণ বেগম খালেদা জিয়ার বিভিন্ন রোগ বিশ্লেষণ করে চিকিৎসা দিচ্ছেন। তার প্রতি অমানবিক আচরণ সরকার করতে পারে না। মির্জা ফখরুল ইসলাম আলমগীর একজন দায়িত্বশীল ব্যাক্তি, তার কাছ থেকে এমন অসত্য বক্তব্য কোনভাবেই গ্রহণযোগ্য নয়।’তিনি শনিবার বিকেলে সিরাজগঞ্জে নির্মাণাধীন শহীদ এম মনসুর আলী মেডিকেল কলেজ ও ৫শ শয্যার হাসপাতাল নির্মাণ কাজের অগ্রগতি পরিদর্শন শেষে সংবাদিকদের এক প্রশ্নের জবাবে এ কথা বলেন।প্রায় নয় শ কোটি টাকা ব্যয়ে সিরাজগঞ্জের শিয়ালকোলে জাতীয় নেতা শহীদ এম মনসুর আলীর নামে স্থাপিত এই মেডিকেল কলেজের কাজের অগ্রগতিতে সাবেক এই স্বাস্থ্যমন্ত্রী সন্তোষ প্রকাশ করে বলেছেন, ‘এ প্রকল্পের নির্মাণ কাজ শেষ হলে বঙ্গবন্ধু কন্যা প্রধানমন্ত্রী শেখ হাসিনা এর উদ্বোধন করবেন। সেই উদ্বোধনের দিন সিরাজগঞ্জবাসীর জন্য একটি স্বর্ণোজ্জল দিন হয়ে থাকবে।’ ২০২০ সালের জুন মাসে এ প্রকল্পের নির্মাণ কাজ শেষ হবার কথা। তিনি দেশের সার্বিক উন্নয়ন ধারার সংক্ষিপ্ত বর্ণনা দিয়ে বলেন ‘বঙ্গবন্ধু কন্যা শেখ হাসিনার নেতৃত্বে উন্নয়ন মাইলফলক সৃষ্টি হযেছে। এই উন্নয়নের কারণে শেখ হাসিনাকে এদেশের জনগণ বারবার ক্ষমতায় বসিয়েছে।’এ সময় তাকে প্রকল্পের খুটিনাটি বিষয়ে অবহিত করেন গণপূর্ত বিভগের উপবিভাগীয় প্রকৌশলী  শাহীন রেজা।  সঙ্গে ছিলেন শহীদ এম মনসুর আলী মেডিকেল কলেজের প্রিন্সিপ্যাল অধ্যাপক ডাঃ রফিকুল ইসলাম, জেলা আওয়ামী লীগের সহসভাপতি আবু ইউসুফ সুর্য, সাবেক সাংগঠনিক সম্পাদক আব্দুল বারী তালুকদার, পৌর আওয়ামী লীগের সাধারণ সম্পাদক দানিউল হক মোল্লা, জেলা যুবলীগের সভাপতি মঈন উদ্দিন খান চিনু, সিরাজগঞ্জ সরকারি কলেজের সাবেক ভিপি রাশেদ ইউসুফ জুয়েল, স্বেচ্ছাসেবকলীগের সাধারণ সম্পাদক জিহাদ আল ইসলাম প্রমুখ।পরে মোহাম্মদ নাসিম তার নির্বাচনী এলাকা সিরাজগঞ্জ সদর উপজেলার বহুলী ইউনিয়ন আওয়ামী লীগ আয়োজিত ইফতার মাহফিলে যোগ দেন।আরও পড়ুন: বেহুলার বাসর ঘরের দরোজার ছিদ্রের কথা আওয়ামী লীগ ভুলে গেছে: রিজভীইফতার মাহফিলে বিশেষ দোয়ায় জাতির জনক বঙ্গবন্ধু শেখ মুজিবসহ জাতীয় চার নেতা এবং একাত্তরে মুক্তিযুদ্ধে শহীদদের আত্মার মাগফিরাত কামনা করে দোয়া করা হয়। তাছাড়া বন্ধবন্ধু কন্যা প্রধানমন্ত্রী শেখ হাসিনা ও মোহাম্মদ নাসিমের সুস্বাস্থ্য ও দীর্ঘায়ু কামনা করে দোয়া করা হয়।ইত্তেফাক/নূহু



41347,57164
এভারেস্ট জয়ে চলতি মৌসুমে মৃতের সংখ্যা ১০
বিশ্ব সংবাদ
প্রকাশ : ২৫ মে ২০১৯, ১৯:৫৬
বিশ্বের সর্বোচ্চ শৃঙ্গ মাউন্ট এভারেস্টের উপর প্রাণ হারালেন ৪৪ বছর বয়সী রবিন হেনিস ফিসার নামে এক ব্রিটিশ যুবক। শনিবার পর্বত চূড়া থেকে নেমে তিনি অসুস্থ হয়ে পড়েন এবং শেষ পর্যন্ত প্রাণ হারান। এ নিয়ে চলতি মৌসুমে এভারেস্ট শৃঙ্গে মৃত্যুর সংখ্যা দাঁড়ালো ১০ জনে। শনিবার আন্তর্জাতিক সংবাদ মাধ্যম বিবিসির এক প্রতিবেদনে এই তথ্য উঠে আসে।রবিনের সঙ্গীরা জানান, শনিবার সকালেই রবিন এভারেস্ট জয় করেন। এরপর সেখান থেকে নামার সময় চূড়া থেকে মাত্র ১৫০ মিটার নিচেই অসুস্থ হয়ে পড়েন তিনি। এ ব্যাপারে এভারেস্ট পরিবার অভিযানের মুরারি শর্মা বলেন, 'আমাদের গাইডরা তাকে বাঁচানোর চেষ্টা করেছিল। তবে এর আগেই তিনি মারা যান।'এর আগে শুক্রবার কেভিন হিনেস ৫৬ বছর বয়সী নামে আরেক আইরিশ আরোহী এখানে প্রাণ হারান। তারও আগে আরেক আইরিশ আরোহী অধ্যাপক সিমস ললেস পর্বতের শৃঙ্গ থেকে পড়ে প্রাণ হারান বলে জানা গেছে। তার মৃতদেহ উদ্ধারে এখন পর্যন্ত অভিযান চলছে।এছাড়াও নেপালের পর্যটন করপরেশনের এক কর্মকর্তা দ্যা হিমালয়ান টাইমসকে জানান, তাদের এক শেরপা গাইডও অসুস্থতার কথা জানিয়েছিলেন, পরে তাকে নিচের একটি ক্যাম্প থেকে উদ্ধার করা হয়।চলতি মৌসুমে এভারেস্টে চড়ার সর্বোচ্চ ৩৮১টি পারমিট দিয়েছে নেপাল সরকার। এর প্রতিটির মূল্য ১১ হাজার মার্কিন ডলার। তবে আশ্চর্যের বিষয় হলো, এরই মধ্যে অতিরিক্ত ভিড় দেখা দিয়েছে এই পর্বত শৃঙ্গের চূড়ার কাছে। সেই সঙ্গে বেড়েছে নিহতের সংখ্যাও। এই মৌসুমে একন পর্যন্ত চূড়া থেকে নামার পথে প্রাণ হারিয়েছেন ১০ আরোহী। এই সংখ্যা নিঃসন্দেহে গত যেকোন বছরের নিহতের সংখ্যা থেকে বেশি। নিহতদের মধ্যে শবিবার এক ব্রিটিশ, শুক্রবার এক আইরিশ ছাড়াও চার ভারতীয়, এক নেপালি, এক অস্ট্রেলিয়ান ও এক আমেরিকান রয়েছেন। আরও পড়ুন:  শান্তিরক্ষা মিশনে নিহত ১২ বাংলাদেশিকে জাতিসংঘের সম্মানগত বছর এভারেস্টের চূড়ায় উঠেন মোট ৮১৭ জন। তবে এবছর আরোহীদের সংখ্যা আরও বাড়ার সম্ভাবনা রয়েছে। তবে এভারেস্ট জয় করতে আসা আরোহীদের এই বিপুল সংখ্যায় অনুমতি দেওয়া আর ক্রমবর্ধমান মৃতের সংখ্যা ভবিষ্যতে কর্তৃপক্ষকে অনুমতি দেওয়ার ক্ষেত্রে ভাবাবে।ইত্তেফাক/জেডএইচডি



41348,57165
শান্তিরক্ষা মিশনে সুদান গেলেন ১৪০ পুলিশ সদস্য
জাতীয়
প্রকাশ : ২৫ মে ২০১৯, ১৯:৫৭
বাংলাদেশ ফরমড পুলিশ ইউনিট-১ জাতিসংঘ শান্তিরক্ষা মিশনে কন্টিনজেন্ট প্রতিস্থাপনের লক্ষ্যে ১৪০ জন পুলিশ সদস্য সুদান গেছেন। শনিবার ভোরে জাতিসংঘের একটি ফ্লাইটে তারা দারফুরের নায়লার উদ্দেশে হযরত শাহজালাল (রহ.) আন্তর্জাতিক বিমানবন্দর ত্যাগ করেন। পুলিশ সদর দফতরের এআইজি (মিডিয়া) মো. সোহেল রানা বিষয়টি নিশ্চিত করেন।তিনি বলেন, কন্টিনজেন্টটির কমান্ডারের দায়িত্ব পালন করছেন মোহাম্মদ আব্দুল হালিম। ডেপুটি কমান্ডার হিসেবে রয়েছেন মোসা. নাজলী সেলিনা ফেরদৌসী। পুলিশ সদর দফতরের সংশ্লিষ্ট কর্মকর্তারা তাদের বিদায় জানান। এছাড়া আইপিও হিসেবে ১৬জন পুলিশ কর্মকর্তাও সুদানের পথে রওয়ানা হয়েছেন। এর নেতৃত্বে রয়েছেন পুলিশ সদর দফতরের এসপি মোক্তার হোসেন।আরো পড়ুন: ‘সেন্ট্রাল ডাকটাইল সিস্টেমের আওতায় আনা হবে ঢাকার সব সড়ক’জানা গেছে, ১৯৮৯ সালে নামিবিয়া শান্তিরক্ষা মিশনের মধ্য দিয়ে জাতিসংঘ শান্তিরক্ষা কার্যক্রমে বাংলাদেশ পুলিশের অভিষেক হয়। বর্তমানে দারফুর, কঙ্গো, মালি ও দক্ষিণ সুদানে জাতিসংঘ শান্তিরক্ষা মিশনে বাংলাদেশ পুলিশের শান্তিরক্ষীরা পেশাদারিত্ব ও সুনামের সঙ্গে দায়িত্ব পালন করে ওইসব দেশে শান্তিরক্ষায় অনবদ্য ভূমিকা রাখছেন। বিশ্বের যুদ্ধবিধ্বস্ত বিভিন্ন দেশে শান্তিরক্ষা কার্যক্রমে বাংলাদেশ পুলিশের গৌরবোজ্জ্বল অবদান আন্তর্জাতিক পরিমণ্ডলে বিশ্ববাসীর প্রশংসা অর্জন করেছে, যা দেশের জন্য বয়ে এনেছে বিরল সম্মান ও গৌরব।ইত্তেফাক/এমআই



41349,57166
বৃদ্ধাশ্রমে অসহায় মায়েদের পাশে অভিনেত্রী পূর্ণিমা
বিনোদন
প্রকাশ : ২৫ মে ২০১৯, ১৯:৫৮
ঢাকাই সিনেমার জনপ্রিয় নায়িকা পূর্ণিমাকে অনেক দিন বড় পর্দায় দেখা না গেলেও টিভি পর্দায় তিনি বেশ নিয়মিত। শুক্রবার রাজধানীর উত্তরার উত্তরখান এলাকার মৈনারটেক জিয়াবাগ বৈকাল স্কুলের পাশে অবস্থিত ‘আপন নিবাস বৃদ্ধাশ্রম’ গিয়ে সময় কাটান তিনি। বৃদ্ধাশ্রম ঘুরে এসে সেখানকার বেশকিছু ছবি সামাজিক যোগাযোগ মাধ্যম ফেসবুক পেজে পোস্ট করেছেন এই নায়িকা।আপন নিবাস বৃদ্ধাশ্রমে বর্তমানে পঞ্চাশেরও বেশি বৃদ্ধ মা ও বেশ কিছু প্রতিবন্ধী রয়েছেন। বয়স্ক অসহায় মানুষগুলোর মুখে হাসি ফুটিয়ে এসেছেন তিনি। পূর্ণিমাকে কাছে পেয়ে খুশিতে মন ভরেছে তাদের।আরও পড়ুন: লিচু খেতে চাওয়ায় দুই কন্যাকে হত্যা করলেন বাবাপূর্ণিমা বললেন, ‘আমি বৃদ্ধাশ্রমের মানুষগুলোর সঙ্গে একবেলা খাবার খেয়েছি, তাদের সঙ্গে সময় কাটিয়েছি। সেখানে গিয়ে আমার ভীষণ ভালো লেগেছে। বৃদ্ধাশ্রমটিতে প্রায় পঞ্চাশ জনের মতো বৃদ্ধ রয়েছেন, যাদের মধ্যে অনেকের বয়সই একশ’র বেশি। তাদের সঙ্গে সময়টা কাটিয়ে এবং একবেলা খাওয়াতে পেরে অনেক ভালো লেগেছে। শান্তি অনুভব করছি। আমার মতো করে আপনারা যারা আছেন সবাই আসুন, তাদের সঙ্গে সময় কাটান একবেলা। সবাইকে অনুরোধ করবো তাদের পাশে এসে দাঁড়ানোর জন্য।’আপন নিবাস বৃদ্ধাশ্রমটির নির্বাহী প্রতিষ্ঠাতা পরিচালক সৈয়দা সেলিনা শেলী বলেন, ‘আমাদের এই বৃদ্ধাশ্রমে এসেছিলেন সবার প্রিয়মুখ পূর্ণিমা; অসম্ভব ভালো মনের মানুষ তিনি। মায়েদের জন্য খাবার এনেছেন, গল্প করেছেন, গান করেছেন আর অফুরন্ত ভালোবাসা দিয়েছেন। দিনটির কথা আমাদের মা এবং ছোট প্রতিবন্ধী বোনরা কখনোই ভুলবে না।’সৈয়দা সেলিনা শেলী জানান, ২০১০ সালে মাত্র ছয়জন সর্বস্বহারা, আপনজনহারা এবং আশ্রয়হীন বৃদ্ধা নারী নিয়ে শুরু হয় আপন নিবাস বৃদ্ধাশ্রমটির যাত্রা। বিভিন্ন রাস্তা, রেলস্টেশন, লোকাল বাজার থেকে এরকম বৃদ্ধা মা যাদেরকে ন্যূনতম খাবার দেয়ার কেউ নেই তাদের এই আশ্রমে এনে একটুখানি ভালো রাখার চেষ্টায় সেবা করে যাচ্ছেন তারা।ইত্তেফাক/বিএএফ



41350,57167
‘নাগরিক নিরাপত্তায় বৃহৎ ঐক্যের প্রয়োজন’
রাজধানী
প্রকাশ : ২৫ মে ২০১৯, ২০:২১
  



41351,57168
পুলিশের হাতে ভুয়া ডিবি গ্রেফতার
সারাদেশ
প্রকাশ : ২৫ মে ২০১৯, ২০:২১
ফতুল্লা মডেল থানা পুলিশের হাতে ভুয়া ডিবি পুলিশ পরিচয়দানকারী দুই প্রতারকে প্রাইভেটকারসহ গ্রেফতার করার খবর পাওয়া গেছে। এ ব্যাপারে ফতুল্লা মডেল থানায় পুলিশ বাদী হয়ে গ্রেপ্তারকৃতদের বিরুদ্ধে মামলা দায়ের করেছে।গ্রেফতারকৃতরা হলেন, আসলাম আলী (৩০), এবং সাইফুল ইসলাম টুটুল (৫৪)। পুলিশ জানায়, ফতুল্লা মডেল থানা পুলিশ গত শুক্রবার (২৪ মে) ভূইগড় রূপায়ণ টাউনের সামনে লিংক রোডে অবস্থান করার সময় একটি প্রাইভেটকারকে থামানোর সংকেত দেয়। ওই গাড়ির চালক না থামিয়ে দ্রুত চলে যায়। এ সময় থানা পুলিশ তাদের পিছু নেয়। এক পর্যায় কাজীবাড়ি বাসস্ট্যান্ড পর্যন্ত গেলে ওই গাড়ি থেকে তিনজন দৌড়ে পালানোর চেষ্টা করে। এ সময় দুইজনকে আটক করা গেলেও একজন পালিয়ে যায়। গাড়ি তল্লাশি করে তাদের জ্যাকেট পড়া অবস্থায় পাওয়া যায় তাতে লেখা ছিল নারায়ণগঞ্জ ডিবি। আরও পড়ুন: শিবালয়ে পালিত হলো জাতীয় কবির ১২০তম জন্মবার্ষিকীএরা দীর্ঘদিন এই জ্যাকেট পরে নিজেদের ডিবি পুলিশ পরিচয় দিয়ে নানা জায়গায় অপরাধ করে আসছিল। গ্রেফতারকৃতরা ঢাকা-নারায়ণগঞ্জসহ শহরের আশপাশ এলাকায় প্রতারণার কথা স্বীকার করেছে। ইত্তেফাক/অনি



41352,57169
‘স্যার বললেন, তোমাকে আমি হুমায়ূন অ্যাওয়ার্ড দিলাম’
অন্যান্য
প্রকাশ : ২৬ মে ২০১৯, ০০:০০
এস আই টুটুল। এলআরবি’র প্রতিষ্ঠাতা সদস্য হিসেবে দীর্ঘদিন কি-বোর্ডিস্ট হিসেবে বাজিয়েছেন। এরপর গড়েছেন একক ক্যারিয়ার। পরবর্তীতে ফেস টু ফেস ও ধ্রুবতারা নামের ব্যান্ড ক্যারিয়ার নিয়ে করেছেন একাধিক স্টেজ শো। একাধিকবার জাতীয় চলচ্চিত্র পুরস্কারপ্রাপ্ত এই সঙ্গীতশিল্পী বর্তমান সময়ের কাজ ও পরিকল্পনা নিয়ে মুখোমুখি হয়েছেন বিনোদন প্রতিদিনের। সাক্ষাত্কার নিয়েছেন তানভীর তারেকঈদ উপলক্ষে কী নতুন গান আসছে?নতুন কিছু কাজ শুরু করেছি আমরা ব্যান্ড মেম্বাররা সকলে। সেগুলোর কাজ চলছে। আশা করছি খুব শিগগিরই শ্রোতারা আমাদের নতুন গান পাবেন।মিউজিক প্যাটার্ন বদলে গেছে। এখনকার মিউজিক লেবেল কোম্পানিগুলোর আদলও বদলেছে অনেকখানি। সেখানে নিজেকে খাপ খাওয়াতে কেমন লাগে?না, এখানে খাপ খাওয়ানোর কোনোকিছু নেই। আমার দর্শক-শ্রোতারা আমার কাছ থেকে মেলোডি গানই শুনতে চায়। তবে এখন তো পুরো সময়টাই বদলে গেছে। কিশোর, তরুণদের কাছে এখন নানা ধরনের গেমস সফটওয়ার। ছোট ছেলেরা এফ এল এ মিউজিক করছে যেখানে এমনকিছু বিটস তৈরি করছে যা হয়তো ম্যানুয়ালি বাজানো কোনো মানুষের পক্ষেই সম্ভব না। ব্যক্তিগতভাবে আমার এগুলো পছন্দ অপছন্দ নিয়েও কোনো মাথাব্যথা নেই। কারণ এটাই এখনকার ট্রেন্ড। কিন্তু এটা কতদিন সাসটেইন করবে সেটা হলো মূলকথা। কারণ দিনশেষে শ্রোতারা মেলোডিতে ফেরেন। আমি এসব মিউজিককে খারাপ বলছি না। কারণ সারাবিশ্বই এই প্যাটার্নেও মিউজিক শুরু হয়েছে। তবে মেলোডিতেই আমার সুর ফিরে আসবে। গানের জনপ্রিয়তার স্থায়িত্বকাল কমেছে ভীষণভাবে। এসব আমাকে ভাবায়।এলআরবিতে বালামের যোগদান সম্পর্কে আপনার মতামত কী?এখনো যেহেতু বালামের পারফর্মেন্স আমি দেখিনি এলআরবিতে, তাই কিছু বলতে পারছি না। তবে ওর জন্য অন্তর থেকে আমার শুভকামনা। আমার মনে হয় ও ভালোই করবে।এলআরবিতে আপনার ফেরার কোনো সম্ভাবনা বা স্টেজে এলআরবির গান গাওয়া প্রসঙ্গে শুনতে চাই—না, এলআরবিতে ফেরা তো সম্ভব নয় এই কারণে যে, আমি আমার ব্যান্ড মেম্বারদের সাথে দীর্ঘদিনের একটি কমিটমেন্টে বাঁধা। সেক্ষেত্রে তাদের ছেড়ে আমি নতুন সিদ্ধান্ত নিতে পারি না কখনোই। তবে অবশ্যই এলআরবির যেকোনো সঙ্কটে আমি পাশে থাকবো। কারণ এটাকে বলি আমি আমার বাপের ব্যান্ড। ভাবী (আইয়ুব বাচ্চুর স্ত্রী চন্দনা) আমার আপন বোনের মতো। শুধু রক্তের সম্পর্ক থাকলেই তো বোন হয় না। তিনি তাঁর চেয়েও আপন। তাই এসব পারিবারিক বন্ধন ছিন্ন হওয়ার নয়। আর আমি স্টেজে এখন আমার গুরুজি আইয়ুব বাচ্চুকে স্মরণ করি নিয়ম করে। ১ মিনিট নীরবতা পালন করে নতুন গান গাইতে শুরু করি। বসের গাওয়া গান, এলআরবিতে গাওয়া গান তো আমি গাই নিয়মিত। এটা তো খুব স্বাভাবিক।সম্ভবত আইয়ুব বাচ্চুর সুরে শেষ চিঠি গানটি আপনার প্রথম গাওয়া। এ গানটি প্রসঙ্গে শুনতে চাই—এটা শুধু গুরুজির সুরে আমার প্রথম রেকর্ডিংই নয়, এটা আমার প্রথম স্টুডিও মাইক্রোফোনে দাঁড়িয়ে কোনো গান গাওয়া। একদিন এই গানটি সুর করে আমাকে শোনালেন। বললেন, ‘দেখতো কেমন লাগে?’ আমি বললাম, দারুণ। এরপর স্টেজেও উনি গাইলেন। রেকর্ডিংয়ের দিন হঠাত্ করে উনি বললেন, ‘টুটুল গানটি গা তো।’ আমি তো হতবাক। সেই আমার জীবনে প্রথম ভয়েস রেকর্ডিং। আসলে কতশত হাজার দিনের স্মৃতি। বলে শেষ করা যাবে না।এখনকার এই ভাইরাল প্রবণতার যুগে নিজেকে মানাতে কেমন লাগে?আমি কখনোই তো বদলাবো বলে গান করিনি। আমি আমার মতো করে কাজ করে গেছি। আর ভাইরাল হওয়া অনেক গানই তো প্রচণ্ড মানহীন সঙ্গীত। এখন কথা আসতেই পারে—সঙ্গীতে মান নিয়ন্ত্রণ করা যায় না বা ভালোলাগাটা আপেক্ষিক। কিন্তু না, অবশ্যই এখানে একটি মানদণ্ডে বিচার আছে এবং সেটিকে আমি স্পষ্ট করে বলতে পছন্দ করি।হুমায়ূন আহমেদের সাথে আপনার অসংখ্য স্মৃতি। একটি স্মৃতির কথা শুনতে চাই—কোনটা রেখে কোনটা বলি। যেমন কেউ প্রেম করে গানটি ভীষণ জনপ্রিয়তা পেল। কিন্তু পুরস্কার পেলাম না। প্রত্যাশা ছিল মনে ভেতর। মন খারাপ করে বসে আছি স্যারের সামনে। বললেন, ‘মন খারাপ ক্যান।’ আমি বললাম, এত ভালো একটা গান গাইলাম। সব গান তো জনপ্রিয় হবে না। এটি হয়েছিল। কিন্তু পুরস্কার জুটল না। তাই মন খারাপ। তিনি বললেন, ‘তোমার জীবনে কোনো পুরস্কার দরকার নেই। যাও তোমাকে আমি হুমায়ূন অ্যাওয়ার্ড দিলাম।’ তাঁর কথাটি আমার কাছে এত দারুণ শক্তি জুগিয়েছিল, যা বলার না। সন্তানের মতো আদর করতেন, আগলে রাখতেন।  



41353,57170
ঈদের একাধিক গানে লুত্ফর হাসান
অন্যান্য
প্রকাশ : ২৬ মে ২০১৯, ০০:০০
বিনোদন রিপোর্ট ‘ঘুড়ি তুমি কার আকাশে ওড়ো’—এক গানেই বাংলা গানের শ্রোতাদের বাজিমাত করেছিলেন লুত্ফর। সংস্কৃতি অঙ্গনের নানা উঠোনে পদচারণা করলেও গানটাই তাঁর প্রধান প্রেমিকা হিসেবে প্রতিষ্ঠিত আজ। ইদানিং ইউটিউবভিত্তিক অনুষ্ঠানের উপস্থাপনাও করছেন। এবারের ঈদে আসছে তাঁর একাধিক গান। কোনোটির কথা লিখেছেন, কোনোটির সুর করেছেন, কোনোটি নিজে গেয়েছেন। বিস্তৃত এই সুরের পথিক তাই আপনমনে নিজের কাজের ঘোরে নিজের এক পৃথিবী গড়ে তুলেছেন একাই।ঈদের গানগুলো—দিলরুবা খানের মন ভালো নেই, পথিক নবীর জোড়া শালিক, ঈশিতার আমার অভিমান, পিন্টু ঘোষের কবর কবর লাগে, নিজের গাওয়া ক্যামনে তুমি পারো, রঙ্গন হূদ্যর উজান মেঘের বায়ু। সব ক’টি গানেরই প্রকাশক জি-সিরিজ।লুত্ফর হাসান বলেন, ‘আমার সারাদিনের ঘোর হলো লেখালেখি, সুর আর গান। এর ভেতরেই কবে কখন এতগুলো গান হয়ে গেল। সেও আবার ঈদ উপলক্ষেই মুক্তি পাচ্ছে তা আমি বলতে পারবো না। সবগুলোই আমার শ্রেষ্ঠ সন্তান। আপনাদের ভালো লাগবে আশা করি।’ 



41354,57171
সাত চরিত্রে খন্দকার ইসমাইল!
অন্যান্য
প্রকাশ : ২৬ মে ২০১৯, ০০:০০
বিনোদন রিপোর্ট টিভি ম্যাগাজিনের উপস্থাপক হিসেবেই তাঁর পরিচিতিটা বেশি। এমনটি বর্তমানে দেশের উপস্থাপকদের একমাত্র সংগঠন প্রেজেন্টার্স প্লাটফর্ম অব বাংলাদেশ (পিপিবি)-এর সহ-সভাপতি হিসেবে দায়িত্ব পালন করছেন। কিন্তু ভার্সেটাইল মেধার অধিকারী খন্দকার ইসমাইলকে ইদানিং গান, নাটকসহ বিভিন্ন সৃজনশীলতায় দেখা যাচ্ছে। এবার একই নাটকে ৭টি অবয়বে ক্যামেরার সামনে হাজির হলেন। কখনো ডাক্তার, কখনো যাত্রাশিল্পী, আবার কখনো দেখা যাবে সঙ্গীতশিল্পী হিসেবে। এভাবে একই নাটকে ৭টি চরিত্রে অভিনয় করলেন জনপ্রিয় উপস্থাপক ও অভিনেতা খন্দকার ইসমাইল। ‘ভাড়া বাড়ি, বাড়া বাড়ি’ শিরোনামের একটি নাটকে এই ৭ চরিত্রে দেখা যাবে তাঁকে। মানসুরা নবী ও ঝন্টু বৈদ্যর রচনায় এটি নির্মাণ করেছেন নুরুন্নবী রাসেল। গতবছরের শেষের দিকে প্রায় ২০ বছর পর অভিনয়ে ফেরেন টিভি উপস্থাপক খন্দকার ইসমাইল। এ প্রসঙ্গে ইসমাইল বলেন, ‘জীবনটা খুব ছোট। এখন যা যা করছি তার প্রতি নেশা বা চর্চা কিন্তু শৈশব থেকেই টুকটাক ছিল। সেটিকেই এখনএকটা রূপ দেওয়ার চেষ্টা করছি।’ এর আগে বাংলাদেশ টেলিভিশনের ‘সময় বহিয়া যায়’, ‘শ্রাবণে বসন্ত’, ‘দ্বিতীয় পরমায়ু’, ‘অরণ্যে রোদন’সহ বেশকিছু নাটকে তাঁকে দেখা যায়। বাংলাদেশ টেলিভিশনের জনপ্রিয় ম্যাগাজিন অনুষ্ঠান ‘বহুরূপি’, ‘আড্ডা’র উপস্থাপক ছিলেন তিনি। বর্তমানে এটিএন বাংলায় ‘স্মাইল শো’ উপস্থাপনা করছেন তিনি।  



41355,57172
ফরাসি নায়িকার আনন্দ!
অন্যান্য
প্রকাশ : ২৬ মে ২০১৯, ০০:০০
বিনোদন ডেস্ক ৭২তম কান চলচ্চিত্র উত্সব শেষ হওয়ার ঠিক একদিন আগে সম্মানীত হয়েছেন ফরাসি অভিনেত্রী-গায়িকা চিয়ারা মাস্ত্রোইয়ান্নি। ফ্রান্সের ক্রিস্তফ নোরে পরিচালিত ‘অন অ্যা ম্যাজিক্যাল নাইট’ ছবিতে সেরা অভিনয়ের জন্য উত্সবের আঁ সাঁর্তে রিগার বিভাগে তাঁকে পুরস্কৃত করা হয়।অন অ্যা ম্যাজিক্যাল নাইট ছবিতে এক গৃহবধূর চরিত্রে দারুণ অভিনয় করেছেন তিনি। তাঁর চরিত্রের নাম মারিয়া। বিয়ের ২০ বছর পর স্বামীকে ছেড়ে দেওয়ার সিদ্ধান্ত নেয়। তাই একটি হোটেলের ২১২ নম্বর রুমে ওঠে সে। সেখান থেকে সংসার জীবন কাটানো অ্যাপার্টমেন্টটি দেখা যায়। ঠিক সিদ্ধান্ত নিয়েছে কি-না তা ভাবে মারিয়া। এজন্য অনেকের মন্তব্য শোনে সে। পুরস্কার হাতে নিয়ে চিয়ারা মাস্ত্রোইয়ান্নি বলেন, ‘আমি সবার প্রতি কৃতজ্ঞ। এ কাজটি আমার জীবনের অন্যতম সেরা কাজ হয়ে থাকবে। তবে পুরস্কারটি না পেলেও আমি হতাশ হতাম না। কারণ নারীদের কখনো হতাশ হতে নেই। যেটা আমার সিনেমাটিতেও দেখা গেছে।’ এবারের আসরে আঁ সাঁর্তে রিগার নির্বাচিত হয় ১৮টি চলচ্চিত্র। সেরা চলচ্চিত্রের পুরস্কার জেতে ব্রাজিলিয়ান নির্মাতা করিম আইনুজের ‘দ্য ইনভিজিবল লাইফ অব ইউরিজিসি গুজমাও’। এরমধ্যে ছিল মোট ৯ জন পরিচালকের প্রথম ছবি। এগুলোর মধ্যে কানাডিয়ান নারী নির্মাতা মনিয়া শকরির ‘অ্যা ব্রাদারস লাভ’ ও মার্কিন নির্মাতা মাইকেল অ্যাঞ্জেলো কভিনোর প্রথম ছবি ‘দ্য ক্লাইম্ব’ যৌথভাবে জুরিস ব্লো অব হার্ট স্বীকৃতি পেয়েছে।  



41356,57173
ঈদে ইয়ামিন ইলানের ৪ নাটক
অন্যান্য
প্রকাশ : ২৬ মে ২০১৯, ০০:০০
বিনোদন রিপোর্ট ইয়ামিন ইলান ব্যস্ততম পরিচালক হিসেবে নাম লিখেছেন অনেক আগেই। তবে নিভৃতচারী হয়েই নিজের কাজটি করে যেতে চান তিনি। এবারের ঈদে দেশি-বিদেশি প্রযোজনা সংস্থার ৪টি নাটক নির্মাণ করেছেন। পাশাপাশি একাধিক মিউজিক ভিডিও তো রয়েছেই।আসছে ঈদে হাসির নাটক দুদু মিয়া। এতে অভিনয় করেছেন শামীম হাসান সরকার, ফারহান, শারমিন আঁখি, হিমে হাফিজ, তিতান চৌধুরী, মাহমুদুল ইসলাম মিঠুসহ অনেকে।এছাড়া পুরোনো দিনের মিষ্টি প্রেমের নাটক ‘শেষ শরতের কাব্য’। এতে অভিনয় করেছেন প্রভা, ফুয়াদ, হাসান শহীদ, রাখি, আফিফ প্রমুখ। নাটকটির মূলগল্প লিখেছেন শাওন পান্থ। এর বাইরে ভারতভিত্তিক প্রযোজনা ও পরিবেশনা প্রতিষ্ঠান সনিফ্লিক্সের জন্য দুটি নাটক নির্মাণ করেছেন করেছেন তিনি।নিজের কাজ প্রসঙ্গে ইলান বলেন, ‘মিউজিক ভিডিও ইন্ডাস্ট্রিতে যেমন অবদান রেখেছি তেমনি নাটকেও খুব মানসম্পন্ন কিছু কাজ করে যেতে চাই।’ 



41357,57174
ক্যাপসন নিউজ
অন্যান্য
প্রকাশ : ২৬ মে ২০১৯, ০০:০০
 গত শুক্রবার জনপ্রিয় চিত্রনায়িকা পূর্ণিমার দেখা মিলেছে একটি বৃদ্ধাশ্রমে। রাজধানীর উত্তরার উত্তরখান এলাকার মৈনারটেক জিয়াবাগ বৈকাল স্কুলের পাশে অবস্থিত বৃদ্ধাশ্রমটির নাম ‘আপন নিবাস বৃদ্ধাশ্রম’।সেখানে বর্তমানে পঞ্চাশেরও বেশি বৃদ্ধ মা ও বেশকিছু প্রতিবন্ধী রয়েছেন। তাঁদের সঙ্গে সময় কাটাতে গিয়েছিলেন পূর্ণিমা। বয়স্ক অসহায় মানুষগুলোর মুখে হাসি ফুটিয়ে এসেছেন তিনি। তাঁকে কাছে পেয়ে খুশিতে মন ভরেছে তাঁদের। পূর্ণিমা বৃদ্ধাশ্রম ঘুরে এসে সেখানকার বেশকিছু ছবি পোস্ট করেছেন নিজের ফেসবুক পেজে। যেন কথা বলছে সেই ছবিগুলোই   



41358,57175
ব্রাহ্মণবাড়িয়ায় ছাত্রলীগের বাধায় ভিপি নূরের ইফতার মাহফিল হয়নি
সারাদেশ
প্রকাশ : ২৫ মে ২০১৯, ২০:৩৫
শনিবার ব্রাহ্মণবাড়িয়ায় ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) ভিপি নূরুল হকের একটি ইফতার মাহফিলকে ঘিরে উত্তেজনা দেখা দেয়। জামায়াত-শিবিরকে ব্রাহ্মণবাড়িয়ায় কোনে অনুষ্ঠান করতে দেওয়া হবে না জানিয়ে জেলা ছাত্রলীগ নেতাকর্মীরা ভিপি নুরুল হকের ইফতার মাহফিল অনুষ্ঠান বন্ধ করে দিয়েছে। পুলিশি প্রহরায় ভিপি নূর অনুষ্ঠান স্থলে গেলেও রেস্টুরেন্টে তালা দিয়েছে ছাত্রলীগ নেতাকর্মীরা।খোঁজ নিয়ে জানা যায়, শনিবার ব্রাহ্মণবাড়িয়া শহরের মসজিদ রোডস্থ গ্র্যান্ড এ মালেক চাইনিজ রেস্টুরেন্টে ইফতার মাহফিলের আয়োজন করে বাংলাদেশ সাধারণ ছাত্র অধিকার সংরক্ষণ পরিষদ, ব্রাহ্মণবাড়িয়া শাখা। এতে প্রধান অতিথি করা হায় ডাকসুর ভিপি নূরুল হককে।রেস্টুরেন্ট কর্তৃপক্ষকে বিল পরিশোধ করে ইফতারের আয়োজন সম্পন্ন করার পর বিকেলে ছাত্রলীগ নেতাকর্মীরা ইফতার অনুষ্ঠান বন্ধ করে দেয়। পাশাপাশি ভিপি নূর ও তার সহযোগীদের প্রতিহত করারও ঘোষণা দেয় ছাত্রলীগ।ইফতার অনুষ্ঠানে যোগ দিতে ভিপি নূর ঢাকা থেকে চট্টলা এক্সপ্রেস ট্রেনের 'ঝ' বগিতে করে ব্রাহ্মণবাড়িয়ার উদ্দেশে রওনা হন। কিন্তু তাকে ঘিরে শহরে উত্তেজনা দেখা দেওয়ায় ব্রাহ্মণবাড়িয়ার আশুগঞ্জ উপজেলার তালশহর রেলওয়ে স্টেশনে ট্রেন থামিয়ে রাখা হয়। প্রায় দুই ঘণ্টা পর পুলিশ তালশহর রেলওয়ে স্টেশনে গিয়ে ভিপি নূরকে নিয়ে আসেন। সন্ধ্যা পৌনে ছয়টার দিকে রেলওয়ে স্টেশনে নেমে কড়া পুলিশি প্রহরায় মসজিদ রোডে গ্র্যান্ড এ মালেক রেস্টুরেন্টে যান নূর। কিন্তু রেস্টুরেন্ট বন্ধ থাকায় তিনি আয়োজকদের নিয়ে রেস্টুরেন্টের সামনে অবস্থান নেন।এ সময় ভিপি নূরুল হক উপস্থিত সাংবাদিকদের বলেন, ‘ছাত্রলীগ নেতাকর্মীরা কেনো এমন উগ্র আচরণ করছে এটি আমাদের বোধগম্য নয়। বিষয়টি আমি কেন্দ্রীয় ছাত্রলীগের সভাপতি-সাধারণ সম্পাদককে জানিয়েছি। আমাদের সঙ্গে জামায়ত-শিবিরের সংশ্লিষ্টতা থাকলে তো প্রধানমন্ত্রী আমাদের দাওয়াত দিয়ে গণভবনে নিয়ে যেতেন না। আমরা আশা করি যারা ছাত্রলীগের দায়িত্বে আছেন তারা তাদের উগ্র এবং অতি উৎসাহী নেতাকর্মীদের বিরুদ্ধে ব্যবস্থা নেবেন।’ পাশাপাশি নিজের নিরাপত্তা নিয়েও শঙ্কা প্রকাশ করেন তিনি।ব্রাহ্মণবাড়িয়া জেলা ছাত্রলীগের সভাপতি রবিউল হোসেন রুবেল বলেন, ‘ভিপি নূর সরকার বিরোধী বক্তব্য দিয়েছে। তাদের সঙ্গে ছাত্র অধিকারের ব্যানারে শিবিরের ছেলেরা আসছে। এজন্য সাধারণ ছাত্ররা অনুষ্ঠান বন্ধ করে দিয়েছে।’গ্র্যান্ড এ মালেক চাইনিজ রেস্টুরেন্টের সত্ত্বাধিকারী আব্দুল মালেক সাংবাদিকদের জানান, ‘ছাত্রলীগ পরিচয়ে কয়েকজন ছেলে এসে ইফতার আয়োজকদের বের করে দিয়ে রেস্টুরেন্টে তালা দিয়েছে এবং ইফতার সামগ্রী ফিরিয়ে দিয়েছে।’আরও পড়ুন: সরকার দায়িত্ববোধ থেকে খালেদা জিয়ার চিকিৎসা করছে: নাসিমব্রাহ্মণবাড়িয়া সদর মডেল থানা পুলিশের ভারপ্রাপ্ত কর্মকর্তা (ওসি) মুহাম্মদ সেলিম উদ্দিন জানান, পরিস্থিতি স্বাভাবিক রয়েছে। নিরাপত্তার কোনো ঘাটতি নেই।ইত্তেফাক/নূহু



41359,57176
বিপুল জনসমর্থন আমাদের দায়িত্ব আরও বাড়িয়ে দিয়েছে: মোদি
বিশ্ব সংবাদ
প্রকাশ : ২৫ মে ২০১৯, ২০:৩৯
গত ২৩ মে ভারতের লোকসভা নির্বাচনের চুড়ান্ত ফল ঘোষণা দ্বিতীয়বারের মতো দেশটির সরকার গঠন করতে যাচ্ছে বিজেপি। শনিবার সংসদের সেন্ট্রাল হলে উপস্থিত হন বিজেপি নেতৃত্বাধীন ন্যাশনাল ডেমোক্রেটিক ফ্রন্টের সকল শরিক দল। এখানে বিজেপি নেতৃত্বাধীন এনডিএ জোটের সংসদীয় দলের নেতা নির্বাচিত করা হয় নরেন্দ্র মোদিকে।এ সময় দলের এই বিশাল জয়ের পেছনে জনতার অসীম শক্তির কথা উল্লেখ করে তিনি বলেন, 'এই বিপুল জনসমর্থন আমাদের দায়িত্ব আরও বাড়িয়ে দিয়েছে। কোনও বিশেষ জাতি বা বর্ণ আমাকে জেতায়নি। আমাকে জিতিয়েছে দেশের জনতা। জনতা জনার্দ্দনই ঈশ্বরের রূপ, তা এই নির্বাচনে অনুভব করলাম। স্বাধীনতার পর এই প্রথম এত বেশি ভোট পড়েছে। এই দেশ পরিশ্রমের, আত্মমর্যাদার পুজো করে। এই দেশকে এগিয়ে নিয়ে যাওয়া, রক্ষা করা আমাদের দায়িত্ব।'তিনি আরও বলেন, 'মহাত্মা গাঁধী, দীনদয়াল উপাধ্যায় এবং রামমনোহর লোহিয়া, এঁদের আদর্শে এগিয়ে নিয়ে যেতে হবে দেশকে। এনডিএ এখন একটা বিশ্বাসযোগ্য আন্দোলনের নাম।  অনেক নতুন সঙ্গী আছেন। মিথ্যাবাদীদের হাত থেকে আপনাদের সচেতন করা আমার দায়িত্ব। অহঙ্কার সরিয়ে রেখে কাজ করতে হবে। জাতীয় উচ্চাশা আর আঞ্চলিক প্রেরণা, এই দুই নিয়েই এগোতে হবে আমাদের। কোনও একটিকে উপেক্ষা করলে চলবে না। এটাই আমাদের নতুন স্লোগান।'পাশাপাশি দলের নেতৃবৃন্দের উদ্দেশ্যে তিনি বলেন, 'দেশের সংখ্যালঘু মানুষের সঙ্গেও ছলনা করা হয়েছে। তাদের শিক্ষা দেওয়া হয়নি। কাল্পনিক ভয়ের বাতাবরণ তৈরি করে তাদের ভোটব্যাঙ্ক হিসেবে ব্যবহার করা হয়েছে। আমি দেশ থেকে ভেদাভেদ তুলে দেব। গরীব মানুষের টাকা নিয়ে নয়-ছয় করা হচ্ছিল। আমি এসে সেই সব কিছু বানচাল করে দিয়েছি। সরাসরি গরীব মানুষের হাতে টাকা তুলে দিয়েছি। এই নির্বাচনে প্রতিষ্ঠানবিরোধিতা কোনও জায়গা করে নিতে পারেনি। এই নির্বাচন প্রতিষ্ঠানের পক্ষে রায় দিয়েছে। এই নির্বাচন ছিল ইতিবাচক, এই জনাদেশ সব অর্থেই ইতিবাচক। যদি কোনও ভুল হয়, তবে তা মেনে নিয়ে, শুধরে নিয়ে আগে চলতে হবে। সমতা আর মমতা, এই দুই লক্ষ্যেই কাজ করতে হবে। নির্বাচন বিভাজন তৈরি করে। শিবজ্ঞানে জীবসেবাই আমার লক্ষ্য।'আরও পড়ুন:  এভারেস্ট জয়ে চলতি মৌসুমে মৃতের সংখ্যা ১০বিজেপি নেতৃত্বাধীন এনডিএ'র এই শীর্ষবৈঠকে হাজির ছিলেন বর্ষীয়ান বিজেপি নেতা মুরলীমনোহর জোশী এবং লালকৃষ্ণ আডবাণী। হাজির জনতা দল (ইউনাইটেড) নেতা নীতীশকুমার, লোক জনশক্তি পার্টির প্রধান রামবিলাস পাসওয়ান, শিবসেনা প্রধান উদ্ধব ঠাকরে সহ বিজেপি শরিক দলের শীর্ষনেতারাও। উল্লেখ্য,  ভারতের ১৭তম লোকসভা নির্বাচনে ঐতিহাসিক জয় পেয়েছে ক্ষমতাসীন বিজেপি নেতৃত্বাধীন এনডিএ জোট। গতবারের চেয়ে বেশি আসন নিয়ে এবার দ্বিতীয়বারের মতো দেশের প্রধানমন্ত্রীর দায়িত্ব নিতে যাচ্ছেন নরেন্দ্র মোদি। আগামী ৩০ মে প্রধানমন্ত্রী হিসেবে শপথ নেওয়ার কথা রয়েছে তার। শপথ গ্রহণের আগে গুজরাট ও বারাণসী যাওয়ার কথা রয়েছে মোদি। আগামী ২৮ মে বারাণসী যাবার কথা রয়েছে তার। এর আগে লোকসভা নির্বাচনে ৩০০-র বেশি আসন পেয়ে একক সংখ্যাগরিষ্ঠতা পেয়ে জিতেছে বিজেপি নেতৃত্বাধীন এনডিএ জোট। ৫৪২ আসনের মধ্যে ৩৪২ আসনে এগিয়ে রয়েছে এই জোট। অন্যদিকে দেশটির প্রধান বিরোধী দল কংগ্রেস নেতৃত্বাধীন ইউপিএ জোট পেয়েছে ৯১ আসন। ইত্তেফাক/জেডএইচডি



41360,57177
মেয়েকে ধর্ষণের হুমকি, মোদির দ্বারস্থ অনুরাগ
বিনোদন
প্রকাশ : ২৫ মে ২০১৯, ২০:৪৮
লোকসভা নির্বাচনে বিজেপির বিপুল জয়ে নরেন্দ্র মোদিকে শুভেচ্ছা জানাচ্ছে সারাদেশ। শুধু দেশ নয়, শুভেচ্ছা বার্তা আসছে আন্তর্জাতিক স্তরেও। শুভেচ্ছা জানাতে ভোলেন নি বলিউড তারকারাও। নরেন্দ্র মোদীকে শুভেচ্ছা জানিয়েছেন পরিচালক অনুরাগ কাশ্যপও। তবে শুভেচ্ছা জানানোর সঙ্গে প্রধানমন্ত্রীর কাছে তার অভিযোগ, প্রধানমন্ত্রীর কোনও এক অনুরাগী তার মেয়েকে ধর্ষণের হুমকি দিচ্ছে।প্রধানমন্ত্রীকে তিনি প্রশ্ন করেছেন ওই ব্যক্তির সঙ্গে কি করা উচিৎ? তার মেয়ে ধর্ষণে হুমকি দেওয়া টুইটটিতে প্রধানমন্ত্রীকে ট্যাগও করেছেন পরিচালক। যেখানে দেখা যাচ্ছে, ‘চৌকিদার রামসংঘী’ বলে কোনও এক টুইটার হ্যান্ডেল থেকে অনুরাগের মেয়ে আলিয়ার উদ্দেশ্যে লেখা হয়েছে, ”বাবাকে বলো মুখ বন্ধ রাখতে, না হলে…।যদিও এক্ষেত্রে সিনেমার নির্দেশক অশোক পণ্ডিত পাল্টা টুইট করে লিখেছেন, ‘ওই টুইটার হ্যান্ডেলটি ফটোশপ করে তৈরি বলেই মনে হয়। সারাদেশ যখন মোদীর জয়ে খুশি তখন কোনও এক আরবান নকশাল এই টুইটটি ফটোশপ করে বানিয়েছেন।’আরও পড়ুন: এভারেস্ট জয়ে চলতি মৌসুমে মৃতের সংখ্যা ১০অশোকের টুইটে বিরক্ত অনুরাগ পাল্টা লেখেন, ‘এই কমেন্টটা ইনস্টাগ্রামে করা হয়েছে টুইটারে নয়। আমার মেয়েকে ধর্ষণের হুমকি দেওয়া হচ্ছে।’
সিনেমার নির্দেশক অশোক পণ্ডিত আরও একটি টুইটে লেখেন, ‘আমার মনে হয় এ ধরনের কাজ কমেন্ট না করেও সামলানো সম্ভব। একই ঘটনা আমার মেয়ের সঙ্গেও ঘটেছিল। আমি এনিয়ে পুলিসের কাছে অভিযোগ করেছি। এ ধরনের ঘৃণ্য কাজের জন্য প্রধানমন্ত্রীর দ্বারস্থ না হয়ে পুলিসের দ্বারস্থ হওয়াটাই বেশি প্রয়োজন। কারণ, আমার কাছে আমার মেয়ের সম্মান, সুরক্ষার থেকে আমার রাজনীতি বড় নয়।’অনুরাগকে আক্রমণ করে তিনি লেখেন, ‘তুমি হয়ত ভোটের ফলে হতাশ, মত্ত অবস্থায় আমাকে মেসেজ করছো, ভুল ব্যক্তিকে টুইটারে ট্যাগ করছো। তোমার টুইটটি মুম্বই পুলিস ও মুম্বই পুলিসের সিপিকে ট্যাগ করা দরকার ছিল।’ইত্তেফাক/বিএএফ



41361,57178
ভারত আঙ্গুল দিয়ে দেখাল গণতন্ত্র কী: মোশাররফ
রাজনীতি
প্রকাশ : ২৫ মে ২০১৯, ২০:৫৪
বিএনপির স্থায়ী কমিটির সদস্য ড. খন্দকার মোশাররফ হোসেন বলেছেন, বাংলাদেশে গণতন্ত্র নেই। এমতাবস্থায় বাংলাদেশের সরকার, নির্বাচন কমিশন ও আওয়ামী লীগকে ভারতের লোকসভার নির্বাচন থেকে শিক্ষা নেয়া উচিৎ। ভারতের লোকসভার নির্বাচনে সে দেশের জনগণ নিজেরা ভোট দিতে পেরেছে, তাদের পছন্দমত দলকে ভোট দিয়েছে, তাদের পছন্দমত দলকে ক্ষমতায় এনেছে। তিনি আরো বলেন, আমি ভারতের নির্বাচনের বিষয়ে বলতে চাই- প্রথমে বাংলাদেশ সরকার, দ্বিতীয় বাংলাদেশের নির্বাচন কমিশন এবং তৃতীয় বাংলাদেশের সকল পর্যায়ের প্রশাসকদের আজকে ভারতের থেকে শিক্ষা নেয়া উচিত। ভারতের এই নির্বাচন থেকে বাংলাদেশকে বিশেষ করে আওয়ামী লীগ ও সরকারকে শিক্ষা গ্রহণ করতে হবে।শনিবার এক আলোচনা সভায় তিনি একথা বলেন। জাতীয় প্রেসক্লাবে জাতীয়তাবাদী নাগরিক দলের উদ্যোগে জিয়াউর রহমানের ৩৮তম শাহাদাত বার্ষিকী ও দলের চেয়ারপারসন খালেদা জিয়ার মুক্তির দাবিতে এই আলোচনা সভা হয়। সৈয়দ মো. ওমর ফারুকের সভাপতিত্বে আবদুস সালাম, আবু নাসের মুহাম্মদ রহমাতুল্লাহ, আনোয়ার হোসাইন প্রমুখ বক্তব্য রাখেন।ক্ষমতাসীনদের উদ্দেশ করে ড. খন্দকার মোশাররফ হোসেন বলেন, কথায় কথায় ভারতের কথা বলেন এই সরকারের নেতারা। ভারতের যে নির্বাচন হলো সেই নির্বাচনের প্রক্রিয়া-পদ্ধতির ব্যাপারে আপনাদের কোনো চিন্তাভাবনা নেই। আমি মনে করি, সরকার যেমনি করে ভারতের অন্যান্য বিষয়ে বলেন। তেমনি করে ভারতের এই নির্বাচন থেকে শিক্ষা নিয়ে ভবিষ্যতে যাতে বাংলাদেশের এই ধরনের নির্বাচন অনুষ্ঠান সম্ভব হয় যেখানে কোনো একজন নাগরিকের, কোনো একটি বিরোধী দল নেতা সেই নির্বাচন সম্পর্কে প্রশ্ন থাকবে না। ভারতের লোকসভার নির্বাচনে সুষ্ঠু ভোটের জন্য জনগণ ও সেদেশের নির্বাচন কমিশনকে অভিনন্দন জানান মোশাররফ।আরো পড়ুন: ‘সেন্ট্রাল ডাকটাইল সিস্টেমের আওতায় আনা হবে ঢাকার সব সড়ক’তিনি বলেন, গণতন্ত্রের মা বেগম খালেদা জিয়াকে মুক্ত করতে না পারলে গণতন্ত্র মুক্ত হবে না। সেজন্য দেশে গণতন্ত্র উদ্ধার, বেগম খালেদা জিয়ার মুক্তি, জনগণের অধিকার প্রতিষ্ঠার জন্য আপনারা যে যেখানে আছেন, যার যেখানে শক্তি আছে সকলে ঐক্যবদ্ধ হোন। আন্দোলনে সকলকে ঐক্যবদ্ধ করতে ‘দল ও অঙ্গসংগঠন’কে ঢেলে সাজানোর প্রক্রিয়া চলছে। আমাদের দলের নেতা-কর্মীরা নেতা নির্বাচিত করলে নেতা-কর্মীদের প্রতি যে দায়িত্ববোধ থাকে, উপর থেকে চাপিয়ে দিলে সেটা থাকে না। আমরা চেষ্টা করছি। ইত্তেফাক/এমআই



41362,57179
শিশুদের শিক্ষাসঙ্গী ৫ রোবট
অন্যান্য
প্রকাশ : ২৬ মে ২০১৯, ০০:০০
মোজাহেদুল ইসলাম ঢেউ প্রযুক্তির প্রসারের সঙ্গে সঙ্গে বৈপ্লবিক পরিবর্তন আসছে নানা খাতেই। শিক্ষা খাতও-এর বাইরে নয়। কম্পিউটার এবং ল্যাপটপের পর স্মার্টফোন বা ট্যাবলেট পিসির মতো ডিভাইস বাজারে সহজলভ্য হয়ে ওঠার সঙ্গে শিক্ষা খাতে বাড়ছে এসব প্রযুক্তি পণ্যের সংশ্লিষ্টতা। তবে এই খাতে প্রযুক্তিকে আরও বেশি সংশ্লিষ্ট করে তোলার ব্রত নিয়ে কাজ করে যাচ্ছেন গবেষক এবং প্রযুক্তি কোম্পানিরা। শিক্ষা খাতে রোবটের ব্যবহার তেমনই একটি পরিকল্পনা। প্রচলিত পাঠ্যবইয়ের মাধ্যমে শিশুরা যেভাবে শিখতে পারে, বিশেষায়িত রোবট সেই শিক্ষাকে আরও কার্যকরভাবে শিশু মানসে প্রোথিত করতে সক্ষম—এমনটিই মনে করেন বিশেষজ্ঞরা। এসব রোবট অনেকটা বিনোদনের মাধ্যমে শিশুদের জন্য প্রয়োজনীয় শিক্ষাকে তাদের কাছে পৌঁছে দিতে সক্ষম বলে তা শিশুদের কাছে আকর্ষণীও হয়ে উঠবে। এমন পরিকল্পনা থেকে বিভিন্ন প্রতিষ্ঠান এরই মধ্যে অনেকগুলো রোবট তৈরি করেছে। তার মধ্য থেকে পাঁচটির কথা জানানো হলো এই লেখায়। কিউবলেটসচার বছর বা তার চাইতে বেশি বয়সের শিশুদের জন্য তৈরি করা হয়েছে কিউবলেট নামের মডিউলার রোবটটি। ছোট্ট ছোট্ট কয়েকটি কিউবকে সংযুক্ত করে তৈরি করা হয়েছে একে। এর প্রতিটি কিউব আলাদা আলাদা কাজে পারদর্শী। মূলত সেন্স কিউব হিসেবে তৈরি করা এসব কিউবের কোনোটি শব্দ শনাক্ত করতে পারে, কোনোটি আলোর উপস্থিতি শনাক্ত করতে পারে বা কোনোটি তাপমাত্রার পরিবর্তন শনাক্ত করতে পারে। শিশুরা এসব কিউবকে একটির সাথে আরেকটি সংযুক্ত করে বিভিন্ন আকৃতির রোবটে রূপ দিতে পারবে। আর এগুলোকে একটির সাথে আরেকটি সংযুক্ত করে রোবট হিসেবে তৈরির পর সেটি কিউব সংযুক্তির ধরনের ওপর ভিত্তি করে কোনোটি হয়তো আলোর উেসর দিকে চলবে, কোনোটি হয়তো শব্দের উেসর দিকে চলবে। এতে করে রোবটের মতো একটি জটিল গাঠনিক কাঠামোকে সরল আকারে বুঝতে শেখার সুযোগ করে দেবে এই কিউবলেট রোবট। জটিল বিষয়কে সহজভাবে বুঝা ছাড়াও কিউবগুলোর কোনো কোনোটি শিশুকে নির্দিষ্ট বিষয় শিখতেও সাহায্য করবে। এর জন্য ১৭টি ভিন্ন ভিন্ন ধরনের কিউব তৈরি করে এর নির্মাতা প্রতিষ্ঠান মডিউলার রোবটিকস। www.modrobotics.com/cubelets সাইটে গিয়ে আরও বিস্তারিত জানা যাবে কিউবলেট রোবট সম্পর্কে। ড্যাশ ও ডটড্যাশ রোবটকে এর নির্মাতা ওয়ান্ডার ওয়ার্কশপ অভিহিত করেছে ‘শিশুর প্রথম প্রকৃত বন্ধু-রোবট’ হিসেবে। আট বছর বা তার চাইতে বেশি যেকোনো বয়সের শিশুর জন্য তৈরি করা হয়েছে এই রোবট। ড্যাশ রোবট শিশুর খেলাধুলার সঙ্গী হিসেবে যেমন ব্যবহূত হতে পারে, তেমনি সৃজনশীল সমস্যার সমাধান বা গাণিতিক চিন্তা পদ্ধতির মতো বিষয়েও শিশুকে অভ্যস্ত করে তুলতে কাজ করবে এই রোবট। কিউবলেটের মতো ড্যাশ রোবটকেও শিশু নানা আকারে তৈরি করতে পারবে। ব্রিক কানেক্টর, জাইলোফোন, বুলডোজার, স্মার্টফোন ডক, বানি ইয়ারস—এমন নানা আকৃতিতেই একে ডিজাইন করা যাবে। আর এরপর এটি সরাসরি শিশুর কাছ থেকেই নানা ধরনের নির্দেশনা নিয়ে সেই অনুযায়ী কাজ করতে পারবে। আইওএস এবং অ্যান্ড্রয়েডে ব্যবহারের উপযোগী এর জন্য আলাদা অ্যাপও রয়েছে। কোডিং-নির্ভর এসব অ্যাপ ব্যবহার করেও রোবটগুলোকে নিয়ন্ত্রণ করতে পারবে শিশুর। এর মাধ্যমে কোডিংয়ের সাথেও তার পরিচিতি হয়ে যাবে। এর নির্মাতা প্রতিষ্ঠান বলছে, গাণিতিক সমস্যা সমাধানের দক্ষতা ছাড়াও শিশুর মধ্যে শিল্প বিষয়ক কৌতূহল তৈরি করতে সহায়তা করবে ড্যাশ রোবট। ড্যাশ রোবটের কেবল মূল অংশকে আলাদাভাবে পাওয়ার সুযোগও রয়েছে। এর নাম দেওয়া হয়েছে ডট। ডট রোবটকেও নানাভাবে সাজিয়ে এর সাথে নানা ধরনের গেম খেলার সুযোগ রয়েছে। www.makewonder.com সাইটে গিয়ে ড্যাশ ও ডট রোবট সম্পর্কে জানা যাবে বিস্তারিত।এমবটগ্রাফিক্যাল প্রোগ্রামিং, ইলেকট্রনিকস বা রোবটিকসের মতো সব জটিল বিষয়ের সাথে শিশুদের পরিচিত করে তুলতে তৈরি করা হয়েছে এমবট নামের রোবট। তিন চাকার এই রোবট তৈরি করা হয়েছে ৪৫টি যন্ত্রাংশের সংযোজনে। রোবট কিটের মধ্যে এই যন্ত্রাংশগুলো আলাদা আলাদা থাকে। এগুলোর সংযোজন করার পদ্ধতি সহজ বলে শিশু নিজেই এগুলোকে সংযোজিত করে রোবট রূপ দিতে পারে। এতে ব্যবহার করা হয়েছে স্ক্র্যাচ ২.০ গ্রাফিক্যাল প্রোগ্রামিং সফটওয়্যার। এই সফটওয়্যারটি শিশুদের কোডিং শেখানোর জন্য শিক্ষকদের কাছেও জনপ্রিয়। অরডুইনো-নির্ভর এমবটকে এই সফটওয়্যার দিয়ে শিশু নানা ধরনের নির্দেশনা প্রদান করতে পারবে। শিশুর নির্দেশনা অনুযায়ী এই রোবট নানা ধরনের কাজ করতে সক্ষম। মেকব্লকের তৈরি এমবটের জন্য আলাদা মোবাইল অ্যাপসও রয়েছে। এমবট সম্পর্কে আরও জানতে ভিজিট করুন www.makeblock.cc। ওজোবটপ্রোগ্রামযোগ্য ক্ষুদ্রতম রোবটগুলোর একটির নাম ওজোবট। মাত্র এক ইঞ্চি ব্যস ও এক ইঞ্চি উচ্চতার ওজোবট শিশুদের কোডিং এবং প্রোগ্রামিংয়ের মৌলিক বিষয়গুলো শেখাতে সক্ষম। ইন্টার্যাকটিভ এই রোবট মূলত বিভিন্ন রঙের ওপর নির্ভর করে শিশুদের কোডিংয়ের ধারণা দেয়। শিশু নিজে নিজেই এই রোবটকে নিয়ে খেলতেও পারবে। সাদা কাগজের ওপর নানা রঙের কলম বা রঙ পেনসিল দিয়ে এই রোবটের জন্য রেসিং, আর্কেড বা পাজল গেমিংয়ের কাঠামোও তৈরি করা যাবে। একাধিক ওজোবট দিয়ে এদের মধ্যে গেমিং প্রতিযোগিতাও করা সম্ভব। আর ওজোবটের জন্য বিশেষভাবে তৈরি ব্লক-নির্ভর ভিজ্যুয়াল এডিটর ওজোব্লকিও তৈরি করা হয়েছে। ওজোবটকে কী করে শিশুর শিক্ষায় কার্যকরভাবে ব্যবহার করা যায় সে বিষয়ে ওজোবটের ওয়েবসাইটে বিনামূল্যের কনটেন্টও রয়েছে। www.ozobot.com সাইটে রয়েছে ওজোবটের বিস্তারিত। এজরোবট রিভোল্যুশনসব ধরনের মানুষের কাছে রোবটকে পৌঁছে দিতে কাজ করছে এজরোবট রিভোল্যুশন। তারা শিশুদের জন্য তৈরি করেছে রোবটটি। অনেকটাই হিউম্যানয়েড আকৃতির এই রোবটটিও শিশুদের তৈরি করতে হবে ছোট ছোট বিল্ডিং ব্লক দিয়ে। এই ব্লকগুলোকে বলা হচ্ছে এজ-বিটস। এই রোবটকে আবার ওয়াই-ফাইয়ের মাধ্যমে কম্পিউটার, স্মার্টফোন কিংবা ট্যাবলেট পিসি থেকে নিয়ন্ত্রণ করা যাবে। অ্যান্ড্রয়েড কিংবা অ্যাপল ডিভাইস—উভয়ই সমর্থন করে এটি। ভিশন ট্র্যাকিং, লার্নিং, স্পিচ রিকগনিশনের মতো সব ফিচার রয়েছে এই রোবটে। ২০০ মেগাহার্জ গতির ৩২-বিটের প্রসেসর রয়েছে এজরোবটে। কোডিং থেকে শুরু করে কম্পিউটিং এবং রোবটিকসের যাবতীয় বিষয় শেখানোর জন্য এরই মধ্যে এজরোবট জনপ্রিয়তা পেতে শুরু করেছে। ভিডিও টিউটোরিয়াল ও রোবট কন্ট্রোলার রয়েছে এর জন্য। তাছাড়া মডিউলার ফরম্যাটেও একে তৈরি করা হয়েছে। হিউম্যানয়েডের পাশাপাশি রোভার, হেক্সাপ্যাড, ফ্লিপার প্রভৃতি আকৃতিতেও রয়েছে এই রোবট। এই রোবট সম্পর্কে আরও জানতে ভিজিট করুন www.ez-robot.com। 



41363,57180
৩২শ এমবিপিএস স্পিডের রাউটার
অন্যান্য
প্রকাশ : ২৬ মে ২০১৯, ০০:০০
ডি-লিংক ডিআইআর-৮৯০এল, ডিআইআর-৮৭৮ এই দুইটি অনলাইন গেমিং এবং মাল্টিপল ব্যান্ডের রাউটার এখন পাওয়া যাচ্ছে কম্পিউটার সলিউশনস্ ইঙ্ক. এ  । ডিআইআর-৮৯০এল রাউটারটি ৩২০০ এমবিপিএস এবং ডিআইআর-৮৭৮ রাউটারটি ১৯০০ এমবিপিএস স্পিডের। রাউটারগুলো বাংলাদেশের সকল আইটি মার্কেটে পাওয়া যাচ্ছে।  



41364,57181
তারহীন হেডফোনে ঈদ-বোনাস
অন্যান্য
প্রকাশ : ২৬ মে ২০১৯, ০০:০০
ঈদে জাবরা হেডফোনে ১০ শতাংশ ঈদ বোনাস ঘোষণা করেছে জাবরা বাংলাদেশ লিঃ। ঘোষিত বোনাস অনুযায়ী, সীমিত সময়ের জন্য প্রান্তিক গ্রাহককে বাজারমূল্যের চেয়ে সর্বোচ্চ ১০ শতাংশ কম মূল্যে বিশ্বমানের জাবরা টক সিরিজ, ইভল্ভ এবং এলিট সিরিজের ব্লু-টুথ/ওয়্যারলেস হেডফোন দেয়া হচ্ছে। অফার বিষয়ে জাবরা গ্লোবালের পক্ষ থেকে ইয়োগেস কালে বলেন, ‘প্রতিবছর ঈদের মতো উত্সবে বাংলাদেশে তারহীন প্রযুক্তির হেডফোনের চাহিদা বাড়ে। বস্তুত, চলতি পথে বা আড্ডার ফাঁকে স্মার্টফোনে কল আদান-প্রদান অব্যাহত রাখতে এবং অবসরে মিউজিক বা মুভি উপভোগ করতে নয়েজমুক্ত মানসম্মত হেডফোনের কদর এ সময়ে বাড়ে। সাধ্যের মধ্যে জাবরার মতো আন্তর্জাতিক মানের হেডফোন কেনা এবং প্রিয়জনকে উপহার দেয়ার সুযোগ করে দিতেই এই অফার ঘোষণা করা হয়েছে।’ অফারটি দেশজুড়ে রায়ান্স, স্টারটেক, টেকরিপাবলিক লিঃ এবং মাল্টিমিডিয়া কিংডমের আউটলেট অথবা অনলাইন শপ থেকেও গ্রহণ করা যাবে বলে জানান তিনি।            



41365,57182
ঈদ উপলক্ষে আজকেরডিলের আয়োজন
অন্যান্য
প্রকাশ : ২৬ মে ২০১৯, ০০:০০
অনলাইন ক্রেতাদের জন্য দেশের সবচেয়ে বড় দেশীয় মার্কেটপ্লেস আজকেরডিল (AjkerDeal.com) এবারের ঈদে নিয়ে নানা ধরনের বিশেষ অফার নিয়ে এসেছে। বিভিন্ন ধরনের পোশাক-আশাক ও ফ্যাশন আইটেমের (শার্ট, প্যান্ট, সালোয়ার-কামিজ, শাড়ি, গহনা, কসমেটিক্স ইত্যাদি) উপর ৫০-৭০% বিশেষ ছাড় ছাড়াও থাকছে ‘ ১টা নিলে ১টা ফ্রি’ আয়োজন। যেকোনো প্রোডাক্ট বিকাশের মাধ্যমে কিনলে থাকছে ২০% ইনস্ট্যান্ট ক্যাশব্যাক ও এছাড়াও কার্ডের মাধ্যমে কিনলে ১০% ডিসকাউন্ট ও সবচেয়ে বড় সুবিধা হচ্ছে দেশের যেকোনো প্রান্ত থেকে অর্ডার করলে একই ডেলিভারি চার্জে (মাত্র ২৫ টাকা) সর্বোচ্চ পাঁচদিনের মধ্যে প্রোডাক্ট পৌঁছে দিচ্ছে আজকেরডিলও সারাদেশে পোস্ট অফিসের ১,০০০ এরও বেশি অফিসের মাধ্যমে এই সুবিধা দেওয়া হচ্ছে ও এছাড়াও থাকছে প্রোডাক্ট পছন্দ না হলে ফ্রি রিটার্ন। বর্তমানে ১০,০০০ এর বেশি দেশীয় উদ্যোক্তা তাদের প্রোডাক্ট বিক্রি করছে আজকেরডিল প্ল্যাটফর্মের মাধ্যমে। পাঁচ লক্ষেরও বেশি প্রোডাক্ট লিস্ট করা আছে এই অনলাইন শপিং প্ল্যাটফর্মে।  



41366,57183
টে ক শ ট
অন্যান্য
প্রকাশ : ২৬ মে ২০১৯, ০০:০০
ছবিতে বাবা-মায়ের সাথে হাসিখুশি যে শিশুটিকে দেখা যাচ্ছে, জন্মগতভাবেই তার ডান হাতে ত্রুটি ছিল। আধুনিক প্রযুক্তির কল্যাণে সেই সীমাবদ্ধতা সে অতিক্রম করেছে। তার ডান হাতের জায়গায় যে কৃত্রিম হাত দেখা যাচ্ছে, সেটি থ্রিডি প্রিন্টারে তৈরি একটি কৃত্রিম হাত।  



41367,57184
কক্সবাজারে বাস-মাইক্রোবাস সংঘর্ষ, চালকসহ নিহত ২
সারাদেশ
প্রকাশ : ২৫ মে ২০১৯, ২১:২১
কক্সবাজার সদরের ঈদগাঁওর ডুলাফকির মাজার গেইটের ঢালার দোয়ার (ঝনঝইন্যা ব্রিজ) এলাকায় শনিবার বিকাল সাড়ে ৪টার দিকে যাত্রীবাহী মিনিবাস ও মাইক্রোবাসের মুখোমুখি সংঘর্ষ ঘটতে। এতে চালকসহ দুইজন নিহত হন, আহত হয়েছেন অন্তত ১৫ জন। নিহতরা হলেন, কক্সবাজার কলাতলী উত্তর আদর্শ গ্রামের মোহাম্মদ ইউসুফ ড্রাইভারের ছেলে মাইক্রোবাস চালক মোহাম্মদ ইয়াকুব (২৭) ও মাইক্রোবাসের যাত্রী চকরিয়া পৌরসভার ফুলতলা এলাকার মৃত আমীর হোসেনের ছেলে আলমগীর (৩৫)। আহতদের উদ্ধার করে জেলা সদর হাসপাতালসহ বিভিন্ন হাসপাতালে চিকিৎসা দেওয়া হচ্ছে।প্রত্যক্ষদর্শীদের বরাত দিয়ে মালুমঘাট হাইওয়ে পুলিশ ফাঁড়ির আইসি (ভারপ্রাপ্ত) এসআই জসিম উদ্দিন জানান, যাত্রী নিয়ে কক্সবাজারে যাচ্ছিল (চট্টমেট্টো-ছ-১১-১৬৪৭) মাইক্রোবাসটি। এ সময় বিপরীত দিক থেকে আসা চকরিয়াগামী ‘সরাসরি স্পেশাল’ মিনিবাসটির সঙ্গে মাইক্রোবাসের মুখোমুখি সংঘর্ষ হয়। আরও পড়ুন: পুলিশের হাতে ভুয়া ডিবি গ্রেফতারএতে দুমড়ে-মুচড়ে গিয়ে মাইক্রোটি রাস্তার খাদে উল্টে যায়। এ সময় ঘটনাস্থলে মারা যান মাইক্রোবাসের চালক ও এক যাত্রী। খবর পেয়ে স্থানীয়রা ঘটনাস্থলে এসে আহতদের উদ্ধার করে বিভিন্ন হাসপাতালে পাঠিয়েছে। পরে মালুমঘাট হাইওয়ে পুলিশ দুর্ঘটনা কবলিত গাড়ি দুইটি জব্দ করে ফাঁড়িতে নিয়ে যায় এবং মরদেহ হাসপাতাল মর্গে পাঠায়। ইত্তেফাক/অনি



41368,57185
স্থানীয় জনপ্রতিনিধিদের এই অবহেলা কাম্য নহে
অন্যান্য
প্রকাশ : ২৬ মে ২০১৯, ০০:০০
শেরপুরের ঝিনাইগাতী উপজেলার পাইকুড়া-ঝিনাইগাতী সড়কের কাঁটাখালি ব্রিজটি গত সাত বত্সর ধরিয়া খালের পানিতে ভগ্নদশায় পড়িয়া রহিয়াছে। ব্রিজটির সংস্কার বা পুনর্নিমাণের জন্য কোনো উদ্যোগ নাই। এলাকাবাসী এইজন্য বহু আবেদন-নিবেদন ও চেষ্টা-তদবির করিয়াছেন; কিন্তু এইসবই অরণ্যে রোদনে পরিণত হইয়াছে। উপায়ান্তর না দেখিয়া ভাঙিয়া পড়া ব্রিজটির পাশ দিয়া বাঁশের সাঁকো তৈরি করিয়া জীবনের ঝুঁকি নিয়া চলাচল করিতেছেন ১০/১২টি গ্রামের শত শত মানুষ। উপজেলা সদরের সহিত যোগাযোগ রক্ষায় এই ব্রিজটির ভূমিকা খুবই গুরুত্বপূর্ণ। ইত্তেফাকে প্রকাশিত এই ব্রিজটির করুণ চিত্র দেখিয়া ও তাহার আদ্যোপ্রান্ত কাহিনি পড়িয়া আমরা বিচলিতবোধ না করিয়া পারিতেছি না। একটি ভাঙিয়া পড়া ব্রিজ কীভাবে বত্সরের পর বত্সর অবহেলা-অনাদরে পড়িয়া থাকে? সেখানে সরকারের সংশ্লিষ্ট বিভাগ কি কোনো কাজ করিতেছে না? জনগণের সুযোগ-সুবিধা দেখভাল করিবার কথা যাহাদের সেই স্থানীয় জনপ্রতিনিধি ও জনসেবকদের কি এইক্ষেত্রে কোনো করণীয় নাই? ইহা কি তাহাদের বড় ধরনের দায়িত্বহীনতা ও অবহেলার পরিচায়ক নহে?আমাদের ইত্তেফাক প্রতিনিধি জানাইয়াছেন, ব্রিজটির এই করুণ দশার কারণে স্থানীয় জনগণকে চার-পাঁচ কিলোমিটার ঘুরিয়া বহু কষ্টে বিভিন্ন যানবাহনে যাতায়াত করিতে হইতেছে। ইহাতে তাহাদের দুর্ভোগের অন্ত নাই। ৪০ ফুট দীর্ঘ এই ব্রিজটি প্রায় ৩০ বত্সর আগে নির্মিত হয় ‘কেয়ার’এর অর্থায়নে যাহার বাস্তবায়নকারী সংস্থা পিআইও বা উপজেলা প্রকল্প বাস্তবায়নকারী অফিস। প্রথমে ২০১০ সালের পাহাড়ি ঢলে ব্রিজটির দুইপাশের সংযোগ সড়কের মাটি সরিয়া গিয়া বিচ্ছিন্ন হইয়া যায়। এই সময় ব্রিজটির প্রয়োজনীয় মেরামত করা জরুরি ছিল; কিন্তু তাহা না করায় দুই বত্সর পর আবার পাহাড়ি ঢলে ব্রিজটি পুরাপুরি ভাঙিয়া খালের পানিতে পড়িয়া যায়। তখন হইতে ব্রিজটি এই ভগ্ন অবস্থায়ই পড়িয়া রহিয়াছে। জনপ্রতিনিধি ও প্রশাসনের কর্মকর্তাদের নাকের ডগায় জনগণ দুর্ভোগ পোহাইয়া চলিলেও তাহারা ব্রিজটির  কোনো বিহিত করিতে চরম ব্যর্থতার পরিচয় দিয়া চলিয়াছেন। এই ব্যাপারে আমরা সংশ্লিষ্ট ঊর্ধ্বতন কর্তৃপক্ষেরও দৃষ্টি আকর্ষণ করি।শেরপুরের কাঁটাখালির এই ব্রিজটি একটি উদাহরণ মাত্র। আসলে সারাদেশে এই ধরনের শত শত ব্রিজ রহিয়াছে যেখানে জনগণ নিরন্তর কষ্টভোগ করিয়া যাইতেছেন। কোনো কোনো ব্রিজ বহু টাকা খরচ করিয়া তৈরি করা হইয়াছে ঠিকই; কিন্তু অ্যাপ্রোচ সড়ক তৈরি না করিবার কারণে মানুষ তাহার সুফল লাভ করিতে পারিতেছে না। কোনো কোনো ব্রিজ এতটাই জীর্ণদশায় উপনীত হইয়াছে যে, মানুষ জীবনের ঝুঁকি নিয়া চলাচল করিতেছেন। কখনো কখনো ঘটিতেছে ছোট-বড় দুর্ঘটনাও; কিন্তু ইহাতেও যখন জনগণের ভোটে নির্বাচিত জনপ্রতিনিধিরা নির্বিকার ভূমিকা পালন করেন, তখন আমরা আশাহত না হইয়া পারি না। একটি ব্রিজ সাত বত্সর কিংবা তাহারও বেশি সময় ধরিয়া কেন ভাঙা অবস্থায় পড়িয়া থাকিবে? জনগণের দুর্ভোগ লাঘবে স্থানীয় এমপি-মেয়র-চেয়ারম্যানদের লাগিয়া না থাকিবার কারণেই এই পরিস্থিতির তৈরি হইয়াছে এবং আজ তাহাদের আন্তরিকতা নিয়া প্রশ্ন উঠিতেছে। আমরা আশা করি, জনস্বার্থ সংশ্লিষ্ট বিষয়ে সারাদেশের জনপ্রতিনিধি ও প্রজাতন্ত্রের কর্মকর্তা-কর্মচারিগণ স্বীয় দায়িত্ব পালনে আরো সক্রিয় ও আন্তরিক হইবেন।



41369,57186
সিলিন্ডার গ্যাস ব্যবহারে সচেতনতা বাড়াইতে হইবে
অন্যান্য
প্রকাশ : ২৬ মে ২০১৯, ০০:০০
জ্বালানি হিসাবে সিলিন্ডার গ্যাসের ব্যবহার যেমন দিন দিন বাড়িতেছে, তেমনি বাড়িতেছে এই সংক্রান্ত দুর্ঘটনাও; কিন্তু সেই অনুপাতে এই নিয়া জনগণের মাঝে তেমন সচেতনতা পরিলক্ষিত হইতেছে না। প্রায়শ নানা স্থানে সিলিন্ডার গ্যাস বিস্ফোরণে হতাহতের ঘটনা ঘটিতেছে। সম্প্রতি গাজীপুরে একই পরিবারের চারজনের মর্মান্তিক মৃত্যু হইয়াছে গ্যাস সিলিন্ডারে লিকেজ হইয়া ঘটিয়া যাওয়া অগ্নিকাণ্ডের কারণে। গাজীপুর মহানগরীর ইসলামপুর শরীফ মার্কেট সংলগ্ন একটি বাড়িতে এই ঘটনা ঘটে। গ্যাসের চুলার পাইপ লিকেজ হইয়া আগুন ধরিয়া গেলে ইহাতে গৃহকর্তা, তাহার স্ত্রী ও তাহাদের দুই শিশু  সন্তান অগ্নিদগ্ধ ও শ্বাসরুদ্ধ হইয়া ঘটনাস্থলেই মৃত্যুবরণ করেন। বাংলাদেশ ফায়ার সার্ভিস ও সিভিল ডিফেন্স অধিদপ্তরের দেওয়া এক পরিসংখ্যান অনুযায়ী গত বত্সর ঢাকা বিভাগে গ্যাস দুর্ঘটনায় ১০৬টি অগ্নিকাণ্ডের ঘটনা ঘটিয়াছে। ইহার মধ্যে গ্যাসলাইন লিকেজে ৫৫টি এবং এলপিজি গ্যাসের সিলিন্ডার বিস্ফোরণে ঘটিয়াছে ৫৩টি অগ্নিকাণ্ড । এইসব দুর্ঘটনায় ১১ জন নিহত হইয়াছেন। আহত হইয়াছেন অর্ধশত মানুষ । পঙ্গুত্ব বরণ করিয়াছেন অন্তত ১২/১৩ জন।এখানে একটি বিভাগের দুর্ঘটনার বিবরণ দেওয়া হইয়াছে মাত্র; কিন্তু এমন চিত্র সারাদেশেই বিদ্যমান। আমাদের দেশে জ্বালানি হিসাবে গ্যাসের ব্যবহার প্রধানত দুই প্রকারে হইয়া থাকে। সরাসরি পাইপলাইনের মাধ্যমে ও সিলিন্ডারে তরলীকৃত গ্যাস (এলপিজি) হিসাবে। সাম্প্রতিককালে গৃহস্থালিতে পাইপলাইনের মাধ্যমে প্রাকৃতিক গ্যাস ব্যবহারকে নিরুত্সাহিত করিয়া তাহার পরিবর্তে তরলীকৃত পেট্রোলিয়াম গ্যাস (এলপিজি) জনপ্রিয় করিবার উদ্যোগ নেওয়া হইয়াছে। বর্তমানে প্রায় ১০ লক্ষ মেট্রিক টন এলপিজি ব্যবহার হইতেছে। সাধারণত এলপিজি ভর্তিজনিত কারণে কোনো সিলিন্ডার বিস্ফোরণ ঘটে না, প্রকৃতপক্ষে সিলিন্ডার ব্যবহারের সঠিক নিয়ম না জানা, অসতর্কতা এবং সঠিক পরিবেশে সিলিন্ডার ব্যবহার না করিবার কারণে এইরূপ দুর্ঘটনা ঘটিতেছে। তাহার সহিত সিলিন্ডারের গুণগত মান যাচাই না করাটাও দুর্ঘটনার বড় কারণ। একটি সিলিন্ডারের আয়ুষ্কাল সাধারণত ১৫ বত্সর। ইহাছাড়া নিয়ম অনুযায়ী প্রতিটি সিলিন্ডার ৫ বছর অন্তর অন্তর ইহা গ্যাস পরিবহনের উপযোগী কিনা তাহা পরীক্ষা করিয়া দেখিবার কথা। যদি নিরাপদ না থাকে তাহলে তাত্ক্ষণিকভাবে সিলিন্ডার বাতিল করিতে হয়; কিন্তু বাস্তবে এই নিয়ম মানা হইতেছে না। এলপিজির চাহিদা বাড়িয়া যাওয়ায় নূতন সিলিন্ডার আনা হইতেছে ঠিকই; কিন্তু তাহার সহিত যুক্ত হইতেছে পুরাতনগুলোও; কিন্তু পুরাতন সিলিন্ডারে গ্যাস ভরিবার পর ভোক্তা পর্যায়ে ব্যবহারে তাহা কতটা নিরাপদ, তাহা নিয়া প্রশ্ন থাকিবার পরও সিলিন্ডার পরীক্ষায় নেওয়া হইতেছে না তেমন কোনো উদ্যোগ। সিলিন্ডারের মান ও নিরাপত্তা ব্যবস্থা নিশ্চিত করিবার ক্ষেত্রে চরম ঘাটতি হইতেই বিস্ফোরণের মতো দুর্ঘটনার ঝুঁকি বাড়িতেছে দিন দিন। এই ব্যাপারে সংশ্লিষ্ট সংস্থার উদাসীনতা কাম্য নহে।সার্বিকভাবে এইসব দুর্ঘটনা এড়াইতে কিছু কিছু ব্যাপারে আমাদেরও অধিকতর সচেতন হইতে হইবে, যেমন- সিলিন্ডার চুলা বা আগুনের পার্শ্বে রাখা যাইবে না, রান্না শেষে চুলা ও এলপিজি সিলিন্ডার রেগুলেটরের সুইচ অবশ্যই বন্ধ করিতে হইবে, রান্নার আধা ঘণ্টা আগে ঘরের দরজা-জানালা খুলিয়া দিতে হইবে, এলপিজি সিলিন্ডার খাড়াভাবে রাখিতে হইবে, কখনোই উপুড় বা কাত করিয়া রাখা যাইবে না এবং রান্নাঘরের উপরে ও নিচে ভেন্টিলেটর রাখিতে হইবে। মোটকথা, ব্যবহারকারী, উত্পাদনকারী ও বিপণনকারীসহ সবাইকে সিলিন্ডার গ্যাস  ব্যবহারে অধিকতর সচেতন হইতে হইবে।   



41370,57187
মহাজোটকে ভেঙে দেওয়ার বা নিষ্ক্রিয় রাখার সময় এখনো হয়নি
অন্যান্য
প্রকাশ : ২৬ মে ২০১৯, ০০:০০
বাংলাদেশে এবং ভারতে জোট রাজনীতির ভবিষ্যত্ কী? দুটি দেশেই সাম্প্রতিক সাধারণ নির্বাচনের পর প্রশ্নটি উঠেছে। বাংলাদেশে নির্বাচনে আওয়ামী লীগ একক সংখ্যাগরিষ্ঠতা লাভের পর একক মন্ত্রিসভা গঠন করেছে। এটাকে এখন আর মহাজোট সরকার বলা চলে না। বলা উচিত আওয়ামী লীগ সরকার। ভারতেও বিজেপি ও কংগ্রেস এই নির্বাচনেও জোট গঠন করে লড়াই করেছে। বিজেপির জয় বিশাল। তারাও এককভাবে বিজেপি সরকার গঠন করতে পারেন। তবে নরেন্দ্র মোদি তা করবেন মনে হয় না। তিনি বিশাল জয় সত্ত্বেও জোটের সঙ্গীদের নয়া মন্ত্রিসভায় স্থান দেবেন বলেই পর্যবেক্ষক মহলের ধারণা।বাংলাদেশ এবং ভারতে প্রধান রাজনৈতিক দল দুটির উপর জনগণের আস্থা কমতেই নির্বাচনে জয়ের ব্যাপারে নিশ্চয়তা না থাকাতে সমমনা দল নিয়ে তারা জোট গঠন করে। বিরোধী দলগুলোর ব্যাপারেও তাই ঘটেছে। এককভাবে ক্ষমতাসীনদের সঙ্গে লড়তে পারবে না বুঝতে পেরে তারা বিরোধী দলীয় জোট গঠন করেছে। এই জোট শাসন গণতান্ত্রিক ব্যবস্থাকে রক্ষা করতে পারলেও তাকে স্থিতিশীলতা দিতে পারেনি। বহুদল, বহুমতের মধ্যে সমন্বয় রক্ষা অনেক সময় অসম্ভব হলে আভ্যন্তরীণ অনৈক্যের দরুন জোট শাসন অনেক সময়েই দেশকে গুড গভর্নেন্স দিতে পারে না। ভারতে কংগ্রেসের একক জনপ্রিয়তার অবসানের পর দীর্ঘকাল তা জোট গঠন করে অস্তিত্ব রক্ষা করতে হয়েছে, ক্ষমতায় যেতে হয়েছে, বিজেপিকেও তেমনি দ্বিতীয় বৃহত্তম রাজনৈতিক দল হিসেবে উঠে আসা এবং ক্ষমতায় আসার জন্য জোট রাজনীতি করতে হয়েছে। বাংলাদেশেও সামরিক ও আধাসামরিক শাসনের অবসান ঘটিয়ে গণতন্ত্র উদ্ধারের জন্য আওয়ামী লীগকে বাম গণতান্ত্রিক দলগুলো নিয়ে জোট বেঁধে আন্দোলন করতে হয়েছে এবং জোটবদ্ধ ভাবে নির্বাচন করে ক্ষমতায় আসতে হয়েছে। ২০১৮ সালের নির্বাচনেও আওয়ামী লীগ প্রতিদ্বন্দ্বিতা করেছে জোটসঙ্গীদের নিয়ে।বাংলাদেশ ও ভারতের রাজনীতি সম্পর্কে অনেকের ধারণা ছিল দুটি দেশেই জোট সরকারের শাসন-ব্যবস্থা  দীর্ঘকাল চলবে। কোনো দলের একক সংখ্যাগরিষ্ঠতার যুগ শেষ হয়ে গেছে। এবারের নির্বাচনে এই মিথটি দুটি দেশেই ভেঙে গেছে। বাংলাদেশে ও ভারতে আওয়ামী লীগ ও বিজেপি নির্বাচনে একক সংখ্যাগরিষ্ঠতা লাভ করেছে এবং এককভাবে সরকার গঠন করেছে আওয়ামী লীগ।আওয়ামী জোটভুক্ত দলগুলোর যে সব নেতা আগের মন্ত্রিসভায় সদস্য ছিলেন তারা এবারেও নির্বাচনে জয়ী হয়েছেন। কিন্তু মন্ত্রিসভায় স্থান পাননি। এমনকি কয়েকজন সাবেক বাম নেতা, যারা আওয়ামী লীগেই যোগ দিয়েছেন এবং নির্বাচন জিতে মন্ত্রী হয়েছিলেন, যেমন—নূরুল ইসলাম নাহিদ, মতিয়া চৌধুরী তারা এবারেও নির্বাচনে জিতেছেন, কিন্তু মন্ত্রী হতে পারেননি।এজন্যে আওয়ামী শিবির থেকে দুটি কারণ জানা যায়, পরিত্যক্ত নেতারা পরিচিত নেতা হলেও জনপ্রিয়তা অর্জন করতে পারেননি। নির্বাচনেও জিতেছেন নৌকা প্রতীকের জোরে, জোটের বাম দলীয় মন্ত্রীদের সম্পর্কেও একথা সত্য। দু একজন ছাড়া সকলেই নৌকা প্রতীকের জোরে জিতেছেন। সুতরাং এদের মন্ত্রিসভায় রেখে লাভ নেই। বরং তার বদলে মন্ত্রিসভায় নতুন রক্ত সঞ্চালন, নতুন মুখ আনলে প্রশাসনের স্থবিরতার বদলে উত্সাহ উদ্দীপনা বাড়বে। সরকারের কাজকর্মে গতিবেগ আসবে।দ্বিতীয় কারণটি জোরেশোরে বলা না হলেও অপ্রকাশ্যে মুখে মুখে চালু হয়ে গেছে। আওয়ামী নেতৃত্বের সংখ্যাগরিষ্ঠ অংশ মনে করে আওয়ামী লীগের রাজনৈতিক শক্তি ও জনপ্রিয়তার সঙ্গে পাল্লা দেওয়ার মতো নেতা ও দল এখন বাংলাদেশে নেই। প্রকাশ্য রাজনীতিতে জামায়াত এখন অর্ধমৃত এবং বিএনপি নিবীর্য সাপ। তথাকথিত সুশীল সমাজ এখন রাজনৈতিক এতিম। শেখ হাসিনার ব্যক্তিত্ব ও জনপ্রিয়তার সঙ্গে টেক্কা দেবেন এমন ব্যক্তিত্ব ও নেতৃত্ব বর্তমানে দেশে নেই। জাতীয় সংসদে আওয়ামী লীগ একক সংখ্যাগরিষ্ঠ দল। এই দলকে চ্যালেঞ্জ জানাবার নেতা ও দল দেশে নেই। এই সময় কোনো বাম দল বা বাম নেতা বা অন্য কাউকে আওয়ামী লীগের জন্য প্রয়োজন নেই। বরং তারা বোঝা। সময় থাকতে এই বোঝা জোট থেকে নামিয়ে দেওয়াই ভালো।এই দুটি কারণই একেবারে উড়িয়ে দেওয়ার মতো তা বলা চলে না। কিন্তু দুই দেশেই যে রাজনৈতিক পরিস্থিতিতে কারণ দুটি সঠিক মনে হয়, সেই পরিস্থিতি সহসা বদলে যেতে পারে। ভারতে কংগ্রেস নির্বাচনে পরাজিত হতে পারে, কিন্তু মৃত ঘোড়া নয়। সাম্প্রতিক নির্বাচনে দুটি গণতান্ত্রিক শিবিরের মধ্যে যুদ্ধ হয়েছে একথা বলা যাবে না। যুদ্ধ হয়েছে কট্টর হিন্দুত্ববাদী শিবির এবং গণতান্ত্রিক শিবিরের মধ্যে। দ্বিতীয় শিবিরের পরাজয় হয়েছে নীতিহীনতা, যোগ্য নেতৃত্বের অভাব, নিজেদের মধ্যে অনৈক্য এবং হিন্দুত্ববাদের সঙ্গে আপসের দরুন।এই অবস্থা বেশিদিন থাকবে না। নরেন্দ্র মোদি যদি এবার কম ভোট পেতেন, তার সরকার গঠন একটু উদারপন্থি জোট সঙ্গীদের সমর্থনের উপর নির্ভর করতো তাহলে তিনি বাজপেয়ীর মতো শিবসেনা ও আরএসএসের বজ্রমুষ্টি থেকে একটু রেহাই পেতেন। হয়তো বা বাজপেয়ীর মতো একটু উদারপন্থি হতে পারতেন। কিন্তু নিরঙ্কুশ সংখ্যাগরিষ্ঠতা তাকে আরো অনুদার হিন্দুত্ববাদী করে তুলবে। তিনি গণতান্ত্রিক ভারতকে হিন্দুত্ববাদী ভারতে পরিণত করার জন্য আরো কঠোর নীতি গ্রহণ করতে পারেন।এই সম্ভাব্য পরিস্থিতিতে ভারতের কংগ্রেসসহ গণতান্ত্রিক দলগুলোকে এক ভয়ংকর চ্যালেঞ্জের মুখে নিজেদের মধ্যে নেতৃত্বের দ্বন্দ্ব ও ঝগড়াবিবাদ মেটাতেই হবে। মমতা ব্যানার্জিকে তার অতি উচ্চাঙ্ক্ষার লাগাম টানতেই হবে। কম্যুনিস্ট দল উপদলগুলোকে তাদের তত্ত্বের ও নেতৃত্বের লড়াই থামাতেই হবে। বিশ্বের বৃহত্তম গণতন্ত্রে, গণতন্ত্র টিকে থাকবে কিনা ভারতে এই প্রশ্নে বড় রকমের লড়াই এবার শুরু হবেই। নরেন্দ্র মোদি তার পররাষ্ট্রনীতির প্রশ্নে সকল প্রতিবেশীর সঙ্গে হার্ডলাইন নেবেন না। ফলে তার হিন্দুত্ববাদী থাবা থেকে বাংলাদেশ ও অনুরূপ দেশগুলো বেঁচে যাবে। কিন্তু ভারতের আভ্যন্তরীণ রাজনীতিতে অস্থিরতা ও লড়াই ঠেকিয়ে রাখা যাবে না।বাংলাদেশের পরিস্থিতিকে ভারতের পরিস্থিতির সঙ্গে আলাদা করে দেখা যাবে না। একটু আলাদা এই যে, বাংলাদেশে গণতান্ত্রিক শক্তি ক্ষমতায় আছেন, অগণতান্ত্রিক সাম্প্রদায়িক জোট রয়েছে বিরোধীদল হিসেবে। বাংলাদেশে গত নির্বাচনও দুটি গণতান্ত্রিক শিবিরের মধ্যে হয়নি। হয়েছে ভারতের হিন্দুত্ববাদের মতো হিংস্র ধর্মীয় মৌলবাদী শক্তি ও স্বাধীনতার পক্ষের গণতান্ত্রিক শিবিরের মধ্যে। এই লড়াই চলছে গত চল্লিশ বছর ধরে। দুটি শিবিরই জোটশিবির। গণতন্ত্র উদ্ধারে মাঠের যুদ্ধ, সংসদীয় যুদ্ধ সর্বক্ষেত্রেই আওয়ামী লীগকে অন্য গণতান্ত্রিক দলগুলোর কখনো নৈতিক সমর্থন ও কখনো প্রত্যক্ষ সহযোগিতায় লড়তে হয়েছে। অবশ্যই নেতৃত্ব বড়দল আওয়ামী লীগের। জনসমর্থনও বেশি আওয়ামী লীগের। কিন্তু ছোট দলগুলোর অবস্থান ছিল আওয়ামী লীগের নৈতিক শক্তির ভিত্তি। মনে রাখতে হবে ক্ষুদ্রমূষিক পরাক্রমশালী সিংহকে জালে বন্দি অবস্থা থেকে মুক্তি দিয়েছিল।বাংলাদেশে ধর্মান্ধতাবাদী শিবির গণতন্ত্রের মহাজোটের অনাঘাতে এবারো নির্বাচনে শোচনীয়ভাবে পরাজিত হয়েছে। কিন্তু বাংলাদেশের ষড়যন্ত্রের রাজনীতিতে শক্তি হারায়নি, উচ্ছেদ হয়নি। ১৯৭৫ সালে মাত্র সাড়ে তিন বছরের মধ্যে তারা একটি সামরিক পরাজয়ের আঘাত এড়িয়ে পুনর্গঠিত হয়েছে এবং গণতান্ত্রিক সরকারকে উত্খাত করেছে। সেদিন যদি দলীয় সরকারের বদলে বঙ্গবন্ধুর নেতৃত্বে একটি জাতীয় সরকার ক্ষমতায় থাকতো তাহলে জাতীয় শত্রুদের পক্ষে ১৫ আগস্টের মতো ঘটনা ঘটানো সম্ভব হতো না।২০১৯ সালের বাংলাদেশেও ১৯৭৫ সালের পরিস্থিতি বিরাজ করছে। আওয়ামী লীগ সংসদে নিরঙ্কুশ সংখ্যাগরিষ্ঠতা নিয়ে ক্ষমতায় অধিষ্ঠিত। সংসদে বিরোধীদল নেই। বঙ্গবন্ধুর মতো অপ্রতিদ্বন্দ্বী নেতা ক্ষমতার শীর্ষে। তারপরও ১৫ আগস্টের মতো ঘটনা ঘটতে পেরেছিল। বর্তমানেও সমুদ্রে কোনো ঢেউ নেই। মাঠেও তারা নেই। কিন্তু গণতন্ত্রের রাজনীতির হোতারা নয়, ষড়যন্ত্রের রাজনীতির হোতারা নিষ্ক্রিয় নয়। বাংলাদেশের রাজনীতিতে এখনো দুই গণতান্ত্রিক শক্তির লড়াই চলছে না। চলছে হিংস্র সাম্প্রদায়িকতা ও দুর্বল গণতন্ত্রের লড়াই। এই লড়াইয়ে আওয়ামী লীগের একা লড়াই করার সময় এখনো আসেনি। মিত্রেরা যতো দুর্বল হোক, তাদের সম্মিলিত শক্তি গণতান্ত্রিক শিবিরে অবশ্যই শক্তি বাড়াবে। স্বাধীনতা সংগ্রামের আদর্শ বাঁচিয়ে রাখতে তা হবে জাতীয় ঐক্যের প্রতীক।সুতরাং আওয়ামী মহাজোট ভেঙে দেওয়ার বা নিষ্ক্রিয় করে রাখার সময় এখনো আসেনি। এখনই সামনে কোনো নির্বাচন নেই, আছে আরো জোর লড়াই। শেখ হাসিনা, মিত্রদের আরো কাছে টানুন। মন্ত্রিসভা সম্প্রসারিত করুন।[ লন্ডন, ২৫ মে, শনিবার, ২০১৯ ]   



41371,57188
মোংলা বন্দরের স্থায়ী জেটি:একটি প্রস্তাবনা
অন্যান্য
প্রকাশ : ২৬ মে ২০১৯, ০০:০০
যে কোনো দেশে এবং বিশেষ করে আমাদের মতো উন্নয়নশীল দেশে সমুদ্র বন্দরের প্রয়োজনীয়তা অনস্বীকার্য। মোংলা বন্দরটি বাংলাদেশের ২য় বৃহত্তম সমুদ্র বন্দর। এ বন্দরের ব্যাপারেও বিষয়টি সত্য। তবে পশুর নদীর সঙ্গমস্থান, বঙ্গোপসাগরে অবস্থিত ‘আউটার বার’সহ পশুর নদীর বিভিন্নস্থানে নাব্য সংকটের কারণে এ বন্দরটিকে পুরোমাত্রায় কাজে লাগানো সম্ভব হচ্ছে না। বন্দরের স্থায়ী জেটির কাছেও পানির গভীরতা কমে গেছে। আশপাশ এলাকাসহ জেটি সন্নিকটে ১৯৯৮ সালে একবার এবং ২০০৯ সালে আর একবার ‘ক্যাপিটাল ড্রেজিং’ করা হয়েছিল; কিন্তু তারপরও ‘পলি জমাজনিত’ কারণে খননকৃত স্থানের নাব্য ধরে রাখা যায়নি। এ জেটিতে বর্তমানে কম ‘ড্রাফটের’ (জাহাজের তলদেশ থেকে পানির উপরের অংশ) দুই-একটি কার কেরিয়ার, কন্টেইনার জাহাজ এবং প্রোজেক্ট কার্গো জাহাজ ভিড়ানো ব্যতীত অন্য কোনো বড় আকারের জাহাজ ভেড়ানো সম্ভব নয়। এছাড়া বন্দর জেটির উত্তর দিকে গড়ে ওঠা বিভিন্ন কারখানার নিজস্ব জেটিগুলোতে ৩-৪ হাজার টনের ছোট আকারের কিছু এলপিজি জাহাজ, এডিবল অয়েল ট্যাংকার এসে ভিড়তে পারে।এখানে উল্লেখ্য, পশুর নদীর সামগ্রিক গভীরতা কম, এমনটি কিন্তু নয়। এ নদীর কোনো কোনো স্থানে ২০০-২২৫ মিটার লম্বা, ৫০-৭০ হাজার টন ধারণক্ষমতা সম্পন্ন জাহাজ নোঙর করানোর মতো পানি আগেও ছিল এবং এখনো আছে। যেমন  শিবসা এবং পশুর নদীর সংযোগস্থান আকরাম পয়েন্টের কাছে ১৩-১৬ মিটার বা তারও বেশি পানি আছে; কিন্তু সমস্যা হচ্ছে- মোংলা ‘ফেয়ার ওয়ে বয়’ থেকে বন্দর চ্যানেলের উত্তর দিকে পানির গভীরতা কম থাকা। এস্থানে কমবেশি ১০-১১ কিলোমিটার জায়গা জুড়ে পানির গভীরতা ৬.১ মিটার পর্যন্ত নেমে এসেছে।  সমুদ্রবক্ষে অবস্থিত এ স্থানটি ‘আউটার বার’ নামে পরিচিত।আমার জানামতে, বর্তমান সরকার মোংলা বন্দরকে একটি ‘থ্রাস্ট সেক্টর’ হিসাবে ঘোষণা করার পর, এবছর থেকে আউটার বারের  খনন কাজটি হাতে নেওয়া হয়েছে। দুই-এক বছরের মধ্যে এ ‘বটল নেকটি’  অপসারিত হলে, ভরা জোয়ারের সময় বহু সংখ্যক ৫০-৭০ হাজার টন ধারণ ক্ষমতা সম্পন্ন জাহাজ নদীতে ঢুকে বর্তমান নোঙর স্থান- ‘বেজ ক্রিক বা হারবারিয়া’ (গভীরতা কমবেশি ৭.৫ মি.) থেকে আরো দক্ষিণে ‘আকরাম পয়েন্টের’ কাছাকাছি নোঙর করে মালামাল ওঠানামার কাজ করতে পারবে।আউটার বারটি খননের পাশাপাশি মোংলা বন্দরের স্থায়ী জেটির ব্যাপারেও বিকল্প একটি চিন্তার সময় এসেছে। মোংলা ফেয়ারওয়ে বয় থেকে কমবেশি ১২০ কিলোমিটার উজানে অবস্থিত মোংলা বন্দরের স্থায়ী জেটির দীর্ঘ পথটি প্রয়োজনমতো ড্রেজিং করে রাখা একটি দুরূহ এবং ব্যয় সাপেক্ষ কাজ।উল্লেখিত স্থান থেকে পশুর নদীর পশ্চিম কিনার ঘেঁষে ভবিষ্যতে খুলনা পর্যন্ত একটি পাকা রাস্তা তৈরি করে দিলে পণ্যবাহী ট্রাক-লরি এখানে আসা-যাওয়া করতে পারবে। প্রয়োজনে এপথে একটি রেল লাইন সংযোজন করার কথাও ভাবা যেতে পারে। রাস্তাটি সুন্দরবনের উত্তর সীমানায় অবস্থিত ‘ঢ্যাংমারি’  নামক স্থান  থেকে আকরাম পয়েন্ট পর্যন্ত কমবেশি ৭০ কি.মি. অংশ সুন্দরবনের ভেতর দিয়ে যাবে। এ ব্যাপারে পরিবেশবিদ এবং ইউনেস্কো আপত্তি তুলতে পারেন। তবে আকরাম পয়েন্টে সম্ভাব্য এ স্থায়ী জেটিটির তিন পাশ এবং রাস্তাটির দু’পাশে ‘শব্দ নিরোধক উঁচু বেড়া’ (Fence) তুলে দিলে সুন্দরবনের পরিবেশ বা জীববৈচিত্র্যের কোনো ক্ষতি হবার কারণ থাকবে বলে আমার মনে হয় না। পৃথিবীর বহু দেশে, বিশেষ করে ঘনবসতিপূর্ণ আবাসস্থান এবং সংরক্ষিত এলাকার কাছ দিয়ে চলমান রাস্তাগুলোর পাশে এ ধরনের শব্দ নিরোধক বেড়ার ব্যবস্থা আছে।পরিশেষে, আশা করা যায় ‘আউটার বারের’ খনন কাজ শেষ হবার পর মোংলা বন্দরে আগত জাহাজের সংখ্যা অনেক বেড়ে যাবে। সেক্ষেত্রে, এ বন্দরটিকে একটি কার্যক্ষম এবং ‘ব্যবহারকারী বান্ধব’ বন্দর হিসাবে গড়ে তোলার জন্য নিচে উল্লেখিত কাজগুলোর দিকেও কর্তৃপক্ষের নজর দেয়া প্রয়োজন।১) একটি এ্যাংকরেজ পোর্টের কাজে অভ্যন্তরীণ জাহাজের ব্যবহার অনস্বীকার্য। বর্তমানে এসব জাহাজ নদীতে যত্রতত্র  নোঙ্গর করে থাকে। এ অবস্থা থেকে উত্তরণের জন্য নদীর কিছু কিছু জায়গা বেছে নিয়ে সেখানে এসব লাইটার জাহাজের জন্য ‘মুরিং বয়’ স্থাপন করে দেয়া উচিত। ২। একটি জাহাজ বন্দরে আগমনের পর বহির্গমন পর্যন্ত পোর্টহেলথ, কাস্টমস, সার্ভেয়ার, শিপিং এজেন্ট, স্টিভেডর, শিপ চালডনারের মতো অনেক সংস্থার লোকজন জাহাজে আসাযাওয়া করে। এসব কর্মকর্তা-কর্মচারীর জাহাজে যাতায়াতের সুবিধার্থে মোংলা নালার ওপর একটি ব্রীজ এবং পশুর নদীর পূর্ব কিনার ঘেঁষে দক্ষিণ দিকে ‘জয়মনিগোল’ পর্যন্ত (কমবেশি ২০ কি.মি. পথ) গাড়ি চলার উপযোগী একটি পাকা রাস্তা নির্মাণ করার কথা বেশ কিছু বছর ধরে শুনে আসছি। এ উদ্যোগটির সফল বাস্তবায়ন একান্ত প্রয়োজন। এছাড়াও জয়মনিগোলে ছোট ছোট নৌযানের থাকার জন্য একটি ‘পোতাশ্রয়’ নির্মাণ করে দিলে এসব নৌযান, মোংলা নালার পরিবর্তে জয়মনিগোলের এ পোতাশ্রয় থেকে সহজেই জাহাজে যাওয়া-আসা করতে পারবে।জয়মনিগোল পর্যন্ত রাস্তাটি হবার আগে মোংলা বন্দরের পানির ঘাট সংলগ্ন স্থানে একটি পন্টুন অথবা মেরিন একাডেমির পতেঙ্গা জেটির আদলে একটি কংক্রিট জেটি তৈরি করে দেয়াও প্রয়োজন। দুর্ভাগ্যজনক হলেও সত্য যে, বন্দর কর্তৃপক্ষ, কাস্টম এবং ফরেস্ট ডিপার্টমেন্টের ব্যবহারের জন্য মোংলা নালার উত্তর কিনারে সংরক্ষিত ঘাটের ব্যবস্থা থাকলেও, বন্দর ব্যবহারকারী বা সুন্দরবনে ভ্রমণপিপাসু লোকজনের জন্য এখানে কোনো কার্যকর ঘাটের ব্যবস্থা  নাই। ৩) উপরে বর্ণিত বিষয়গুলো ছাড়াও- ক) ঘসিয়াখালি খালের নাব্য বজায় রাখা খ) মোংলা থেকে ফেয়ার ওয়ে বয় পর্যন্ত সার্বক্ষণিক মোবাইল নেটওয়ার্ক চালু করার ব্যবস্থা করা গ) আকরাম পয়েন্টে থাকা-খাওয়ার ব্যবস্থাসহ বন্দর ব্যবহারকারীদের জন্য একটি স্থাপনা তৈরি করে দেয়া ঘ) মোংলা বন্দরের নির্দিষ্ট একটি স্থানে জাহাজের ক্রু-অফিসারদের (সী-ফেয়ারার) জন্য বাজারঘাট করাসহ বিনোদনের ব্যবস্থা করা ঙ) নৌ-পুলিশসহ হেলিকপ্টারসমৃদ্ধ কার্যকর একটি SAR (সার্চ অ্যান্ড রেসকিউ) পার্টি গড়ে তোলা ছ) পশুর চ্যানেলের যেখানে, যখন এবং যতটা প্রয়োজন খনন কাজ করার জন্য সাংবাত্সরিক একটি ড্রেজার নিযুক্ত রাখা জ) বন্দর জেটি এবং তার উত্তরদিকে অবস্থিত কল-কারখানা জেটিগুলোর দিকে খেয়াল রাখা যাতে এসব জায়গায়ও নদীর নাব্যতা প্রয়োজন মতো বাড়িয়ে ছোট আকারের জাহাজ আনা-নেওয়া করা যায়। ঝ) বলতে দ্বিধা নাই, একটি বন্দর সঠিকভাবে চালানোর জন্য, বন্দর ভবনের সুরম্য দালান-কোঠা, দামি গাড়িঘোড়া ইত্যাদির চেয়ে, বন্দরটিতে একটি দক্ষ পাইলটেজ ব্যবস্থা, পাইলট বোট, টাগ বোট, আগুন নেভানোর জলযান ইত্যাদি থাকা বেশি জরুরি। বন্দর কর্তৃপক্ষকে এ বিষয়গুলোর দিকেও আশু নজর দিয়ে এ বিষয়ে ‘নুন আনতে পান্তা ফুরায়’ অবস্থা থেকে উত্তরণ ঘটাবেন এমনটাই আশা করতে পারি।n লেখক :মেরিন ক্যাপ্টেন, শীপ সার্ভেয়ার এবং কনসালটেন্ট  



41372,57189
অর্থনৈতিক অগ্রগতিতে আইসিটি
অন্যান্য
প্রকাশ : ২৬ মে ২০১৯, ০০:০০
আজকের মানব সভ্যতা দাঁড়িয়ে আছে তথ্য-প্রযুক্তির উপর। প্রযুক্তিনির্ভর এই যুগে যে দেশ তথ্য-প্রযুক্তি ব্যবহারে যত বেশি উন্নত সে দেশের এগিয়ে যাওয়ার পথ ততই সুগম। বর্তমান বাংলাদেশ সরকার ২০০৯ সাল থেকে ডিজিটাল বাংলাদেশ গড়ার লক্ষ্যে কাজ করে যাচ্ছে। ডিজিটাল বাংলাদেশের ছোঁয়া এই দশ বছরে শহর থেকে গ্রামের প্রায় প্রতিটি নাগরিকের কাছে পৌঁছে গেছে। দুই দশক আগেও বাংলাদেশে প্রযুক্তি ছিলো সোনার হরিণ কিন্তু এখন দেশের প্রায় ৯ হাজার ডাকঘর ও ৫০০ উপজেলায় তথ্য-প্রযুক্তির ছোঁয়া লেগেছে।‘এক্সেস টু ইনফরমেশন’ নাগরিক ও মানুষের মৌলিক অধিকার তথ্য পাওয়া ও নির্বিঘ্নে ব্যবহারের অধিকার। মোবাইলের মাধ্যমে ইন্টারনেট সেবা মানুষের হাতে হাতে পৌঁছে যাওয়ায় ছাত্রছাত্রীরা বিশ্ববিদ্যালয় ভর্তি পরীক্ষা ও সরকারি-বেসরকারি চাকরির আবেদন করছে ঘরে বসে। কৃষিক্ষেত্রে প্রযুক্তি এক বিপ্লবের সৃষ্টি করেছে। প্রযুক্তি ব্যবহার করে প্রায় ৭০ প্রজাতির উচ্চফলনশীল ধান ও অন্যান্য ফসলের বীজ উত্পাদন সম্ভব হয়েছে। আবহাওয়ার পূর্বাভাস ও কৃষকদের অবহিত করে সে সম্পর্কে প্রয়োজনীয় দিক-নির্দেশনা দেওয়া সম্ভব হচ্ছে। ব্যাংকিং সেবা দেশের সর্বত্র নেই এবং অনেক মানুষ ব্যাংকের মাধ্যমে লেনদেনকে ঝামেলা মনে করে। সনাতন ব্যাংকিং ব্যবস্থার স্থলে মোবাইল ব্যাংক ব্যাংকিং সেবা অনেক সহজ করে দিয়েছে। যেকোনো প্রয়োজনে মুহূর্তেই এখন দেশের যে-কোনো প্রান্তে আর্থিক লেনদেন করা যায় এবং বিদেশ থেকে ঝামেলাহীনভাবে রেমিট্যান্স আসে। ব্যবসায়, ভ্রমণ, শিক্ষা এবং চিকিত্সার জন্য বিদেশ যেতে পাসপোর্ট ও ভিসা খুব গুরুত্বপূর্ণ। তথ্য-প্রযুক্তির কল্যাণে বর্তমানে ঘরে বসেই অনলাইনে পাসপোর্ট-ভিসার মতো কাজ করা সম্ভব হয়। স্বাস্থ্য সেবায়ও তথ্য-প্রযুক্তির অবদান অনেক, ডাক্তারদের অ্যাপয়েন্টমেন্ট নেয়া থেকে শুরু করে অ্যাম্বুলেন্স সুবিধাও অনলাইনের মাধ্যমে পাওয়া যাচ্ছে। বাস, ট্রেন, লঞ্চ, এমন কি প্লেনের টিকেটও কাটা যাচ্ছে অনলাইনে। এছাড়া ঢাকা শহরের মতো বড় বড় শহরে চালু হয়েছে উবার, পাঠাওয়ের মতো মোবাইল অ্যাপসভিত্তিক কার রেন্ট সার্ভিস। প্রযুক্তি গ্রাম ও শহরের মধ্যে ব্যবধান কমিয়ে এনেছে। গ্রামে বসেও নেটওয়ার্কিংয়ের মাধ্যমে নাগরিক সুবিধা পাওয়া যাচ্ছে ফলে শহরের উপর বাড়তি মানুষের চাপ কমে আসবে।২০৪১ সালের মধ্যে ডিজিটাল বাংলাদেশ গড়তে তথ্য প্রযুক্তি উন্মুক্ত করতে হবে। কারণ প্রয়োজনীয় তথ্য পাওয়া মানুষের একটি মৌলিক অধিকার। দেশের প্রতিটি নাগরিকের হাতে ইন্টারনেট সেবা পৌঁছে দিয়ে নাগরিক অধিকার নিশ্চিত করতে হবে। জবাবদিহিতামূলক ও সুশাসন প্রতিষ্ঠায় সঠিক তথ্যের কোনো বিকল্প নেই। দেশের জনগণ যখন তার অধিকার, দায়িত্ব সম্পর্কে অবগত হবে তখন সুশাসন প্রতিষ্ঠিত হবে এবং দুর্নীতি কমে যাবে। আইসিটি নির্ভর ব্যবসা ই-কমার্সের জন্ম খুব বেশিদিন না হলেও এরই মধ্যে সারা পৃথিবীজুড়ে বিশাল একটি বাজার সৃষ্টি করেছে। ই-কমার্স দেশের বেকারত্ব সমাধানে ভূমিকা রাখছে, পাশাপাশি ক্রেতাদের সময় ও অর্থ দুটোই বাঁচিয়ে দিচ্ছে। অনলাইনে কেনাকাটা, ওয়েব ডিজাইন অ্যান্ড ডেভেলপমেন্ট, ডিজিটাল মার্কেটিং, ফেসবুকে কেনাকাটা সবই ই-কমার্সের আওতাভুক্ত। ২০১৭ সালে ই-কমার্সের মাধ্যমে বাংলাদেশ প্রায় ৫০ হাজার কর্মসংস্থান সৃষ্টি করেছে এবং প্রায় ১৭০০ কোটি টাকা আয় করেছে। জীবনযাত্রার মান উন্নয়নে সারাবিশ্ব জুড়ে আজ সফটওয়্যার মার্কেট গড়ে উঠছে। যুক্তরাষ্ট্র, চীন, জাপান, সিঙ্গাপুর এবং আমাদের প্রতিবেশী দেশ ভারতও বিভিন্ন দেশে সফটওয়্যার রপ্তানি করছে। বিভিন্ন মোবাইল এপ্লিকেশন সফটওয়্যার রপ্তানিতে বাংলাদেশ নবীন এবং সফটওয়্যার বাজার ধরতে ও প্রতিযোগিতায় টিকে থাকতে প্রয়োজন দক্ষ কম্পিউটার প্রোগ্রামার। সঠিক তথ্য ও প্রযুক্তি ব্যবহার করে ২০২৪ সালে স্বল্পোন্নত থেকে উন্নয়নশীল দেশের কাতারে প্রবেশে মাথাপিছু আয়, মানবসম্পদ সূচক এবং অর্থনৈতিক ভঙ্গুরতা সূচক তিনটি বিষয়েই উন্নয়নের ধারাবাহিকতা বজায় রাখতে হবে। শুধু অর্থনৈতিক মুক্তি ও বেকারত্ব দূর নয় তথ্য-প্রযুক্তি আজ একটি দেশের নিরাপত্তা ব্যবস্থার সাথে জড়িত।n লেখক:শিক্ষার্থী, জাহাঙ্গীরনগর বিশ্ববিদ্যালয়



41373,57190
দেশের স্বার্থকে বড় করে দেখা
অন্যান্য
প্রকাশ : ২৬ মে ২০১৯, ০০:০০
আমাদের দেশ বাংলাদেশ। ‘বাংলাদেশ’ শব্দটির মধ্যেই লুকিয়ে আছে লাল-সবুজের স্মৃতিগুলো। পৃথিবীর মধ্যে সবচেয়ে মধুর নাম হলো বাংলাদেশ। কেউ মেনে না নিলেও এটাই আমার কাছে সত্যি। কেননা আমি এদেশকে, দেশের স্বার্থকে ভালোবাসি। অনেকে হয়তো বলতে পারেন, দেশের স্বার্থকে ভালোবাসা সেটা আবার কেমন? আমি তাদের অন্ধ চোখে আঙুল দিয়ে সেটা দেখিয়ে দিবো। আমার কথা কারো কাছে মধুর মতো লাগতে পারে, আবার কারো কাছে তিক্ত। তবে এতে আমি আফসোস করবো না। একটি দেশ তখনই সুন্দর হয়, যখন সেদেশে বসবাসকারী লোকেরা সুন্দর হয়। একটি দেশ চায় আমার বুকে যারা বসবাস করবে তারা যেন আমার জন্য, আমার স্বার্থের জন্য কাজ করে। একটি দেশ চিত্কার করে বলতে থাকে হে লোকগণ, তোমরা আমাকে সুন্দর করে সাজিয়ে তোলো। আমার বুকে বসবাসকারী সকলের সমান অধিকার নিশ্চিত করো। আর এটাই হলো আমার স্বার্থ। একবার ভেবে দেখুন তো সমান অধিকারের বাস্তবায়ন কি হয়েছে? না, হয়নি। কারণ, আমাদের সমাজে কিছু লোক আছেন, যারা নিজের স্বার্থে সবসময় অটল থাকেন। দেশের সাধারণ মানুষের স্বার্থে কোনো কথা বলেন না। কেননা বললে তো আরামের ঘুম হারাম হয়ে যাবে। আমার কথাগুলো শুনে অনেকের হয়তো শরীরের ভিতর অগ্নিশিখা জ্বলছে। এতো সাহস! ছোট লোকের বড় কথা। অবশ্য আমি ঐ সকল স্বার্থপর লোকের কথায় একটুও কান দিবো না। গ্রামে মায়েদেরকে অনেক সময় বলতে শুনেছি একটি ডায়ালগ। সেটা হলো, ‘উচিত কথা কইতে গেলে খুচিত লাগে ঘা’। এজন্য স্বার্থবাদীদের একটু আঘাত লাগাটাই স্বাভাবিক। সোনার বাংলার সোনার কৃষকেরা ভোর প্রভাতে উঠে মাজায় গামছা বেঁধে, লাঙল-জোয়াল সঙ্গে নিয়ে, মাথায় টোকা পরে মাঠের পথে রওনা হয়। তারপর? তারপরে জমিতে চাষ দিয়ে ফসল ফলায়। আর তখন থেকেই একজন কৃষকের সাধনা শুরু হয়ে যায়। কেননা সাধনাই হলো প্রাপ্তির মূল বিষয়। এটা ব্যতীত কোনো উন্নতি লাভ করা যাবে না। আর এজন্য একজন কৃষকের অবিরাম সাধনা চলে। কেননা সাধনার মাধ্যমেই চূড়ান্ত গন্তব্যস্থলে পৌঁছানো সম্ভব।কিন্তু দুঃখের সঙ্গে বলতে হয় যে, আমাদের দেশে কৃষকের অবস্থা খুবই খারাপ। তাদের জীবন আজ অভাবের কালো মেঘে ছেয়ে গেছে। ফসলের ন্যায্যমূল্য পাচ্ছে না। বারবার আন্দোলন করা সত্ত্বেও তারা আজ ব্যর্থ। কারণ, আমাদের দেশের মানুষ আপন মানুষকেই চিনতে পারছে না। যাদের উপর এদেশের অস্তিত্ব টিকে আছে তারাই আজ অবহেলিত।অধিকার আদায়ের জন্যও সবাইকে কঠোর পরিশ্রম করতে হবে। সমাজে বসবাসকারী রক্তচক্ষু মানুষগুলোকে বুঝিয়ে দিতে হবে যে অধিকার আদায়েও মানুষ সচেতন আছে। রিকশাওয়ালা, গার্মেন্টস কর্মী, কৃষক-জেলে, কামারকুমার ও একজন দিনমজুরের কষ্টের সীমা নেই। তারাই হলো সোনার বাংলার প্রাণশক্তি। অথচ সমাজে এদের কোনো মূল্যায়ন নেই। ছি! এদেরকে নিয়ে চিন্তা নিঃসন্দেহে বোকামির কাজ। কিন্তু একটু চিন্তা করে দেখুন তো, সত্যিই কি বোকামির কাজ? না,  কোনোভাবেই বোকামির কাজ নয়। কেননা তারাই হলো জাতিকে টিকিয়ে রাখার ধারালো সৈনিক। আর এজন্যই তাদের উন্নয়নে সকলের শুভ দৃষ্টি দিতে হবে। তখনি দেশের স্বার্থও হাসিল হয়ে যাবে। তাদেরকে বাদ দিয়ে একটি দেশের উন্নয়ন আশা করা যায় না। অধিকার আদায়ের জন্য মানুষের বিরাম নেই। বিরামহীন আন্দোলন চালিয়ে যাচ্ছে। কিন্তু সফলতা কি পাচ্ছে? হ্যাঁ, কারণ একটি সুষ্ঠু নিয়মতান্ত্রিক আন্দোলনের মাধ্যমেই সফলতা পাওয়া যায়। মানুষের অধিকারের বাস্তবায়ন সম্ভব হয়। আর তখনই সেই দেশে শান্তি প্রতিষ্ঠিত হয়। দেশের সর্বস্তরে উন্নয়নের জোয়ার বয়ে যায়। অবশ্য এর একটা কারণ আছে। মানুষ তার ন্যায্য অধিকার ফিরে পেলে আত্মনির্ভর হয়ে ওঠে। নিজেকে একটি শক্তির উত্স মনে করে। আর সেই শক্তি স্বদেশের স্বার্থে ব্যয় করে, নিজের স্বার্থে নয়। আর তখনি দেশের স্বার্থও হাসিল হয়ে যায়। মানুষ যখন তার ছিনিয়ে নেওয়া অধিকার ফিরে পায়, তখন তার হূদয়ে কিছু আশার বীজ বপন হয়, নবসৃজনের ঘণ্টা বাজতে থাকে। আর সে সৃষ্টির পথে অবিচল থাকে। দেশের উন্নয়নও ক্রমাগতভাবে বাড়তে থাকে। কেননা দেশের মানুষের উন্নয়ন হলে দেশ উন্নত হবে। কিন্তু দেশের উন্নয়নের পথে কিছু নিজ স্বার্থবাদী লোক বাধার সৃষ্টি করে। এরা খুবই ভয়ংকর। এদেরকে ধ্বংস করতে পারলেই সব সমস্যা সমাধান হয়ে যাবে। আর আমরা একটি উন্নতজাতি হিসেবে পৃথিবীর বুকে বসবাস করতে পারবো।n লেখক :শিক্ষার্থী, ঢাকা কলেজ



41374,57191
সফলতা অর্জনে চাই নিরবচ্ছিন্ন সাধনা
অন্যান্য
প্রকাশ : ২৬ মে ২০১৯, ০০:০০
সফলতার মতো এমন পরশপাথরের খোঁজে প্রতিনিয়ত পৃথিবীর প্রতিটি মানুষ হন্যে হয়ে বেড়ায়। ছোটবেলা থেকে যখন মাতৃভাষার সঙ্গে আমাদের যোগসাজশ হয়েছে তখন থেকেই আমাদের অবচেতনে কিংবা চেতনে ‘পরিশ্রম সৌভাগ্যের প্রসূতি’ বাণীটি চিন্তা ও মননে গেঁথে দেওয়ার চেষ্টা করেছেন আমাদের শুভাকাঙ্ক্ষীবৃন্দ।যখন হাঁটতে পারতাম না, হোঁচট খেয়ে বার বার পড়ে যেতাম সেদিন হাল না ছাড়ার প্রত্যয় ছিল বলে আজ আমরা হাঁটতে শিখেছি। তখন আত্মবিশ্বাসের ঘাটতি আর নিরবচ্ছিন্ন সাধনা না থাকলে হোঁচট খেয়ে পড়ে যাওয়ার ব্যথাতুর যন্ত্রণার গ্লানিবোধ ছিন্ন করে এগিয়ে চলার প্রেরণাটুকু বিলীন হয়ে যেতো।একটা স্বপ্নের পিছু ছুটে সেটাকে তাড়া করে যখন নিজের আয়ত্তে নিয়ে আসি তখন সেটা আমাদের কাছে সফলতা হিসেবে বিবেচিত হয়। আবার অনেকক্ষেত্রে আমাদের মেধা, মনন আর পঞ্চ ইন্দ্রিয়গ্রাহ্য যুক্তি ও শৃঙ্খলার মধ্য দিয়ে যখন জীবন পরিচালনা করি তখন আমাদের হাতে স্বপ্নগুলো তুলনামূলক সহজে সাধ্যের মধ্যেই ধরা দেয়।সফলতার সঙ্গে সম্পৃক্ত কয়েকটি অতি মূল্যবান শব্দ—স্বপ্ন, সুপরিকল্পনা, পরিশ্রম, নিরবচ্ছিন্ন সাধনা, আত্মবিশ্বাস আর বুদ্ধিদীপ্ত ইতিবাচক মনোভাব। শব্দগুলোর সঙ্গে আমরা সবাই পরিচিত কিন্তু শব্দগুলোর গভীরতা সম্পর্কে আমরা অনেকক্ষেত্রেই উদাসীন মনোভাব পোষণ করি।পৃথিবীর সবাই সফল হতে চায় এটা যেমন ধ্রুব সত্য বিপরীতে সংখ্যাগরিষ্ঠ মানুষ স্বপ্ন, সুপরিকল্পনা, পরিশ্রম ও নিরবচ্ছিন্ন সাধনায় সম্পৃক্ত হতে বিমুখ। স্বপ্নটাই যদি না দেখেন যে আপনি কি হতে চান কিংবা একটা নির্দিষ্ট সময়ের পর আপনার অবস্থান কি হবে তাহলে আপনি কি পরিকল্পনা প্রণয়ন করবেন? পরিকল্পনা ব্যতীত পরিশ্রম বোকার রাজ্যে বিচরণ ছাড়া কিছু নয়। আর পরিশ্রম যদি পরিকল্পনা ব্যতীত নিরবচ্ছিন্নভাবে করেন তথা সাধনায় নিমজ্জিত হোন তবু সাধ্যি অর্জনে সক্ষমতা অর্জন কষ্টসাধ্য।কিন্তু ‘ভাগ্য’ শব্দটায় যে আমাদের অগাধ বিশ্বাস সেটার কি হবে? যদি ভাগ্যগুণে কপাল খুলে যাওয়ায় বিশ্বাসী হোন তাহলে আপনার সফলতা অর্জনের পথ ক্রমে ক্ষীয়মাণ হবে। আপনি নিয়তিকে অগ্রাহ্য করে নয় বরং ভাবুন সুপরিকল্পিত পরিকল্পনার মধ্য দিয়ে নিরবচ্ছিন্ন সাধনায় সম্পৃক্ত থাকলে আপনার সফলতা অর্জনের পথ ক্ষয়িষ্ণু নয় বরং ক্রমে বর্ধিষ্ণু হবে।বুদ্ধিদীপ্ত ইতিবাচক মনোভাব পোষণ সফলতা অর্জনের অন্যতম পাথেয়। ‘আমি মনে হয় পারবো না।’ ‘আমার দ্বারা এই কাজ অসম্ভব।’ ‘সে যে সুযোগ-সুবিধা পাচ্ছে তা আমি পাচ্ছি না, কাজেই আমি তো এমনিতেই পিছিয়ে আছি, আমি কিভাবে পারবো?’ ‘সে বলেছে আমার দ্বারা এই কাজ হবে না।’অন্যের কথাকে আমরা যতটা গুরুত্বসহকারে নিই তার বিপরীতে নিজের চাওয়াপাওয়াকে কতটুকু প্রাধান্য দেই? কারো গঠনমূলক সমালোচনা থেকে শিক্ষা নেওয়া ইতিবাচক কিন্তু নেতিবাচক কথাগুলোকে আঁকড়ে ধরে স্বীয়শক্তি বিনাশে উদ্বুদ্ধ হওয়া অযৌক্তিক। ইতিবাচক মনোভাব পোষণ করে জীবন পরিচালনা করলে অনেক বাধা-বিপত্তি আত্মবিশ্বাসের জোরে এড়িয়ে চলা যায়। অথচ অতি আত্মবিশ্বাসী মনোভাব আমাদের বিপথগামী করে তুলে।কাজেই, সফলতা অর্জনে চাই স্বপ্ন, সুপরিকল্পনা, পরিশ্রম, নিরবচ্ছিন্ন সাধনা, আত্মবিশ্বাস আর বুদ্ধিদীপ্ত ইতিবাচক মনোভাবের সংমিশ্রণে লেগে থাকার প্রত্যয়।n লেখক :শিক্ষার্থী, জগন্নাথ বিশ্ববিদ্যালয়



41375,57192
শিক্ষাপ্রতিষ্ঠানে নারী নিরাপত্তা
অন্যান্য
প্রকাশ : ২৬ মে ২০১৯, ০০:০০
বিভিন্ন উন্নয়নমূলক কাজে নারীদের অবদান চোখে পড়ার মতো। সার্বিক বিবেচনায় শিক্ষার হার বৃদ্ধি পাচ্ছে, কিন্তু নারীর প্রতি সামজিক দৃষ্টিভঙ্গির কি পরিবর্তন হয়েছে? শিশু থেকে শুরু করে বৃদ্ধা কেউ নির্যাতন থেকে মুক্তি পাচ্ছে না। বিশেষ করে দেশের বিভিন্ন প্রান্তে ছড়িয়ে ছিটিয়ে থাকা প্রাথমিক, মাধ্যমিক ও উচ্চ মাধ্যমিক শিক্ষাপ্রতিষ্ঠানের শিক্ষার্থীদের নিরাপত্তাব্যবস্থায় আমরা এখনো পিছিয়ে। কেননা এই শিক্ষার্থীরা কতিপয় বখাটের হাতে জিম্মি হয়ে আছে। অনেক শিক্ষার্থী সামাজিক সম্মানের ভয়ে বিদ্যালয়ে যাতায়াত বন্ধ করে দেয়। এভাবে বহু শিক্ষার্থীর শিক্ষাজীবনের অবসান ঘটেছে। শিক্ষাক্ষেত্রে আধুনিকায়ন, শিক্ষার্থীর উদ্দীপনা জাগাতে কাজ করলেও প্রতিকূল সমাজব্যবস্থা তাদের পূর্ণ বিকাশে বিঘ্ন ঘটাচ্ছে। সুতরাং বর্তমান শিক্ষাব্যবস্থায় যাতে নারী নিরাপত্তা  আরো অধিক গুরুত্ব পায়,  সে বিষয়ে প্রশাসনের বিশেষ দৃষ্টি আকর্ষণ করছি।  হাফিজ আমান, মেদাকুল বি এম এস ইনস্টিটিউশন, গৌরনদী, বরিশাল



41376,57193
লজ্জাজনক!
অন্যান্য
প্রকাশ : ২৬ মে ২০১৯, ০০:০০
আবার প্রশ্নপত্র ফাঁস! এর দায় কার? এত নিরাপত্তা এত নজরদারি তবু একটা চক্র প্রশ্নপত্র ফাঁস করেছে। এবং ২৫ হাজার টাকার বিনিময়ে স্মার্টফোনে প্রশ্নপত্র দিয়ে দেয়। এটি ঘটেছে গত ২৪ মে লক্ষ্মীপুরে প্রাথমিক বিদ্যালয়ের সহকারী শিক্ষক নিয়োগ পরীক্ষায়। প্রশ্নপত্র ফাঁসের অভিযোগে এক ব্যক্তিকে আটক করছে পুলিশ। ফেসবুকসহ বিভিন্ন সামাজিক যোগাযোগ মাধ্যমে মাঝেমধ্যে চোখ ধাঁধানো কিছু বিজ্ঞাপন চোখে পড়ে। যেমন পরীক্ষার আগেই প্রশ্ন দেওয়া হয় যোগাযোগ করুন, অল্প মূল্যে প্রশ্ন নিন চাকরি কনফার্ম—এরকম আরো অনেক বিজ্ঞাপন। এবং অনেকে হয়তো এইসব প্রতারণার ফাঁদে পা দেয়। নিজেকে প্রতিযোগিতার জন্য তৈরি করে না। প্রশ্নপত্র ফাঁস চক্রের মূল হোতা আজো আমাদের আইনশৃঙ্খলা বাহিনীর ধরাছোঁয়ার বাইরে থেকে গেছে। চুনোপুঁটি ধরলে হবে না রাঘব বোয়ালদের ধরতে হবে। এবং আইন অনুয়ায়ী বিচার নিশ্চিত করতে হবে—তাহলে যদি প্রশ্নপত্র ফাঁসের এই কলঙ্ক থেকে মুক্তি পায় পুরো জাতি।শাহাবুদ্দীনসহকারী শিক্ষক, ইসলামপুর সরকারিপ্রাথমিক বিদ্যালয়, যশোর



41377,57194
খাল দখলমুক্ত ও পুনঃখননের আবেদন
অন্যান্য
প্রকাশ : ২৬ মে ২০১৯, ০০:০০
আমরা রাজবাড়ী জেলার আফড়া বাজার এলাকার বাসিন্দা। আমাদের এলাকার চৌবাড়িয়া গ্রামের ডাক্তার মান্নানের বাড়ি থেকে রায়পুর গ্রাম পর্যন্ত এক সময় একটি হালট ছিল। ধান চাষের তাগিদে সরকারি কর্তৃপক্ষ ঐ হালট খনন করে খাল করে দিয়েছিলেন, ফলে বর্ষার পানি এসে ভরে গেলে ধান চাষের সুবিধা হতো এবং মাছের অভাব দূর হয়েছিল। কিন্তু বিগত কয়েক বছর আগে থেকে খালটির বিভিন্ন জায়গায় স্থাপনা নির্মাণ করা হয়েছে এবং আফড়া বাজারের সম্পূূর্ণ খাল দখল করে গড়ে তোলা হয়েছে দোকানপাট। আবার মেইন রোডের ব্রিজের নিচে বাঁধ দিয়ে খাল কেটে পুকুর বানিয়ে মাছ চাষ করা হচ্ছে। ফলে বর্ষার পানি তো দূরের কথা, বৃষ্টির পানিও প্রবাহিত হতে পারে না। বর্তমানে হাজার হাজার কৃষকের ধান জ্বলেপুড়ে নিঃশেষ হয়ে যাচ্ছে। তাই জরুরিভিত্তিতে সকল স্থাপনা অপসারণ এবং খালটি পুনঃখনন করে ধানের মাঠে পানি প্রবাহের ব্যবস্থা গ্রহণের জন্য সংশ্লিষ্ট ঊর্ধ্বতন কর্তৃপক্ষের দৃষ্টি আকর্ষণ করছি।কাকলী সরকারআফড়া, রাজবাড়ী 



41378,57195
বিশ্বকাপ ঘিরে টাইগারদের নিয়ে ‘থিম সং’
খেলা
প্রকাশ : ২৫ মে ২০১৯, ২১:২৯
বিশ্বকাপের আগে পুরো জাতিকে উন্মাদনার মাতাতে থিম সংয়ের বিকল্প নেই। তারই ধারাবাহিকতায় জাতীয় ক্রিকেট দলের পৃষ্ঠপোষক প্রতিষ্ঠান ইউনিলিভারের উদ্যোগে প্রকাশ করা হলো ‘থিম সং’। ‘বুকের ভেতর আছে বিশ্বাস, খেলবে টাইগার জিতবে টাইগার’ শিরোনামে প্রকাশ করা হয়েছে এ থিম সং। ইতিমধ্যে লাইফবয়ের অফিসিয়াল ফেসবুক পেজে গানটি পোস্ট করা হয়েছে।শনিবার দুপুরে মিরপুর স্টেডিয়ামের মিডিয়া সেন্টারে বাংলাদেশ ক্রিকেট বোর্ড (বিসিবি) ও পৃষ্ঠপোষক প্রতিষ্ঠানের কর্মকর্তারা উপস্থিত থেকে আনুষ্ঠানিকভাবে প্রকাশ করেন থিম সং। অনুষ্ঠানে জাতীয় দলের কেউ উপস্থিত থাকতে না পারলেও স্কাইপিতে কার্ডিফ থেকে যুক্ত হন অধিনায়ক মাশরাফি মুর্তজা।মাশরাফি বিন মুর্তজা বলেছেন, ‘থিম সং ভালো হয়েছে। সবাই আমাদের জন্য দোয়া করবেন।’আরও পড়ুন: বৃদ্ধাশ্রমে অসহায় মায়েদের পাশে অভিনেত্রী পূর্ণিমাশনিবার দুপুরের অনুষ্ঠানে বিসিবির পরিচালক জালাল ইউনুস, প্রধান নির্বাহী নিজামউদ্দিন চৌধুরীর সঙ্গে উপস্থিত ছিলেন ইউনিলিভারের কর্মকর্তারা।প্রসঙ্গত, ইংল্যান্ড ও ওয়েলসের বিশ্বকাপ শুরু হচ্ছে ৩০ মে, চলবে ১৪ জুলাই পর্যন্ত। ১৯৯২ সালের ফরম্যাট ফিরিয়ে আনা হয়েছে এবারের আসরে। ১০ দলের সবাই একে অন্যের বিপক্ষে খেলে সেরা চার দল যাবে সেমিফাইনালে। বিশ্বকাপে বাংলাদেশের প্রথম ম্যাচ ২ জুন, প্রতিপক্ষ দক্ষিণ আফ্রিকা।ইত্তেফাক/বিএএফ



41379,57196
সেই কার্ডিফে এই বাংলাদেশ
অন্যান্য
প্রকাশ : ২৬ মে ২০১৯, ০০:০০
দুটো জয়ই ক্রিকেট ইতিহাসকে নাড়া দিয়ে ফেলা জয়।২০০৫ সালে তখনকার বিশ্বসেরা এবং সর্বকালের অন্যতম সেরা দল অস্ট্রেলিয়াকে এই কার্ডিফে হারিয়েছিলো বাংলাদেশ। সেই ম্যাচ ইতিহাসের অংশ হয়ে গেছে। এরপর ২০১৭ সালে পরাক্রমশালী নিউজিল্যান্ডকে এই কার্ডিফেই হারিয়ে বাংলাদেশ উঠেছিলো চ্যাম্পিয়নস ট্রফির সেমিফাইনালে। কার্ডিফ মানেই তাই বাংলাদেশের সুখস্মৃতি। সেই কার্ডিফেই আজ পাকিস্তানের বিপক্ষে অনুশীলন ম্যাচ খেলে বিশ্বকাপ অভিযান শুরু করবে বাংলাদেশ।আয়ারল্যান্ডে ত্রিদেশীয় সিরিজে ট্রফি জয়ের পর বাংলাদেশের বিশ্বকাপের প্রস্তুতি নিয়ে কারো মধ্যে কোনো সংশয় থাকার কথা না। তবু নিয়ম রক্ষার খাতিরে বিশ্বকাপের মূল আসর শুরুর আগে আরো দু’টি প্রস্তুতি ম্যাচ খেলতে হচ্ছে বাংলাদেশকে। পাকিস্তান ও ভারতের বিপক্ষে দু’টি ম্যাচই হবে ওয়েলসের কার্ডিফে। আজ রবিবার প্রথম ম্যাচে বাংলাদেশের প্রতিপক্ষ পাকিস্তান। কার্ডিফের সোফিয়া গার্ডেনে ম্যাচ শুরু হবে বাংলাদেশ সময় বিকাল সাড়ে তিনটায়। একই ভেনুতে পরের ম্যাচটি হবে পরশু মঙ্গলবার বিরাট কোহলির ভারতের বিপক্ষে।  বিশ্বকাপের মূল আসর শুরুর আগে প্রস্তুতি ম্যাচে নিজেদেরকে আরেকদফা ঝালিয়ে নেয়ার সুযোগ এসেছে মাশরাফি বাহিনীর সামনে। পুরো দলই এখন কার্ডিফে। আর তাছাড়া প্রতিপক্ষ যেহেতু পাকিস্তান, তাই আত্মবিশ্বাসের পাল্লাটা খানিকটা বাংলাদেশের দিকেই বেশি ঝুঁকে রয়েছে। কারণ এই পাকিস্তানের বিরুদ্ধেই বিশ্বকাপের প্রথম জয় পেয়েছিল বাংলাদেশ। ১৯৯৯ সালের ৩১ মার্চ ইংল্যান্ডের নর্দাম্পটনশায়ারে অনুষ্ঠিত ম্যাচে জায়ান্ট পাকিস্তানকে ৬২ রানে হারিয়ে পুরো ক্রিকেট বিশ্বকে চমকে দিয়েছিল বাংলাদেশের ছেলেরা। মজার তথ্য হচ্ছে, ওই ম্যাচের পর বিশ্বকাপে বাংলাদেশ আর কখনো পাকিস্তানের মুখোমুখি হয়নি। তাই বিশ্বকাপে পাকিস্তানের বিরুদ্ধে বাংলাদেশের শতভাগ জয়ের রেকর্ডটি সঙ্গত কারণেই আজও অক্ষুণ্ন রয়েছে। তবে এবারের বিশ্বকাপের যা ফরমেট তাতে শুধু পাকিস্তানই নয়, অংশগ্রহণকারী সব দলকেই পরস্পরের মুখোমুখি হতে হবে। অবশ্য এবার বাংলাদেশ ও পাকিস্তানের ওই ম্যাচটি হবে একেবারে শেষের দিকে। ৫ জুলাই ক্রিকেটের তীর্থ হিসেবে খ্যাত লর্ডস ময়দানে এই দুই দল শক্তি পরীক্ষায় নামবে।সাম্প্রতিক পারফর্মেন্স বিবেচনায় পাকিস্তানের চেয়ে অনেকটাই ভালো অবস্থানে রয়েছে বাংলাদেশ। দুই দলের সর্বশেষ চার সাক্ষাতে চারটিতেই জয়ী বাংলাদেশ। এছাড়া সর্বশেষ তিন ম্যাচের ওডিআই সিরিজে বাংলাদেশ ৩-০ ব্যবধানে সিরিজ জিতেছিল।কার্ডিফের মাঠে কখনো হারেনি বাংলাদেশ। এই মাঠেই অস্ট্রেলিয়া ও নিউজিল্যান্ডের মতো দুই জায়ান্টকে হারিয়েছিল টাইগাররা। ওই দুই ম্যাচে বাংলাদেশের দুই ব্যাটসম্যান তিনটি শতরান উপহার দিয়েছিলেন। সেই হিসাবে কার্ডিফের মাঠ বাংলাদেশের জন্য বেশ পয়মন্তই বলা চলে। প্রস্তুতি ম্যাচে ফলাফল নিজেদের অনুকূলে এলে তা মূল পর্বে টনিকের মতো কাজ করবে, এতে কোনো ভুল নেই।    



41380,57197
আনন্দ ছড়িয়ে যেতে চান গেইল
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারঅন্য কেউ বললে বিশেষণটা হয়ত ঔদ্ধত্য বলে মনে হতো। কিন্তু তার কণ্ঠে কিছুই বেমানান নয়। তাই তিনি নিজেকে বলেন— ইউনিভার্স বস!হ্যাঁ, ক্রিস গেইল। নিজের পারফরম্যান্স দিয়ে নিজে অনেকবারই প্রমাণ করেছেন তিনি ‘ইউনিভার্স বস’। তিনি হয়ত সর্বকালের সেরা ব্যাটসম্যানদের কাতারে থাকবেন না। কিন্তু ব্যাটিংকে যদি বিনোদন বলে মনে করা হয়, তাহলে এই বিনোদন দেওয়ার ক্ষেত্রে পৃথিবীর বাকি বেশিরভাগের চেয়ে এগিয়ে থাকবেন ক্রিস গেইল। এবার বিশ্বকাপকে আরেকবার লক্ষ্য বানিয়েছেন পঞ্চম বিশ্বকাপ খেলতে যাওয়া এই ওয়েস্ট ইন্ডিজের ব্যাটিং দানব।এই ৪০ বছর বয়সেও গেইল মনে করছেন, এখনো তিনি তরুণদের মতো রোমাঞ্চিত বিশ্বকাপের আগে। নিজের প্রথম বিশ্বকাপের মতোই রোমাঞ্চ অনুভব করছেন তিনি। এবারের ইংল্যান্ড বিশ্বকাপে বড় একটা দাগ কেটে রেখে যাওয়াটাকে তিনি তাই লক্ষ্য বানিয়েছেন।ইংল্যান্ডে গেইলের রেকর্ড চিরকালই ভালো। মাত্র কয়েক মাস আগে স্বাগতিক ও ফেভারিট ইংল্যান্ডের বিপক্ষে দুরন্ত ব্যাট করে গেছেন এখানে। ১০৬ গড়ে ৪ ইনিংসে ৪২৪ রান করেছেন সেই সিরিজে; এর মধ্যে ৩৯টা ছক্কা ছিল।গেইল বলছিলেন, এই বয়সে ব্যাটসম্যানদের শাসন করাটা সহজ ব্যাপার নয়। কিন্তু এখনো তিনি সেই ক্ষমতা রাখেন। আর বোলাররা এখনো তাকে ভয় পায় বলেই দাবি করছেন তিনি, ‘তরুণরা আমার মাথা লক্ষ্য করে বল করতে চায়। আগে আমি যেভাবে ব্যাপারটা সামলাতাম, এখন ততোটা সহজ নয়। তখন আমি আরো দ্রুতগতিতে নড়তে পারতাম। তবে মজাটা হলো, ওরা (বোলাররা) আমাদের নিয়ে দুশ্চিন্তায় থাকবে। তারা জানে, ইউনিভার্স বস চাইলে কী করতে পারে। আমি নিশ্চিত, তাদের মনের মধ্যে এটা বলে উঠবে যে, ‘হেই, এই সেই লোক, ক্রিকেটে আমাদের দেখা সবচেয়ে ভয়ঙ্কর লোক।’গেইল বলছিলেন, ক্যামেরার সামনে না হলেও পেছনে সব বোলার স্বীকার করবেন যে, তারা গেইলকে ভয় পান। এই মজার মানুষটির স্বীকারোক্তি, ‘ওদের ক্যামেরার সামনে জিজ্ঞেস করুন, তারা বলবে, না, তারা ভয় পায় না। কিন্তু ক্যামেরার পেছনে জিজ্ঞেস করুন, তারা বলবে, ‘হ্যাঁ, এই সেই লোক। এই সেই লোক।’আর বোলারদের সঙ্গে এই লড়াইটা চিরকালই গেইল খুব উপভোগ করেন বলে বলছিলেন। তার দাবি, ‘আমি সবসময় বোলারদের সঙ্গে লড়াইটা উপভোগ করি। এটা খুব ভালো। কখনো কখনো এতে বাড়তি ভালো করার প্রেরণা পাওয়া যায়। যখনই কোনো লড়াই হয়, আমি সেই চ্যালেঞ্জটা নিতে পছন্দ করি।’গেইল সবসময়ই আনন্দ দিতে পছন্দ করেন। তিনি খানিকটা সময় উইকেটে থাকা মানেই ছক্কার বৃষ্টি হওয়া।তিনি বলছিলেন, সমর্থকরাও আরো ছক্কা চায়। আর সমর্থকদের এই চাওয়াই তাকে আরো ছক্কা মারতে উত্সাহ দেয়, ‘ভক্তরা সবসময় চায়, আমি যেন আরো ছক্কা মারি। আর এতে আমার উত্সাহ আরো বেড়ে যায়।’ 



41381,57198
এই দিনের অপেক্ষায় ছিল আফগানরা
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারঅধিনায়কদের সংবাদ সম্মেলনেই আফগানিস্তান অধিনায়ক গুলবাদিন নাইব বলেছিলেন, তারা এই বিশ্বকাপ থেকে আফগানদের জন্য আরো কিছু সুসংবাদ নিয়ে যেতে চান। অভিযানের শুরুতেই, অনুশীলন ম্যাচে সেই সুসংবাদ পেয়ে গেছেন তারা। বিশ্বকে চমকে দিয়ে শক্তিশালী পাকিস্তানকে ৩ উইকেটে হারিয়ে দিয়েছে আফগানিস্তান। আর এই জয়কে দেশের মানুষের জন্য অনন্য এক উপহার বলছেন নাইব।অনুশীলন ম্যাচের প্রথম দিনের অন্য ম্যাচে শ্রীলঙ্কাকে ৮৭ রানের বড় ব্যবধানে হারিয়েছে দক্ষিণ আফ্রিকা।পাকিস্তানের বিপক্ষে জয়ের পর অধিনায়ক গুলবাদিন নাইব বলছিলেন, ‘এটা অসাধারণ এক জয়। এই দিনটার জন্য আমরা অপেক্ষায় ছিলাম। এটা আফগানিস্তানের জন্য, আফগানিস্তানের মানুষের জন্য অসাধারণ এক উপহার। দিনের শুরুতে উইকেট দেখে মনে হয়েছিল, উইকেট ফ্লাট। মনে হচ্ছিল, ৩০০-এর বেশি রান হবে। ফলে আমাদের বোলারদের কৃতিত্ব দিতে হবে। নবী ও রশীদ যেভাবে বল করেছে, তাতেই আমরা ওদের ২৬০ রানের নিচে আটকে রাখতে পেরেছি।’ গুলবাদিন এখন স্বাভাবিকভাবেই মূল টুর্নামেন্টেও এমন একটা ফল আশা করছেন, ‘আপনি যদি পাকিস্তানের দিকে তাকান, ওরা বিশ্বের অন্যতম সেরা দল। তাদের সহজভাবে নেওয়ার কোনো সুযোগ নেই। তবে বিশ্বকাপে যে কোনো কিছু ঘটতে পারে। আমরা আমাদের সেরাটা করব।’এদিকে এই পরাজয়ের পর ব্যাটসম্যানদের আরো একবার দুষেছেন পাকিস্তান অধিনায়ক সরফরাজ আহমেদ। তিনি বলেছেন, তারা ১৫-২০ রান কম করতে পেরেছেন, ‘অবশ্যই স্কোর বোর্ডে যথেষ্ট রান ছিল না। আমরা ১৫-২০ রান পিছিয়ে ছিলাম। আর বল হাতে আমরা ভালো শুরু করতে পারিনি। এ জন্যই হেরে গেছি। এভাবে হারতে থাকলে আমাদের কাজটা কঠিন হবে। আমি ছেলেদের বলেছি, নিজেদের সমর্থন দাও। আমরা কঠোর পরিশ্রম করছি। আমরা দ্রুতই ভালো করতে শুরু করব। আমাদের স্রেফ নিজেদের ভেতর আলাপ করে কাজটা শুরু করা দরকার।’   ব্রিস্টলে আফগানিস্তানের বিপক্ষে আগে ব্যাট করা পাকিস্তান ৪৭.৫ ওভারে ২৬২ রানে অলআউট হয়েছিল। বাবর আজম দলের পক্ষে সর্বোচ্চ ১১২ রান করেন। এ ছাড়া শোয়েব মালিক ৪৪ রান করেন। আফগানিস্তানের হয়ে মোহাম্মদ নবী ৩টি ও রশীদ খান ২টি উইকেট নেন।জবাবে আফগানরা শুরু থেকেই পাকিস্তানি বোলিংয়ের ওপর চড়াও হয়। ওপেনার হযরতউল্লাহ জাজাই ২৮ বলে ৪৯ রান করেন। রহমত শাহ করেন ৩২ রান। এরপর হাসমাতউল্লাহ শহীদি ৭৪ রান করে অপরাজিত থাকেন। মাঝে নবী এসে ৩৪ রানের ইনিংস খেলেন। শেষ দিকে ওয়াহাব রিয়াদ দ্রুত ২ উইকেট তুলে নিলেও ফলাফলে কোনো পরিবর্তন আসেনি।  অন্যদিকে কার্ডিফে আগে ব্যাট করা দক্ষিণ আফ্রিকা ৭ উইকেটে ৩৩৮ রানের বিশাল স্কোর করে। অধিনায়ক ফাফ ডু প্লেসিস ৮৮ রান করেন। এই ম্যাচ দিয়ে রানে ফেরা হাশিম আমলা করেন ৬৫ রান। সুরঙ্গ লাকমল ও নুয়ান প্রদীপ ২টি করে উইকেট নেন।  জবাবে শ্রীলঙ্কা ইনিংসের দ্বিতীয় বলেই উইকেট হারালেও করুনারত্নে ৮৭ রান করে লড়াই করছিলেন। সাথে অ্যাঞ্জেলো ম্যাথুস ৬৪ রান করেন। কিন্তু শেষ দিকে দ্রুত উইকেট হারিয়ে ২৫১ রানে অলআউট হয়ে যায় শ্রীলঙ্কা। ফেলুকওয়াও ৪টি উইকেট নেন ৩৬ রানে।    



41382,57199
খেলবে টাইগার জিতবে টাইগার
অন্যান্য
প্রকাশ : ২৬ মে ২০১৯, ০০:০০
মাশরাফিদের বিশ্বকাপের থিম সং প্রকাশ স্পোর্টস রিপোর্টারঢাকায় ভরদুপুর হলেও কার্ডিফে তখন সকাল। বিসিবির ডাকে কার্ডিফের টিম হোটেলে এক রুমে জড়ো হন বাংলাদেশ জাতীয় দলের ক্রিকেটাররা। লাল জার্সি গায়ে জড়িয়ে গতকাল সকালে কার্ডিফ থেকে স্কাইপে ভিডিও কলে মিরপুর শেরেবাংলা স্টেডিয়ামের প্রেস কনফারেন্স রুমে আয়োজিত বিশ্বকাপের থিম সং প্রকাশ অনুষ্ঠানে যুক্ত হন মাশরাফি বিন মুর্তজা-তামিম ইকবালরা। কার্ডিফ থেকে স্কাইপের মাধ্যমে অনুষ্ঠানের পুরোটাই দেখলেন ক্রিকেটাররা। ‘বুকের ভেতর আছে বিশ্বাস, খেলবে টাইগার জিতবে টাইগার’ শিরোনামে বিশ্বকাপে বাংলাদেশ জাতীয় ক্রিকেট দলের জন্য থিম সং তৈরি করেছে পৃষ্ঠপোষক ইউনিলিভার। গতকাল দুপুরে বিসিবি ও ইউনিলিভারের কর্মকর্তাদের উপস্থিতিতে আনুষ্ঠানিকভাবে থিম সং প্রকাশ করা হয়। থিম সংয়ের বিভিন্ন অংশে ক্রিকেটাররাও ছিলেন। দর্শকদের গর্জে উঠা, বিশ্বকাপে টাইগারদের পাশে থাকার বিষয়টি তুলে ধরা হয়েছে থিম সংয়ে।সংক্ষিপ্ত অনুষ্ঠান শেষে বাংলাদেশের অধিনায়ক মাশরাফি বিন মুর্তজা সবার উদ্দেশে বলেছেন, থিম সং খুব ভালো হয়েছে। সবাই আমাদের জন্য দোয়া করবেন। 



41383,57200
মরগানের ইনজুরি গুরুতর নয়
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারবিশ্বকাপের প্রস্তুতি পর্ব শুরু হতেই বড় ধাক্কা খেল ইংল্যান্ড। গত শুক্রবার অনুশীলনের সময় বাঁহাতের তর্জনীতে আঘাত পেয়েছিলেন ইংল্যান্ডের অধিনায়ক ইয়ন মরগান। সঙ্গে সঙ্গে আঙুলের এক্স-রে করতে হাসপাতালে নিয়ে যাওয়া হয় মরগানকে। যদিও পরে জানা গেছে, তার চোট গুরুতর নয়।সাউদাম্পটনে গতকাল অনুষ্ঠিত ইংল্যান্ড-অস্ট্রেলিয়া প্রস্তুতি ম্যাচের জন্য অনুশীলন করছিলেন মরগান। চোটের কারণে গতকাল ম্যাচটা খেলেননি তিনি। ইংল্যান্ডকে নেতৃত্ব দিয়েছেন জস বাটলার।ইসিবির বিবৃতিতে বলা হয়েছে, মরগানের আঙুলে হালকা ফাটল ধরা পড়েছে। কিন্তু বিশ্বকাপ শুরুর আগেই সেরে উঠবেন তিনি। আগামী ৩০ মে ওভালে উদ্বোধনী ম্যাচে দক্ষিণ আফ্রিকার বিপক্ষে খেলবে ইংল্যান্ড।নিজের ইনজুরি নিয়ে মরগান বলেছেন, ‘ক্যাচ প্র্যাকটিস করার সময় আমার আঙুল স্থানচ্যুত হয়েছিল এবং এখানে খুব সামান্য একটি ফাটল দেখা দিয়েছে, তবে ভালো খবর হলো যে, খুব বেশি গুরুতর কিছু হয়নি।’উদ্বোধনী ম্যাচের আগেই পুরোপুরি ফিট হয়ে যাওয়ার আশা করছেন মরগান। ইংল্যান্ড অধিনায়ক বলেছেন, ‘টুর্নামেন্টের প্রথম ম্যাচের আগেই আমি খেলার জন্য ফিট হয়ে যাব পুরোপুরি। আমি কিছুটা হতাশ যে, আজ (গতকাল) খেলতে পারছি না।’ 



41384,57201
ইউরোপিয়ান গোল্ডেন বুট জয়ের রেকর্ড মেসির
অন্যান্য
প্রকাশ : ২৬ মে ২০১৯, ০০:০০
লিওনেল মেসি গোলসংখ্যা ৩৬স্পোর্টস ডেস্কলিওনেল মেসি টানা তৃতীয় ও ক্যারিয়ারে ষষ্ঠবারের মত ইউরোপের সর্বোচ্চ গোলদাতার পুরস্কার ‘ইউরোপিয়ান গোল্ডেন শু’ জিতেছেন। শুক্রবার তার নিকটতম প্রতিদ্বন্দ্বী কিলিয়ান এমবাপে তার থেকে তিন গোলে পিছিয়ে লিগ শেষ করলে নিশ্চিত হয় বিষয়টি। এসডি এইবারের বিপক্ষে বার্সেলোনার শেষ ম্যাচে জোড়া গোল করে চলতি মৌসুমে গোলসংখ্যা ৩৬-এ উন্নীত করেন মেসি। শুক্রবার শেষ ম্যাচের আগে মেসির চেয়ে চার গোলে পিছিয়ে থাকা এমবাপের ক্যারিয়ারে প্রথম ইউরোপিয়ান গোল্ডেন শু জিততে হলে শেষ ম্যাচে পাঁচ গোল করতে হতো। রেইমসের বিপক্ষে এমবাপে করলেন মাত্র একটি। আর তাতেই মেসির গোল্ডেন শু ধরে রাখা নিশ্চিত হয়ে যায়।এই নিয়ে টানা তৃতীয় বছর এই পুরস্কারটি জিতলেন মেসি। বার্সা অধিনায়কের এই গোল্ডেন শু জয়ের ফলে টানা ১১তম বারের মতো কোনো লা লিগা খেলোয়াড়ের হাতে এই পুরস্কারটি উঠলো। ২০১৩-১৪ মৌসুমে অবশ্য ক্রিশ্চিয়ানো রোনালদো সে মৌসুমে ইংলিশ লিগের সর্বোচ্চ গোলদাতা লুই সুয়ারেজের সঙ্গে যৌথভাবে এই পুরস্কারটি ভাগাভাগি করেছিলেন।শেষবার স্প্যানিশ ক্লাবের বাইরে খেলোয়াড় হিসেবে এই পুরস্কারটি জিতেছিলেন রোনালদো। ২০০৭/০৮ মৌসুমে ইংলিশ প্রিমিয়ার লিগে ৩১ গোল করে এটি জেতেন তিনি। পর্তুগিজ এই তারকা ক্যারিয়ারে মোট চারবার ইউরোপীয় গোল্ডেন শু জিতেছেন।তবে ক্যারিয়ারের ষষ্ঠ গোল্ডেন শু জয়ের পরেও মেসি জানিয়েছেন যে এটি মোটেও তার চিন্তার বিষয় নয়। শুক্রবার সাংবাদিকদের তিনি বলেন, ‘আমি এটা নিয়ে ভাবছি না মোটেও। এই পুরস্কার নিয়ে মোটেও মাথা ঘামাইনি আমি। আমরা এখনো লিভারপুলের কাছে সেই হারটির ব্যথা অনুভব করছি, অন্তত আমি তো বটেই। নিজেকে নিয়ে ভাবছি না আমি।’দলের অধিনায়কের এমন অর্জনের পর বার্সেলোনা সভাপতি হোসে মারিয়া বার্তোমিও তাকে অভিনন্দন জানিয়ে নিজের টুইটারে তিনি লেখেন, ‘ইতিহাসের সেরা খেলোয়াড়ের ঝুলিতে আরেকটি গোল্ডেন শু, ষষ্ঠ গোল্ডেন শু!’মেসিকে শ্রেষ্ঠ ঘোষণা দিয়ে তিনি এটাও জানান যে, তার শ্রেষ্ঠত্বের বিচারে কোনো ব্যক্তিগত পুরস্কারই যথেষ্ট নয়। বার্তোমিওর ভাষায়, ‘কোনো ব্যক্তিগত শিরোপাই তোমার শ্রেষ্ঠত্বের স্বীকৃতি দানে যথেষ্ট নয়। লিও, তোমাকে অভিনন্দন।’



41385,57202
তাইওয়ান ওপেন অ্যাথলেটিক্স হাসান মিয়া ৩৪তম
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারতাইওয়ান ওপেন অ্যাথলেটিকসে বাংলাদেশের হাসান মিয়া ১০০ মিটার স্প্রিন্টে বেশ ভালোই করেছেন। এই অ্যাথলেট ১০.৯৪ সেকেন্ড সময় নিয়ে ৫৬ জনের মধ্যে ২৪তম স্থান পেয়েছেন। টাইমিংটা খুব বেশি ভালো না হলেও তার দৌড় ছিল লক্ষ্য নিয়ে। এশিয়ান চ্যাম্পিয়নশিপে ১০.৮৬ সেকেন্ড সময় নিয়েছিলেন। হাসান ছিলেন এশিয়ার সবচেয়ে কম বয়সী অ্যাথলেট। ভিডিওতে দেখা গেছে হাসান মিয়া দৌড়ে এসে শেষ দিকে তিন জনের পেছনে ছিলেন। হিটে ৪ নম্বর হিটে ৪ নম্বর লেনে লড়াই করেছেন হাসান মিয়া।২৫-২৬ মে তাইওয়ান ওপেন অ্যাথলেটিকস তাইওয়ানের তাইপে সিটিতে অনুষ্ঠিত হচ্ছে। বিকেএসপির হাসান মিয়া বাংলাদেশ অ্যাথলেটিকস দলের হয়ে অংশগ্রহণ করেন। হাসান মিয়া গত এক মৌসুম আগে জাতীয় অ্যাথলেটিকসে দ্রুততম মানব হয়েছিলেন। 



41386,57203
টটেনহ্যাম কোচের ‘কৌতুকে’ রিয়ালের প্রতিক্রিয়া
অন্যান্য
প্রকাশ : ২৬ মে ২০১৯, ০০:০০
কদিন বাদে চ্যাম্পিয়ন্স লিগের ফাইনাল খেলতে মাদ্রিদে গিয়ে টটেনহ্যাম হটস্পার দল কোথায় থাকবে— তা নিয়ে দলটির কোচ মাওরিসিও পচেত্তিনোর ‘মজা করে বলা’ মন্তব্যে লিখিত প্রতিক্রিয়া জানিয়েছে রিয়াল মাদ্রিদ। আগামী ১ জুন আতলেতিকো মাদ্রিদের মাঠ ওয়ান্দা মেত্রোপলিতানোতে ফাইনালে লিভারপুলের মুখোমুখি হবে তার টটেনহ্যাম। ইউরোপ শ্রেষ্ঠত্বের লড়াইয়ের আগে টটেনহ্যাম কোথায় অনুশীলন করবে- এমন এক প্রশ্নের জবাবে পচেত্তিনো বলেন, ?‘ফাইনাল সামনে রেখে আমরা রিয়ালের ট্রেনিং কমপ্লেক্সে অনুশীলন করব এবং ঘুমাব পাশের এক হোটেলে। আমাদেরকে স্পোর্টস সেন্টারে ঘুমাতে দেওয়ার জন্য আমি ফ্লোরেন্তিনোকে বলেছিলাম; কিন্তু তিনি আমাকে জানান যে রিয়াল মাদ্রিদের কোচ হলেই শুধু আমি সেখানে ঘুমাতে পারব।’ পচেত্তিনোর কথাটা গুরুত্বের সঙ্গে নিয়ে রীতিমতো আনুষ্ঠানিক বিবৃতি দিয়েছে রিয়াল। ক্লাবের পক্ষ থেকে পরিষ্কার করে বলা হয়েছে যে, তাদেরকে এমন কোনো অনুরোধ করা হয়নি।



41387,57204
শিরোপাই লক্ষ্য নাদাল-জকোভিচের
অন্যান্য
প্রকাশ : ২৬ মে ২০১৯, ০০:০০
ফ্রেঞ্চ ওপেন শুরু আজস্পোর্টস ডেস্কশিরোপা জয়ের লক্ষ্যে বছরের দ্বিতীয় গ্র্যান্ড স্ল্যাম ফ্রেঞ্চ ওপেনে খেলতে নামছেন বিশ্বের এক নম্বর টেনিস তারকা নোভাক জকোভিচ। তবে শিরোপাধারী রাফায়েল নাদাল তার প্রিয় কোর্টে জকোভিচের কাজটা মোটেও সহজ হতে দেবেন না। তিন বছর পর প্রতিযোগিতাটিতে ফেরা রজার ফেদেরার অবশ্য এবার শিরোপা জয়ের আশা করছেন না।নারী এককে সিমোনা হালেপের লক্ষ্য থাকবে শিরোপা ধরে রাখার। তবে শেষ দুই গ্র্যান্ড স্ল্যাম ইউএস ওপেন ও অজি ওপেনজয়ী নাওমি ওসাকা কিংবা ক্যারিয়ারের ২৪তম শিরোপার সন্ধানে থাকা সেরেনা উইলিয়ামসরাও ছেড়ে কথা বলবেন না এবার।গেল কিছুদিন ধরেই বেশ ফর্মে আছেন জকোভিচ। বছরের শুরুতে অস্ট্রেলিয়ান ওপেন জেতার পর সাম্প্রতিক সময়ে ইউরোপীয় ক্লে কোর্টেও দারুণ খেলছেন। মাদ্রিদে শিরোপাজয়ের পর ইতালিতে খেলেছিলেন ফাইনাল, যেখানে ফরাসি ওপেন শিরোপাধারী নাদালের কাছে হেরেছিলেন তিনি।এখানে অনন্য এক কীর্তিও হাতছানি দিচ্ছে তাকে। এবার শিরোপা জিতলে ইতিহাসের প্রথম খেলোয়াড় হিসেবে ক্যারিয়ারে দ্বিতীয়বারের মতো টানা চারটি শিরোপা জয়ের কৃতিত্ব দেখাবেন এই সার্বিয়ান। এর আগে ২০১৫-১৬ এর দিকে প্রথমবারের মতো টানা চারটি শিরোপা জিতেছিলেন তিনি, যার শেষটা হয়েছিল এই ফরাসি ওপেন দিয়েই!সাম্প্রতিক এই ফর্মের সঙ্গে অনন্য কীর্তির হাতছানি তাকে রোঁলা গারোঁয় শিরোপাজয়ের ব্যাপারে আশাবাদী করছে। তিনি বলেন, ‘এটা সেই প্রতিযোগিতা যার জন্য আমি নিজেকে প্রস্তুত করছিলাম। তাই বলতে হয় শেষ দুই মাসে আমি ছন্দে থেকেই এখানে আসতে চাইছিলাম এবং এটা সেই জায়গা যেখানে আমি আমার সেরা খেলাটা খেলতে চাই।’তিনি আরো বলেন, ‘আমি নিশ্চিত যে আমিই একমাত্র নই। কিন্তু এবারের রোঁলা গারোঁ জিততে একটু বাড়তি অনুপ্রেরণা ও উদ্দীপনা কাজ করছে, কেননা এটা জিতলেই টানা চারটি শিরোপা জেতা হবে, যেটা আমি তিন বছর আগেই করেছিলাম। এটা আমাকে পুনরায় করে দেখানোর জন্য আত্মবিশ্বাসীও করে তোলে।’তবে প্রতিযোগিতার রেকর্ড ১১ বারের বিজয়ী নাদাল তার প্রিয় কোর্টে নিশ্চিতভাবেই এমন কীর্তি গড়তে দিতে চাইবেন না। এদিকে রজার ফেদেরার তিন বছর পর ফরাসি ওপেনে ফেরায় নিজের প্রত্যাশার পারদ উঁচুতে চড়াচ্ছেন না। প্রতিযোগিতার শেষদিকের পর্বগুলোয় খেলতে পারলেই সন্তুষ্ট থাকবেন বলে জানিয়েছেন তিনি।নারী এককে শিরোপাধারী সিমোনা হালেপের রাজত্বে এবার হানা দিতে পারেন জাপানি বিস্ময়কন্যা নাওমি ওসাকা। ইউএস ওপেন ও অস্ট্রেলিয়ান ওপেন জয়ের পর এবার তার সামনে হাতছানি ফরাসি ওপেন জয়ের। নারী টেনিসের রেকর্ড গ্র্যান্ড স্ল্যাম জয়ী সেরেনা উইলিয়ামসও অনেক কঠিন প্রতিপক্ষ হিসেবেই নামবেন এ লড়াইয়ে।  



41388,57205
থাইল্যান্ডে অনুশীলনে জামাল ভুঁইয়ারা
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারশুক্রবার দুপুরে ঢাকা ছেড়ে বিকালে থাইল্যান্ড পৌঁছেছে বাংলাদেশ ফুটবল দল। সেখানে প্রথম দিনটা হালকা গা গরম করেছেন ফুটবলাররা। গতকাল হতে অনুশীলনে ঝাঁপিয়ে পড়েছেন খেলোয়াড়রা। থাইল্যান্ডে দুটি প্রস্তুতি ম্যাচ খেলতে গিয়েছে বাংলাদেশ জাতীয় ফুটবল দল। ২৮ মে প্রথম খেলা। ১ জুন দ্বিতীয় প্রস্তুতি ম্যাচ।বাংলাদেশের মূল টার্গেট হচ্ছে লাওসের বিপক্ষে ফিফা বিশ্বকাপ ফুটবল বাছাইয়ের প্রথম রাউন্ডের খেলা। আরেকটি হচ্ছে এশিয়ান কাপের বাছাইয়ের খেলা। দুই প্রতিযোগিতার খেলা হলেও এক সঙ্গেই বাছাইয়ে হবে। একটি খেলার বাছাই দিয়ে দুটি প্রতিযোগিতার বাছাই নির্ধারণ হবে। লাওসের বিপক্ষে দুটি ম্যাচ। প্রথমটি ৬ জুন লাওসের মাঠে এবং ফিরতি খেলাটি ১১ জুন ঢাকায়। সামনে এমন ম্যাচ রেখে বাংলাদেশের অভিযান শুরু হচ্ছে।থাইল্যান্ডে কন্ডিশনিং ক্যাম্প। লাওসে যাওয়ার আগে কন্ডিশনিং ক্যাম্প ১০ দিনের। কাল সেটাই শুরু হয়েছে ব্যাংককে। গতকাল বিকালে ফুটবল দলের অনুশীলন হয়েছে। জামাল ভুইয়া, ইয়াসিন খান, সবুজ, জিকো, নাসিররা পুরোদমে অনুশীলনে গা ঘামিয়েছেন। যদিও গরম তারপরও সেটা নিয়ে কষ্ট নেই। নিজের দেশেও এমন গরমের মাঝে খেলতে হয়েছে। বিমানবাহিনীর মাঠে তাই হয়ত খেলোয়াড়রা মানিয়ে নিতে সময় লাগেনি। বাফুফের সাধারণ সম্পাদক আবু নাঈম সোহাগ জানিয়েছেন আমরা এমনভাবে ফ্লাইট নির্ধারণ করেছি যেন ফুটবলাররা দিনে দিনে গিয়ে সেখানে পৌঁছাতে পারে। ঘুমের যেন কোনো সমস্যা না হয়। বাফুফের সভাপতি কাজী সালাহউদ্দিনের সঙ্গে থাইল্যান্ডের সঙ্গে সুস্পর্কের কারণে সেখানে ফুটবল ক্যাম্প করার জন্য থাই ফুটবল সংস্থার কাছ হতে সহযোগিতা পাচ্ছে। তাছাড়া লাওস দেশটিও থাইল্যান্ডের কাছেই। সেখানে যেতেও কোনো সমস্যা নেই। দিনে দিনে গিয়ে পৌঁছানো যায়। লাওসের পরিবেশে মানিয়ে নিতে তিন দিন আগে ফুটবলারদের পাঠানো হচ্ছে।বাংলাদেশের ফুটবলাররা লিগের খেলায় ব্যস্ত ছিলেন। বিশ্রাম ছিল না। টানা খেলায় খেলোয়াড়রা ফিটনেসের মধ্যে ছিল। এখন তাদের গুছিয়ে নিতে সময় যতোটুকু। বাংলাদেশের ব্রিটিশ কোচ জেমি ডে একাদশ গঠন নিয়ে থাইল্যান্ডে কাজ শুরু করেছেন। দুই একদিন পর হতেই নির্ধারণ করবেন একাদশ। তার চিন্তায় রক্ষণভাগ। আগে রক্ষণ ভাগের ঘাটতি দূর করে বাকি চিন্তা। তাই হয়ত বার বার বলছেন লাওসের বিপক্ষে তাদের মাঠে অন্তত ড্র হলেও অনেক ভালো।  



41389,57206
ভারসাম্যপূর্ণ দল গড়বে পুলিশ
অন্যান্য
প্রকাশ : ২৬ মে ২০১৯, ০০:০০
প্রিমিয়ার লিগ ফুটবলস্পোর্টস রিপোর্টারদেশের ফুটবলে একসময় পুলিশ ফুটবল দল দাপিয়ে বেড়াতো। কিন্তু গত বিশ পঁচিশ বছরে পুলিশ ফুটবল আলোচনায় ছিল না। অনেকদিন পর আবার দেশের ফুটবলে পুলিশ যেন আরো ঐতিহ্য ফিরিয়ে আনছে। আবার পুলিশ ফুটবল দল দেশের ফুটবল অঙ্গনে রং ছড়াতে যাচ্ছে। এরই মাঝে বাংলাদেশ চ্যাম্পিয়নশিপ লিগে চ্যাম্পিয়ন হয়ে ফুটবলে নতুন করে সুবাশ ছড়িয়েছে। ৬ পয়েন্ট ব্যবধানে চ্যাম্পিয়ন হওয়া অনেক বড় ব্যাপার। পুলিশ সেটাই করে দেখিয়েছে। শুধু লিগ চ্যাম্পিয়নই নয় ফেয়ার প্লে ট্রফিও পেয়েছে পুলিশ। সেই সঙ্গে দলের আমিরুল ইসলাম ২টি হ্যাটট্রিকসহ ১৭টি গোল করে লিগের সর্বোচ্চ গোলদাতা হয়েছেন।প্রিমিয়ার ফুটবলে এখন কোনো দেশি স্ট্রাইকার ১৭ গোল পায় না। আমিরুল ইসলাম সংবাদ মাধ্যমকে জানিয়েছেন, ‘যদি আমি টপ স্কোরার হতাম আর দল চ্যাম্পিয়ন না হতো তাহলে খারাপ লাগতো। দুটোই পেয়েছি ভালো লাগছে।’ জাতীয় নিয়ে আমিরুল বলেন,‘সবার স্বপ্ন থাকে জাতীয় দলে খেলা। সুযোগ পেলে কাজে লাগাবো।’এবারের মতো পুলিশের ফুটবলে এতো সাফল্য আগে দেখা যায়নি। খুবই শৃঙ্খল এবং পরিশ্রমি একটা দল। দেশের জাতীয় নির্বাচনসহ বিভিন্ন কাজের নির্দেশ পালন করে ফুটবল মাঠেও ছিলেন বেশ তত্পর। পুলিশের জন্য এটা কঠিন যে, পেশাগত দায়িত্ব পালন করেও ফুটবল মাঠে অনুশীলন করাটা। তারপরও ক্লান্তিহীন অনুশীলন করতে হয়েছে। এই ফুটবলারদের একটা সুতোয় বেঁধে রেখে দিন-রাত যারা কাজ করেছেন, তাদের অন্যতম দলের সহকারী ম্যানেজার অতিরিক্ত বিশেষ পুলিশ সুপার কাজী নুসরাত এদীব লুনা। সাংগঠনিক কাজে খুবই সাহসী।শুক্রবার বঙ্গবন্ধু স্টেডিয়ামে লিগের শেষ খেলার পর অনাকাঙ্ক্ষিত ঘটনা দক্ষতার সঙ্গে সামাল দিয়েছেন। ফুটবল মাঠে পুলিশের সুনাম অক্ষুণ্ন রাখতে তারা চেষ্টা করে যাচ্ছেন। ফুটবলের আগামী মৌসুমে প্রিমিয়ার লিগের বড় আসরে খেলবে পুলিশ। সেখানে খেলতে যেসব শর্ত পূরণ করতে হবে তার প্রায় সবই রয়েছে পুলিশ দলের। নুসরাত লুনা জানিয়েছেন, ‘প্রিমিয়ার লিগে খেলতে গেলে ভালো দল গড়তে হয়। বড় অংকের টাকারও প্রয়োজন হয়। আমি জানি না কিভাবে অর্থের ব্যবস্থা হবে। তবে আমরা একটা ব্যালান্সড দল গড়ব। পুলিশের পতাকা ফুটবল মাঠে পবিত্রতার সঙ্গেই উড়বে আশাকরি।’  



41390,57207
লিভারপুল-দুঃস্বপ্ন এখনো তাড়া করে বার্সাকে
অন্যান্য
প্রকাশ : ২৬ মে ২০১৯, ০০:০০
স্পোর্টস ডেস্কলিভারপুলের কাছে ৪-০ গোলে হেরে উয়েফা চ্যাম্পিয়ন্স লিগ থেকে বিদায়ের দুঃস্বপ্ন এখনো পোড়ায় বার্সেলোনাকে। সমপ্রতি দলের অধিনায়ক লিওনেল মেসি জানালেন, সে ক্ষত এখনো সারিয়ে উঠতে পারেনি তার দল।বার্সেলোনা উয়েফা চ্যাম্পিয়ন্স লিগের সেমিফাইনালের প্রথম লেগে লিভারপুলকে ৩-০ হারিয়ে চার বছর পর প্রথম ইউরোপীয় ফাইনালের পথে এগিয়ে গিয়েছিল। কিন্তু ফিরতি লেগে ৪-০ গোলে জিতে সে কাতালানদের আশায় পানি ঢালে কোচ য়ুর্গেন ক্লপের দল।সে হারটির পর দুই সপ্তাহ পেরিয়ে গেছে। মেসি জানালেন, সে হার সিন্দাবাদের ভূতের মতো দলের ঘাড়ে চেপে বসেছে। তিনি বলেন, ‘লিভারপুলের বিপক্ষে খেলাটা সত্যিই দারুণ এক আঘাত ছিল দলের জন্য। চলতি বছরে এটাই ছিল আমাদের সবচেয়ে কঠিন মুহূর্ত। এখান থেকে বের হওয়াটা সত্যিই খুব কঠিন।’অ্যানফিল্ডের সেই হারের ফলে কোচ আর্নেস্তো ভালভার্দেকে দায়ী করছেন অনেকেই। কিন্তু মেসির মতে খেলোয়াড়রাও সমানভাবে দায়ী। তিনি বলেন, ‘শুধু কোচকেই নয়, আমি খেলোয়াড়দেরও দায়ী করি। ভালভার্দের অনেক সমালোচনা শুনেছি আমি কিন্তু তাকে আমি লিভারপুলের বিপক্ষে হারের কারণে দায়ী করছি না। আমাদের কোচ দারুণ কাজ করছেন। আমার মতে দলই দায়ী। এমন ম্যাচ খেলতে পারিনি আমরা।’তিন গোলে এগিয়ে থেকেও চ্যাম্পিয়ন্স লিগে বিদায়ের ঘটনা এটিই প্রথম নয় বার্সেলোনার। গেল বছরও রোমার কাছে একইভাবে হেরে বিদায় নিয়েছিল তারা। ব্যাপারটি উঠে এলো মেসির কথায়ও, ‘একই ধরনের খেলা গেল বছর রোমাতেও খেলেছিলাম আমরা। ফিরতি লেগে আমরা মোটেও প্রতিদ্বন্দ্ব্বিতা করতে পারিনি আমরা এবং এটা আমরা কোনোভাবেই করতে পারি না। লিভারপুল আমাদের চেয়ে অনেক অনেক ভালো খেলেছে।’তিনি আরো বলেন, ‘আমরা একটা শোচনীয় ম্যাচ খেলেছি। এটা এক বছরে হতে পারে কিন্তু টানা দুই বছরে? তাও যখন চ্যাম্পিয়ন্স লিগের ফাইনালে খেলার দারুণ সুযোগ ছিল! এটা মেনে নেয়া যায় না।’এমন হারের পর মেসির বার্সা ছাড়ার গুঞ্জনও শোনা যাচ্ছিল। কিন্তু মেসি এমন কিছুর সম্ভাবনা উড়িয়ে দিলেন, ‘না, না এবং না। এমন পরিস্থিতির মুখোমুখি আর্জেন্টিনা জাতীয় দলের হয়েও হয়েছি আমি। যখনই আমরা হারি, আমি লড়াই চালিয়ে যাওয়ার এবং শিরোপা জেতার চেষ্টা করার পক্ষপাতী। একই ব্যাপার বার্সার ক্ষেত্রেও প্রজোয্য।’সেই ম্যাচটির জন্য ভক্তদের কাছে ক্ষমাও চাইলেন মেসি, ‘লিভারপুলের বিপক্ষে দ্বিতীয়ার্ধের খেলার জন্য আমার ক্ষমা চাইতে হবে। ফলাফলের জন্য নয়, যেভাবে আমরা হেরেছি তার জন্য ক্ষমাপ্রার্থী।’গতকালই ইতিহাসে প্রথম খেলোয়াড় হিসেবে ষষ্ঠবারের মতো ইউরোপিয়ান গোল্ডেন শু জিতেছেন মেসি। তবে বার্সা অধিনায়ক জানালেন ব্যক্তিগত পুরস্কার নিয়ে তার ন্যূনতম চিন্তাও নেই, ‘আমি এখনো লিভারপুলের বিপক্ষে হারটি নিয়ে ভাবি। গোল্ডেন শু নিয়ে ভাবার সময় নেই আমার।’



41391,57208
বাংলাদেশের প্রতিপক্ষ চূড়ান্ত
অন্যান্য
প্রকাশ : ২৬ মে ২০১৯, ০০:০০
এশিয়ান ইনডোর হকিস্পোর্টস রিপোর্টারএশিয়ান ইনডোর হকিতে বাংলাদেশের গ্রুপিং চূড়ান্ত হয়েছে। ‘এ’ গ্রুপে মালয়েশিয়া, থাইল্যান্ড, ইরান এবং ফিলিপাইন বাংলাদেশের প্রতিপক্ষ। ১৫-২২ জুলাই থাইল্যান্ডে এশিয়ান ইনডোর হকির আসর। এর আগেও হয়েছে ইনডোর হকি। বাংলাদেশ এই প্রথম খেলছে।এশিয়ান ইনডোর হকি টুর্নামেন্টে ভালো ফল করার জন্য বাংলাদেশ হকি ফেডারেশন কোমর বেঁধে নেমেছে। দায়িত্ব নেওয়ার পর হতেই নবনির্বাচিত কমিটি এশিয়ান ইনডোর হকিতে খেলতে যাওয়ার আগে ভালো মানের কোচ আনার চেষ্টা করছে। এরই মধ্যে পোল্যান্ড হতে কোচ আনার সিদ্ধান্ত চূড়ান্ত করা হয়েছে। পোল্যান্ড জাতীয় হকি দলে খেলেছেন ম্যাকেইজ মাসুসজিন্সকিকে আগামী ২৮ মে ঢাকায় আসতে বলা হয়েছে। হকি ফেডারেশন চাইছে সেপ্টেম্বরে থাইল্যান্ড গিয়ে ১৫ দিনের ক্যাম্প করবে।    



41392,57209
৮ বছর পর ইংল্যান্ডের জার্সিতে কলিংউড
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারপল কলিংউড আন্তর্জাতিক ক্রিকেটকে বিদায় বলেছিলেন ২০১১ সালে। দুই বছর আগে লাহোরে বিশ্ব একাদশের হয়ে খেলেছেন সাবেক এই ইংল্যান্ড অধিনায়ক। তবে ইংল্যান্ডের জার্সিটা গায়ে জড়ানো হয়নি ২০১১ সালের পর থেকে।গতকাল ৮ বছর পর ইংলিশ জার্সিতে আবার মাঠে নেমেছেন কলিংউড। তবে এবারো আন্তর্জাতিক ম্যাচ নয়, প্রস্তুতি ম্যাচে। অবশ্য সেটা বাধ্য হয়েই মাঠে নামতে হয়েছিল, ৪২ বছর বয়সী এই সাবেক ক্রিকেটারকে। গতকাল সাউদাম্পটনে অস্ট্রেলিয়ার বিরুদ্ধে প্রস্তুতি ম্যাচে সপ্তম ওভার বোলিংয়ের সময় পায়ে চোট পান পেস বোলার মার্ক উড।ওই ওভারেই বাউন্ডারিতে ফিল্ডিং করতে গিয়ে ব্যথা নিয়ে মাঠ ছেড়েছিলেন জোফরা আর্চার। প্রাথমিক চিকিত্সা নিয়ে দ্রুতই মাঠে ফিরেছিলেন আর্চার।মার্ক উড মাঠ ছেড়ে গেলে ফিল্ডিংয়ে ইংলিশ ক্রিকেটারের সংখ্যা দাঁড়ায় ১০ জন। তখন বাধ্য হয়েই মাঠে ১১ জন ফিল্ডার নিশ্চিত করার জন্য দ্রুত ইংল্যান্ডের জার্সি গায়ে জড়িয়ে মাঠে নামেন দলের সহকারী কোচ কলিংউড। এদিকে দাদার মৃত্যুতে দলের সঙ্গে নেই জো রুট। ইনজুরিতে পড়েছেন অধিনায়ক মরগান, আদিল রশিদ। গতকাল মাঠে নেমে ব্যথা পেয়েছেন মার্ক উড ও আর্চার। 



41393,57210
বিজয় শঙ্কর শঙ্কামুক্ত
অন্যান্য
প্রকাশ : ২৬ মে ২০১৯, ০০:০০
স্পোর্টস রিপোর্টারইনজুরির ভয় নিয়েই বিশ্বকাপের প্রস্তুতি ম্যাচ খেলার পর্ব শুরু করেছে ভারত। গত শুক্রবার অনুশীলনের মাঝ পথে ডান হাতে আঘাত পেয়ে নেট ত্যাগ করেছিলেন অলরাউন্ডার বিজয় শঙ্কর। নেট বোলার খলিল আহমেদের বলে পুল করতে গিয়েছিলেন বিজয় শঙ্কর, কিন্তু বল তার কব্জিতে আঘাত হানে। খলিলসহ চার ফাস্ট বোলারকে দলের সঙ্গে ইংল্যান্ড নিয়ে গেছে ভারত। নেট বোলার হিসেবে বোলিং করবেন তারা।শুক্রবার ব্যাটসম্যানদের দ্বিতীয় গ্রুপের অংশ হয়ে নেটে ব্যাটিংয়ের জন্য এসেছিলেন বিজয় শঙ্কর। সঙ্গে মহেন্দ্র সিং ধোনি, হার্ডিক পান্ডিয়ারা ছিলেন। ব্যথা পাওয়ার পরপরই এই তরুণ নেট থেকে বের হন। বিকালে তার হাতের স্ক্যান করা হয়। স্ক্যান রিপোর্টে কোনো চিড় ধরা পড়েনি। তাই এখন শঙ্কামুক্ত এই ভারতীয় অলরাউন্ডার।তবে ওভালে গতকাল নিউজিল্যান্ডের বিরুদ্ধে প্রস্তুতি ম্যাচে ভারতীয় একাদশে রাখা হয়নি বিজয় শঙ্করকে। সাইড বেঞ্চে বসেছিলেন তিনি। দ্বিতীয় প্রস্তুতি ম্যাচে ২৮ মে বাংলাদেশের বিরুদ্ধে খেলবে ভারত। এর মাঝে নিয়মিত বিজয় শঙ্করের ফিটনেস এবং আঘাতের অবস্থা মূল্যায়ন করা হবে।এদিকে আইপিএলে চোট পাওয়া কেদার যাদব এখনও পুরোদমে অনুশীলন শুরু করতে পারেননি।   



41394,57211
পিসিবির সুর বদল
অন্যান্য
প্রকাশ : ২৬ মে ২০১৯, ০০:০০
এর আগে পাকিস্তান ক্রিকেট বোর্ড (পিসিবি) জানিয়েছিল, পুরো বিশ্বকাপেই কোনো খেলোয়াড়ের সঙ্গে তার স্ত্রী বা পরিবারের সদস্য কেউ থাকতে পারবে না। একদিনের মাথায় সেই অবস্থান থেকে সরে এসেছে পিসিবি। তারা জানিয়েছে, অস্ট্রেলিয়ার বিপক্ষে ম্যাচের পর থেকে পরিবারের সদস্যদের নিজেদের কাছে রাখতে পারবেন খেলোয়াড়রা। ১২ জুন টনটনে অনুষ্ঠিত হবে অস্ট্রেলিয়ার বিপক্ষে ম্যাচ। এর আগে পিসিবি অবশ্য বলে রেখেছিল, কোনো খেলোয়াড়ের পরিবারের সদস্য ইংল্যান্ডে থাকতে চাইলে তার খরচ বহন করতে হবে ওই খেলোয়াড়কেই। কিন্তু বিশেষ কারণে হারিস সোহেল ও আসিফ আলীকে পরিবার সঙ্গে রাখার অনুমতি দেওয়া হয়েছিল। এর আগে ইংল্যান্ডের বিপক্ষে সিরিজে পাকিস্তানি খেলোয়াড়রা পরিবারের সদস্যদের কাছে রাখতে পেরেছিলেন। পাকিস্তানের খেলোয়াড়রা পরিবারের সদস্যদের একই হোটেলে রাখার ব্যাপারে আগেই পিসিবির কাছে দাবি জানিয়ে রেখেছেন। 



41395,57212
আজকের টিভি
অন্যান্য
প্রকাশ : ২৬ মে ২০১৯, ০০:০০
 বিশ্বকাপ প্রস্তুতি ম্যাচবাংলাদেশ-পাকিস্তান(সরাসরি, বেলা ৩টা ৩০মি., স্টার স্পোর্টস ১)দক্ষিণ আফ্রিকা-ওয়েস্ট ইন্ডিজ(সরাসরি, বেলা ৩টা ৩০মি., স্টার স্পোর্টস ২)ইতালিয়ান সিরিএ লীগল্যাজিও-তুরিনো(সরাসরি, সন্ধ্যা ৭টা, সুপার স্পোর্টস ৯)জুভেন্টাস-সাম্পদোরিয়া(সরাসরি, রাত ১০টা, সুপার স্পোর্টস ৯)ইন্টার মিলান-এম্পোলি(সরাসরি, রাত ১২টা ৩০ মি., সুপার স্পোর্টস ৯)  



41396,57213
নবম ও দশম শ্রেণির পড়াশোনা
অন্যান্য
প্রকাশ : ২৬ মে ২০১৯, ০০:০০
বাংলাদেশ ও বিশ্বপরিচয়মো: আতিকুল ইসলাম (জাহিদ), সহকারি শিক্ষকরাজশাহী ক্যান্টনমেন্ট পাবলিক স্কুল ও কলেজ, রাজশাহী বাংলাদেশের সরকারের বিভিন্ন অঙ্গ ও প্রশাসন ব্যবস্থা  জনাব তানজিদ এবং মিসেস নাফিসা দুজনেই বাংলাদেশের একটি নির্দিষ্ট এলাকার শাসন ব্যবস্থার সাথে জড়িত। মিসেস নাফিসা একজন কর্মকর্তা হওয়া সত্ত্বেও করারোপ করতে পারে না। তবে রাজস্ব আদায় করতে পারে। পক্ষান্তরে জনাব তানজিদ করারোপ করতে পারে।ক) বাংলাদেশের প্রধানমন্ত্রীকে  নিযুক্ত করেন কে?                                              ১খ) অভিশংসন বলতে কী বোঝায়?                                                      ২গ) মিসেস নাফিসা কোন ধরণের প্রশাসন কর্মরত? ব্যাখ্যা করো।                                     ৩ঘ) তুমি কি মনে করো জনাব তানজিদ যে ধরণের প্রশাসনে কর্মরত সে ধরণের প্রশাসন ব্যবস্থার প্রয়োজন আছে? তোমার মতামত দাও। ৪ক) উত্তর: বাংলাদেশের প্রধানমন্ত্রী নিযুক্ত করেন রাষ্ট্রপতি।খ) উত্তর: অভিসংশন হলো সংবিধান অনুয়ায়ী আইনসভা কর্তৃক রাষ্ট্রপতি অপসারণ করার প্রক্রিয়া।সংসদ সংবিধান অনুয়ায়ী রাষ্ট্রপতিকে অপসারণ করতে পারে। এটি সংসদের বিচার বিষয়ক ক্ষমতা। সংবিধান লঙ্ঘন, গুরুতর অপরাধি, দৈহিক ও মানসিক অসুস্থতা ও অক্ষমতার জন্য সংসদ রাষ্ট্রপতিকে অপসারণ করতে পারে। প্রয়োজনে স্পিকার, ডেপুটি স্পিকার ও ন্যায়পালকে অপসারণ করার ক্ষমতা ও সংসদের রয়েছে। এ প্রক্রিয়াকে বলা হয় অভিসংশন।গ) উত্তর: উদ্দীপকের মিসেস নাফিসা স্থানীয় প্রশাসনে কর্মরত। প্রত্যেক রাষ্ট্রে কোনো না কোনোরূপ স্থানীয় সরকার ব্যবস্থা রয়েছে। তবে এ রূপ বা ধরণ এক ও অভিন্ন নয়। একটি দেশের রাজনৈতিক ব্যবস্থার ন্যায় এ স্থানীয় সরকার ব্যবস্থা ও অন্য আরেকটি দেশ থেকে ভিন্ন হয়ে থাকে। এর মূলে রয়েছে একটি দেশের ভৌগলিক অবস্থা, জনগণের বৈচিত্র, রাজনৈতিক সংস্কৃতি ইত্যাদি।উদ্দীপকের মিসেস নাফিসা নির্দিষ্ট এলাকার শাসনের সাথে জড়িত। তবে তিনি করারোপ করতে পারেন না। যা স্থানীয় প্রশাসনকে নির্দেশ করে। স্থানীয় প্রশাসন বলতে স্থানীয় পর্যায়ের বিভাগীয়/জেলা এবং উপজেলা শাসন ব্যবস্থাকে বোঝায়। প্রশাসনের সুবিধার্থে এর সৃষ্টি। এ প্রক্রিয়ায় কেন্দ্রীয় শাসন ও নিয়ন্ত্রণকে নিম্ন পর্যায়ের পর্যন্ত নিয়ে যাওয়া যায়। কেন্দ্রীয় সরকারের পক্ষে আইন শৃঙ্খলা রক্ষা, রাজস্ব আদায় ও সরকারি সিদ্ধান্ত বাস্তবায়নই এর মূখ্য উদ্দেশ্য। এ ব্যবস্থায় স্থানীয় শাসনের সঙ্গে সংশ্লিষ্ট কর্তা ব্যক্তিবৃন্দ সরকারের এজেন্ট বা প্রতিনিধি হিসেবে গণ্য। যেমন আমাদের দেশে বিভাগীয় ও জেলা প্রশাসক এবং থানা নির্বাহী অফিসার। স্থানীয় প্রশাসনের কর্মকর্তারা নিয়োগ পরীক্ষা মাধ্যমে নির্বাচিত হয়। একই সাথে তারা সরকারি কর্মকর্তা দ্বারা পরিচালিত। এক্ষেত্রে তারা খাজনা বা কর আরোপ করতে পারে না। যা উদ্দীপকের মিসেস নাফিসার সাথে সাদৃশ্যপূর্ণ। সুতরাং মিসেস নাফিসা স্থানীয় প্রশাসনে কর্মরত।ঘ) উত্তর: উদ্দীপকের জনাব তানজিদ স্থানীয় প্রশাসনের স্থানীয় স্বায়ত্বশাসিত সরকারের সাথে জড়িত। আমি মনে করি এ ধরনের প্রশাসন ব্যবস্থার যথেষ্ট প্রয়োজন রয়েছে। স্থানীয় স্বায়ত্বশাসন বলতে নির্দিষ্ট এলাকাভিত্তিক জনগণের স্বশাসনকে বোঝায়। সংশ্লিষ্ট এলাকার জনগণের নির্বাচিত প্রতিনিধিদের দ্বারা পরিচালিত হয় এবং ঐ জনগণের নিকট তা দায়িত্বশীল থাকে। বাংলাদেশের স্থানীয় স্বায়ত্বশাসিত প্রতিষ্টানগুলোর মধ্যে রয়েছে ইউনিয়ন পরিষদ, জেলা পরিষদ, উপজেলা পরিষদ ইত্যাদি।উদ্দীপকের তানজিদ নির্দিষ্ট এলাকার শাসনের সাথে জড়িত। একই সাথে সে কর আরোপ করতে পারে। যা স্থানীয় স্বায়ত্তশাসিত সরকারের সাথে সাদৃশ্যপূর্ণ। আধুনিককালে রাষ্ট্র পরিচালনার ক্ষেত্রে স্থানীয় স্বায়ত্বশাসনের গুরুত্ব যে কতো বেশি তা বলার অপেক্ষা রাখে না। বর্তমানে রাষ্ট্রের আয়তন ও জনসংখ্যা বিশাল। তাই কেন্দ্রীয় সরকারের পক্ষে দেশের সর্বত্র সুষ্ঠুভাবে শাসন কার্য পরিচালনা, নানা বিষয়ে নজর রাখা বা তদারকি করা, স্থানীয় সমস্যা সমাধানে কার্যকর পদক্ষেপ সঠিক সময়ে নেওয়া সম্ভব হয় না। যার কারণে অঞ্চল নির্বিশেষে সুষম উন্নয়ন নিশ্চিত করা সম্ভব হয় না। স্থানীয় শাসন ব্যবস্থার মাধ্যমে তা সম্ভবপর হয়।স্থানীয় শাসন ব্যবস্থার গুরুত্ব অনেক। এর ফলে কেন্দ্রের মুখাপেক্ষীতা কমে এবং আমলাতান্ত্রিক জটিলতা থেকে মুক্ত থেকে স্থানীয় পর্যায়ে এলাকাভেদে বিশেষ প্রয়োজন, বৈচিত্র্য ও বাস্তবতার আলোকে বিভিন্ন সমস্যার সমাধান ও স্থানীয় উন্নয়নের ত্বরিত উদ্যোগ বা পদক্ষেপ গ্রহণ সম্ভব হয়। এ ব্যবস্থা স্থানীয় শাসন ও উন্নয়ন কর্মকাণ্ডে জনগণের অংশগ্রহণ, তাদের মধ্যে সচেতনতা বৃদ্ধি ও নেতৃত্ব সৃষ্টি এবং প্রশাসনের স্বচ্ছতা ও জবাবদিহিতা নিশ্চিত করার মাধ্যমে গণতন্ত্রের ভিত্তি বা বুনিয়াদকে সুদৃঢ় করতে সহায়ক হয়।এ ধরনের প্রশাসন ব্যবস্থার কারণেই দেশের নেতৃত্বের বিকাশ ঘটে এবং তৃণমূল পর্যায় থেকে অনেক যোগ্য নেতৃত্ব উঠে আসে। যা পরবর্তীতে দেশের আর্থ সামাজিক উন্নয়নে বিশেষ সহায়ক ভূমিকা পালন করে থাকে। তাই আমি মনে করি স্থানীয় প্রশাসনের গুরুত্ব অত্যাধিক।  



41397,57214
প্রসঙ্গ:স্কুল ও কলেজে ব্যবহারিক পরীক্ষা
অন্যান্য
প্রকাশ : ২৬ মে ২০১৯, ০০:০০
ড. মো. মনসুর আলী, শিক্ষকজাহাঙ্গীরনগর বিশ্ববিদ্যালয় স্কুল অ্যান্ড কলেজএকটি দেশের উন্নয়নের পূর্বশর্ত হলো   বিজ্ঞান ও প্রযুক্তির উন্নয়ন। কোনো জাতিকে  উন্নয়নের চরম শিখরে পৌঁছতে হলে  বিজ্ঞান ও প্রযুক্তির উন্নয়ন  ঘটাতে হয়। তাই ব্যবহারিক জ্ঞান অর্জন অত্যাবশ্যক। যখন কোনো মানুষ কোনো কিছুকে পর্যবেক্ষণ করে তখন তা থেকে ১০%  শেখে, কোনো কিছু শ্রবণ করে তখন তা থেকে ২০%  শেখে, কোনো কিছু কাজ করে তখন তা থেকে ৭০%  শেখে। কিন্তু আমরা  বেশী   দর্শন ও শ্রবণ করি কিন্তু ব্যবহারিক কাজে অভ্যস্থ নই। আমাদের দেশের বেশির ভাগ স্কুল কলেজ ব্যবহারিক ক্লাস ও পরীক্ষা উভয়ই নাজুক অবস্থা। কোনো কোনো স্কুল ও কলেজে ল্যাব থাকলেও  যন্ত্রপাতি অপ্রতুল, আবার যন্ত্রপাতি যথেষ্ট থাকলেও ব্যবহারিক ক্লাস করানো হয় না, আবার   জাতীয় শিক্ষাক্রম ও পাঠ্যপুস্তক বোর্ড কর্তৃক  পুস্তকটিতে যতগুলো ব্যবহারিক কাজ আছে তার সবকয়টি  সম্পন্ন করানো হয় না । তাই  শিক্ষার্থীরা  ব্যবহারিক জ্ঞান লাভ করা থেকে বঞ্চিত  হচ্ছে কিন্তু  শিক্ষার্থীরা  ব্যবহারিক পরীক্ষায় পূর্ণ  নম্বর ( প্রায় ২৫)  পাচ্ছে। ব্যবহারিক ক্লাসের গুরুত্ব আমাদের অনুধাবন করতে হবে। হাতেকলমে বিজ্ঞান চর্চার সংস্কৃতি তৈরি করতে হবে। দক্ষতাভিত্তিক সমাজ গড়তে বিজ্ঞানের প্রায়োগিক বিষয়টিকে মূল্যায়নে আরো সচেতন হতে হবে। একটি পরীক্ষায় ২৫ নম্বর একটা বৃহত্ প্রভাব বিস্তার করে। আর তার মূল্যায়নে ও পাঠোদ্ধারে আরো যত্নশীল ও পরিবেশ গঠনে মনোযোগী হওয়া দরকার। সকল স্কুল কলেজে ব্যবহারিক ক্লাস সক্রিয়ভাবে নিয়মিত রাখা,  ব্যবহারিক ক্লাসে শিক্ষার্থীর উপস্থিতি নিশ্চিত করা, সকল উপকরণ সংবলিত ব্যবহারিক পাঠদান নিশ্চিত করা বিজ্ঞান মনষ্ক প্রজন্ম গঠনে সহায়ক হবে।



41398,57215
মাইক্রোসফট পাওয়ার পয়েন্ট প্রেজেন্টেশন
অন্যান্য
প্রকাশ : ২৬ মে ২০১৯, ০০:০০
ডিজিটাল কন্টেন্ট খুঁটিনাটি  পলাশ কান্তি মজুমদার, সহকারি শিক্ষক (বাংলা)চাঁদপুর জনতা হাইস্কুল অ্যান্ড কলেজ, কুমিল্লা    মাইক্রোসফট পাওয়ার পয়েন্ট  প্রেজেন্টেশন তৈরির কলাকৌশল প্রিয় শিক্ষার্থী ও শিক্ষকবৃন্দ প্রীতি ও শুভেচ্ছা নিন। আজ আমরা আলোচনা করবো কীভাবে ডিজিটাল কন্টেন্ট বা মাইক্রোসফট পাওয়ার পয়েন্ট  প্রেজেন্টেশন এ দ্রুত কপি-কাট-পেস্ট করা, নোটস লিখা,কন্টেন্ট প্রেজেন্টার ভিউতে প্রদর্শণ করা, স্লাইডে ফাইল লিংক করানোর কাজগুলো সহজে জেনে নিই।পাওয়ার পয়েন্ট এ দ্রুত কপি ও কাট করার নিয়ম::এমএস পাওয়ার পয়েন্টে কোন Slide Document দ্রুত কপি করতে চাইলে-১. যে অংশটুকু কপি করতে চান সেটিকে প্রথমে সিলেক্ট করে নিন।২. Ctrl চেপে ধরে সিলেক্ট করা অংশটুকু যেটি কপি করতে চান সেটির উপর মাউস ক্লিক করে টেনে আনুন। এতে দ্রুত কপি হবে।পাওয়ার পয়েন্টের টেক্সবক্সসহ সকল লেখা কপি করতে চাইলে:১. যে টেক্সবক্স সহ লেখাগুলি কপি করতে চান সেই টেক্সবক্সের লাইনের উপর ক্লিক করে প্রথমে টেক্সবক্সটি সিলেক্ট করে নিন।২.কিংবা সরাসরি Ctrl চেপে ধরে টেক্সবক্সটি যেটি লেখাসহ কপি করতে চান সেটির উপর মাউস ক্লিক করে টেনেআনুন। এতে টেক্সবক্সের সকল লেখা দ্রুত কপি হয়ে যাবে।  এমএস পাওয়ার পয়েন্টের কোন কিছু দ্রুত কাট করতে চাইলে:১. যে অংশটুকু কাট করতে চান সেটিকে প্রথমে সিলেক্ট করে নিন।২. Ctrl না চেপে সিলেক্ট করা অংশটুকু যেটি কাট করতে চান সেটির উপর মাউস ক্লিক করে টেনে আনুন। এতে দ্রুত কাট হবে। এভাবে যে কোনো ওয়ার্ড প্রসেসিং প্রোগ্রামেও কপি এবং কাট করা যায়। Power Point Presentation (কন্টেন্ট)-এ Note’s সন্নিবেশিত করার নিয়ম:১. প্রথমে Power Point Presentation (কন্টেন্ট)- টির লেখালেখি, Animation এবং ছবির সকল কাজ সম্পাদন করে নিতে পারি।২. এবার Power Point Presentation (কন্টেন্ট)- টিকে (যে স্লাইডে Note’s যুক্ত করতে চাই) Edit মোডে Open করি।৩.এখন Power Point-2007, Power Point-2010, Power Point-2013বা Power Point-2016 এর জন্য নিচের Status Bar-এ লেখা Notes-এ ক্লিক করুন।৪.যদি নিচের Status Bar-এ Notes লেখাটি দেখতে না পান তাহলে Status Bar-এর উপর Mouse-এর ডান বাটন ক্লিক করুন।৫.আপনার সামনে Customize Status Bar- টি প্রদর্শিত হবে।৬.এখানে Notes লেখাটি দেখতে পাবেন যার বাম পার্শ্বে কোন টিক  মার্ক থাকবে না।৭.এবার Notes লেখাটির উপর ক্লিক করুন তাহলে বাম পার্শ্বে একটি টিক মার্ক বসবে এবং Notes লেখাটি Status Bar-এ দেখতে পাবেন।৮.এখন Status Bar-এ প্রদর্শিত Notes লেখাটির উপর ক্লিক করলে Slide-এর নিচে ‘Click to add notes’ লেখাটি দেখতে পাবেন।৯. Click to add notes লেখাটির ওখানে ক্লিক করে আপনি আপনার প্রয়োজনীয় বর্ণনা (Note’s) লিখে রাখুন।১০.Power Point-2007, PowerPoint-2010, PowerPoint-2013 বা Power Point-2016 এর ক্ষেত্রে কোন রকম নির্দেশ ছাড়াই Slide এর নিচে Click to add notes’ লেখাটি দেখতে পাবেন সেখানে ক্লিক করেই আপনি আপনার Notes লিখতে পারেন।১১. যদি Power Point-2007, Power Point-2010, Power Point-2013 বা Power Point 2016 এর ক্ষেত্রে কোন রকম নির্দেশ ছাড়াই Slide এর নিচে Click to add notes’ লেখাটি দেখতে না পাই এবং Customize Status Bar-এ Notes লেখাটিও না থাকে তাহলে-১২. Mouse পয়েন্টারটি আস্তে করে Status Bar এর উপরের কানায় রাখি।১৩. এখন Mouse পয়েন্টারটি উপর নিচে তীর সংবলিত একটি আকৃতি ধারন করবে।১৪. এবার Mouse এর বাম বাটন চেপে রেখে উপরের দিকে কিছুটা টেনে ছেড়ে দিই।১৫. এখন  ‘ Click to add notes’ লেখাটি প্রদর্শিত হবে এবং এখানে ক্লিক করে Notes গুলি লিখি।১৬. কোন Notes পরিবর্তন করতে চাইলে সেটি যদি Slide-এর নিচে প্রদর্শিত না হয় তাহলে পুনরায় Status Bar Notes-এ ক্লিক করুন অথবা Mouse দিয়ে টেনে তুলুন তাহলে আপনার লেখা Note’s গুলি প্রদর্শিত হবে এবং প্রয়োজনীয় পরিবর্তন করুন।১৭. এইভাবে একে একে প্রয়োজনীয় প্রত্যেকটি Slide-‰ আপনি Notes লেখা সম্পন্ন করে ফেলুন।এই পদ্ধতিতে PowerPoint Presentation (কন্টেন্ট)-উপস্থাপনের ব্যবস্থাকেবলা হয় কন্টেন্টকে Presenter View তে প্রদর্শন করা। এর ফলে আপনার উপস্থাপনা আরও সুষ্ঠ ও সুন্দর হয়ে উঠবে।  



41399,57216
জুনিয়র স্কুল সার্টিফিকেট পরীক্ষা
অন্যান্য
প্রকাশ : ২৬ মে ২০১৯, ০০:০০
The students said, "We are sorry sir. We will read attentively." ইংরেজিমো. আব্দুল্লাহ আল মামুন, সহকারি শিক্ষকন্যাশনাল আইডিয়াল স্কুল এন্ড কলেজ, ঢাকা Narration 6. I will pay for it," said he. "I broke the axe-handle down careless." "But no one hits accurately every time, Jerry, Moreover, the fault was in the wood of the handle. I'll see the man who I have bought it from," I told him.Answer. Jerry told me that he would pay for it. He added that he had broken the axe-handle down careless. I told him that no one hit accurately every time. I added that the fault had been in the wood of the handle. I also said that I would see the man who I had bought it from.7. The old man said, "Can you give me some food? I've been starving for three days." The man' said, "Why do you beg? Can't you work?" "No, I'm unable to work," the old man replied. .Answer. The old man asked the man if he could give him some food. He also said that he had been starving for three days. Then the man asked the old man why he begged. He also asked him (o) if he could not work. The old man replied in the negative and said that he was unable to work.8. "What is the time by your watch?" he said. "It is half past nine," I said. He said, "I want to go to the college. Would you accompany me please?" "No, I am sorry," replied I.Answer. He asked me what the time was by my watch. I replied that it was half past nine. He said that he wanted to go to college and asked me politely if I would accompany him. I replied in the negative and said that I was sorry.9. The boy said to the teacher, "Sir, I shall be much obliged if you will kindly lend me the book you praised highly in the class room yesterday." The teacher said, "I am very glad to know that you are eager to read this book. You are welcome to any of my books that you like."Answer. The boy respectfully told the teacher that he (b) would be much obliged if he (t) would kindly lend him (b) the book he (t) had praised highly in the classroom the previous day. The teacher said that he (t) was very glad to know that he (b) was eager to read that book and added that he (b) was welcome to any of his (t) books that he (b) liked.10. "Have you said your prayer today?" I said to my brother. "No, I have forgotten," he said. 'That's bad". I said we must pray to God everyday".Answer. I asked my brother if he had his prayer that day. He replied in the negative and said that he had forgotten. I told him that it was bad. I added that we must pray to God every day.11. "Have you done your home works?" the mother said to the, daughter. "No, I've forgotten," said the daughter. 'That's very bad. You must be more careful about your home works. By doing so, you can't expect to do well in your studies," said the mother.Answer. The mother asked the daughter if she (d) had done her (d) home works. The daughter replied in the negative and told that she (d) had forgotten. The mother told that  was very bad. She (m) added that she (d) had to be more careful about her (d) home works. She (m) also said that by doing so she (d) could not expect to do well in her (d) studied.  



41400,57217
প্রাথমিক শিক্ষা সমাপনী পরীক্ষা
অন্যান্য
প্রকাশ : ২৬ মে ২০১৯, ০০:০০
গুণক ২৭, গুণফল শূন্য (০) হলে, গুণ্যের মান কত?গণিতহিমন এডওয়ার্ড গমেজ, সিনিয়র শিক্ষকসেন্ট গ্রেগরী হাই স্কুল অ্যান্ড কলেজ, ঢাকা১। সংক্ষেপে উত্তরপত্রে লেখ :১ ´ ২০ = ২০(১) গুণক ২৭, গুণফল শূন্য (০) হলে, গুণ্যের মান কত?(২) ভাজক, ভাগফল, ভাগশেষ ও ভাজ্যের মধ্যে সম্পর্কটি লেখ।(৩) ৯টি ডিমের দাম ৭২ টাকা হলে ১টি ডিমের দাম কত?(৪) দিয়ার বয়স ১০ বছর। তার বয়সের দ্বিগুণের সাথে কত যোগ করলে যোগফল ২৪ হবে?(৫) কোন সংখ্যার ৫ গুণের সাথে ৫ যোগ করলে ৭০ হবে?(৬) ৫ + ৩ - ২   ৫ + ৫ - ২, খালি ঘরে সঠিক প্রতীক বসাও।(৭) ১ কেন মৌলিক সংখ্যা নয়?(৮) ১৫ = ৩ ´৫ এবং ২৫ = ৫ ´৫ হলে, ১৫ ও ২৫ এর গ.সা.গু কত?(৯) একটি সাদা ফিতার    অংশ লাল রং করা হলো। ফিতার কত অংশ সাদা রইল?(১০) মিশ্র ভগ্নাংশকে অপ্রকৃত ভগ্নাংশে প্রকাশ করার সূত্রটি লেখ।(১১) ০.৫৬¸৭ = ?(১২) আবিদ ৭ দিনে ৯৮টি অঙ্কের সমাধান করলে সে প্রতিদিন গড়ে কয়টি করে অঙ্ক করে?(১৩) বিক্রয়মূল্য থেকে ক্রয়মূল্য বেশি হলে কী হয়?(১৪) ৮০ টাকার ১৫% = কত?(১৫) ৩ সেমি ব্যাসার্ধ বিশিষ্ট বৃত্তের ব্যাস কত?(১৬) ১০০০০ বর্গমিটারে কত হেক্টর?(১৭) বর্গক্ষেত্রের এক বাহুর দৈর্ঘ্য ৫ সেমি হলে এর ক্ষেত্রফল কত?(১৮) জুলাই ও আগস্ট মাসে মোট কত দিন হয়?(১৯) ৯ কে ট্যালি চিহ্নে প্রকাশ কর। (২০) আসিফ নবম শ্রেণির বিজ্ঞান বিভাগের ছাত্র। তার কোন ধরনের ক্যালকুলেটর ব্যবহার করা প্রয়োজন?২। একটি ব্যবসায় ১৫ জন সমান অংশীদার। তারা বছরে ৮২৪৪০ টাকা লাভ করল।(ক) প্রত্যেকে কত টাকা লাভ পেল?           ২(খ) প্রত্যেকের মাসিক লাভের পরিমাণ কত? ৩(গ) প্রত্যেকের মাসিক ১০ টাকা বেশি লাভ হলে, ঐ ব্যবসায় বার্ষিক কত টাকা বেশি লাভ হবে?    ৩অথবা,৬টি চেয়ার ও ৪টি টেবিলের মূল্য একত্রে ৯৫৭০ টাকা।একটি চেয়ারের মূল্য ৬২৫ টাকা।(ক) সমস্যাটিকে গাণিতিক বাক্যে প্রকাশ কর।                                         ২(খ) একটি টেবিলের মূল্য কত?      ৩(গ) একটি টেবিলের মূল্যে ৯৭টি আপেল পাওয়া গেলে ১টি আপেলের মূল্য কত? ৩৩। তিনটি ঘণ্টা একত্রে বেজে ৯, ১২, ১৫ মিনিট পর পর বাজতে লাগল।(ক) কতক্ষণ পর ঘণ্টাগুলো একত্রে বাজবে তা বের করতে হলে কী করতে হবে?        ১(খ) আবার কতক্ষণ পর ঘণ্টাগুলো একত্রে বাজবে?       ৩(গ) যদি ঘণ্টাগুলো ৬, ৯ ও ১২ মিনিট পর পর বাজে, তাহলে কতক্ষণ পরে ঘণ্টাগুলো আবার একত্রে বাজবে?        ৪অথবা,ফরহাদ তার বাগানের জন্য কিছু চারাগাছ ক্রয় করলো। সে যদি প্রতি সারিতে যথাক্রমে ১০, ১২ ও ১৫টি চারা রোপণ করে তবে—(ক) কমপক্ষে কতটি চারা রোপণ করলে প্রতি ক্ষেত্রে কোনো চারা অবশিষ্ট থাকবে না?     ৪(খ) যদি চারার সংখ্যা ৬৮টি হতো তাহলে কয়টি চারা অবশিষ্ট থাকতো?       ২(গ) যদি প্রতিক্ষেত্রে ২টি চারা অবশিষ্ট থাকতো তাহলে চারার সংখ্যা কত হতো?  ২৪। ৩ মিটার লম্বা একটি খুঁটির   অংশ মাটিতে,   অংশ পানিতে এবং বাকি অংশ পানির উপরে আছে।(ক) পানিতে খুুঁটির কতটুকু আছে?        ২(খ) মাটিতে ও পানিতে খুুঁটির কত মিটার আছে?            ৩(গ) পানির উপরে খুঁটির কত মিটার আছে?     ৩অথবা,আশিকের জন্মদিনে তার বাবা ২৭০০ গ্রাম ওজনের ১টি কেক আনল। আশিক কেকটির     অংশ বন্ধুদেরকে খাওয়াল। বাকি অংশ ২ ভাই এবং ১ বোনের মধ্যে সমানভাবে ভাগ করে দিল।(ক) আশিক তার বন্ধুদেরকে কত গ্রাম কেক খাওয়াল?           ২(খ) ২ ভাই এবং ১ বোন একত্রে কেকটির কত অংশ পেল?       ৩(গ) ২ ভাই ও ১ বোনের প্রত্যেকে কেকটির কত অংশ পেল?       ৩৫। পিতা ও তিন পুত্রের বয়সের গড় ২১ বছর। মাতা ও তিন পুত্রের বয়সের গড় ১৮ বছর। মাতার বয়স ৩৬ বছর।(ক) তিন পুত্রের বয়সের গড় কত?          ৩(খ) পিতার বয়স কত?           ২(গ) পিতা, মাতা ও তিন পুত্রের বয়সের গড় কত?       ৩অথবা,পাঁচটি ম্যাচের একটি টেস্ট সিরিজের ক্রিকেট খেলায় সরকারি দলের ছয়জন ব্যাটসম্যানের রানের গড় ৭৬। চার জন বোলারের রানের গড় ২১।(ক) একটি ম্যাচে ব্যাটসম্যানের মোট রান কত?         ২(খ) সিরিজে ব্যাটসম্যান ও বোলারদের সংগৃহীত মোট রান কত?     ৩(গ) একটি ম্যাচের খেলোয়াড়দের গড় রান কত?        ৩৬। একটি লোহার দণ্ডের দৈর্ঘ্য ১.৭ মিটার। প্রতি মিটার লোহার দণ্ডের ওজন ২৩০০ গ্রাম।(ক) প্রতি মিটার লোহার দণ্ডের ওজন কত কেজি?        ৩(খ) লোহার দণ্ডটির ওজন কত কেজি?  ২(গ) এরূপ ১৫টি লোহার দণ্ডের ওজন কত কেজি?       ৩অথবা,এক মিটার তারের ওজন ৩০০ গ্রাম। একটি তারের দৈর্ঘ্য ২.৪ মিটার।(ক) সম্পূর্ণ তারটির ওজন কত?            ২(খ) তারের ওজন ১০ গ্রাম বেশি হলে তারের দৈর্ঘ্যের অর্ধেকের ওজন কত?          ৩(গ) তারের দৈর্ঘ্যের দ্বিগুণের ওজন কত? ৩      পরের অংশ আগামী মঙ্গলবার   



41401,57218
স্মরণীয় পঙক্তি
অন্যান্য
প্রকাশ : ২৬ মে ২০১৯, ০০:০০
তুমি যদি যাও, দেখিবে সেখানে মটর লতার সনেসীম আর সীম! হাত বাড়ালেই মুঠি ভরে সেইক্ষণে।       দাওয়াত- জসীম উদ্দীনসাত কোটি সন্তানেরে, হে মুগ্ধ জননী,রেখেছ বাঙালি করে-মানুষ কর নি।     বঙ্গমাতা- রবীন্দ্রনাথ ঠাকুরবায়েজীদ বোস্তামীশৈশব হতে জননীর সেবা করিতেন দিবাযামী।দুপুর রাত্রে জননী জাগিয়া ডাকিলেন, ‘বাছাধন,বড়ই পিয়াস, পানি দাও’ বলি মুদিলেন দুনয়ন।    মাতৃভক্তি- কালিদাস রায় 



41402,57219
রাহুলের পদত্যাগের সিদ্ধান্তে কংগ্রেসের নাকোচ
বিশ্ব সংবাদ
প্রকাশ : ২৫ মে ২০১৯, ২১:৪১
ভারতের লোকসভা নির্বাচনে ভরাডুবির পর কংগ্রেসের ওয়ার্কিং কমিটির সভাপতি পদ থেকে পদত্যাগের সিদ্ধান্ত নিয়েছিলেন রাহুল গান্ধী। তবে শনিবার দিল্লিতে দলের ওয়ার্কিং কমিটির বৈঠকে রাহুলের পদত্যাগের প্রস্তাব খারিজ করে দেন কমিটির সবাই। এ সময় দলের সভাপতির হাল ধরার মতো আর কেউ দলে নেই এমন ইঙ্গিতও দেন তারা। পাশাপাশি দলকে নতুন ভাবে গড়ে তোলার দায়িত্বও তুলে দেওয়া হয় রাহুলের হাতে। সেখানে সনিয়া গান্ধী, রাহুল, প্রিয়ঙ্কা, মনমোহন সিংহ সহ দলের শীর্ষ নেতৃত্বরা উপস্থিত ছিলেন।কংগ্রেস মুখপাত্র রণদীপ সিংহ সুরজেওয়ালা বলেন, 'রাহুল গান্ধী ইস্তফার ইচ্ছা প্রকাশ করেছিলেন, কিন্তু তা সরাসরি খারিজ করে দেওয়া হয়।' 'রাহুল পদত্যাগ করতে পারেন', এমন কথা শুনেই দিল্লিতে চলে আসতে থাকেন দলের নবীন নেতারা। তারা কোনোভাবেই চান না, রাহুল কোনোভাবেই পদত্যাগ করুন। এ বিষয়ে রাজস্থানের মুখ্যমন্ত্রী অশোক গহলৌত এক টুইট বার্তায় লিখেছেন, 'সভাপতির ইস্তফার প্রসঙ্গ ভিত্তিহীন ও অপ্রাসঙ্গিক। এটা আমরা কখনওই মানব না। রাহুল গান্ধীর অক্লান্ত পরিশ্রম ও লড়াকু মেজাজের কারণেই এনডিএ-কে শক্ত চ্যালেঞ্জের মুখে ফেলেছিল কংগ্রেস।' এছাড়াও অনিল শাস্ত্রীর জানান, রাহুল গান্ধীর পদত্যাগের প্রস্তাব অপ্রাসঙ্গিক কথা। পদত্যাগ করা মানে দায়িত্ব থেকে পালিয়ে যাওয়া। বরং এই পরিস্থিতির মুখোমুখি দাঁড়িয়ে লড়াই করে যেতে হবে। একই সঙ্গে প্রবীণ নেতাদের অনেকেই মনে করছেন, নিজের আশপাশে রাহুল যাদের রেখেছেন, তারাই ভুল পরামর্শ দিয়েছেন। এসব ভুল নিয়ে নতুন চিন্তাভাবনা করে এগোতে হবে।আরও পড়ুন:  বিপুল জনসমর্থন আমাদের দায়িত্ব আরও বাড়িয়ে দিয়েছে: মোদিএর আগে, ২০১৪-র লোকসভা নির্বাচনে কংগ্রেস পেয়েছিল ৪৪টি আসন। গত বারের চেয়ে এবার আরও ৮টি আসন বেশি পেয়েছে দলটি। এবারের নির্বাচনে ৫৪২ আসনের লোকসভার নির্বাচনে একক দল হিসেবে বিজেপি ৩০৩টি আসনে জয় পেয়েছে। এছাড়া বিজেপি নেতৃত্বাধীন জোটের সঙ্গীরা ৫১ এবং প্রধান বিরোধী দল কংগ্রেস পেয়েছে ৫২টি আসন। ভোটের ফল দেখার পরই দলের বিপর্যয়ের দায় নিজের ঘাড়ে নিয়েছেন রাহুল। এরপরই কংগ্রেস সভাপতির পদ থেকে ইস্তফা দিতে চেয়ছিলেন তিনি। এ সময় এক প্রশ্নের উত্তরে তিনি বলেছিলেন, 'ওয়ার্কিং কমিটি ও আমার উপর বিষয়টা ছেড়ে দেওয়াই ভাল।'ইত্তেফাক/জেডএইচডি



41403,57220
আধুনিক দেশ গড়তে তরুণ প্রজন্মকেই আসতে হবে: পরিকল্পনা মন্ত্রী
রাজধানী
প্রকাশ : ২৫ মে ২০১৯, ২১:৪১
আধুনিক ও উন্নত বাংলাদেশ গড়ার লক্ষ্যে তরুণ প্রজন্মকে এগিয়ে আসার আহ্বান জানিয়েছেন পরিকল্পনা মন্ত্রী এম এ মান্নান। তিনি বলেন, একটি সুখী-সমৃদ্ধ সোনার বাংলা গড়তে হলে তরুণ প্রজন্মকেই অগ্রণী ভূমিকা পালন করতে হবে।তিনি আজ শনিবার ঢাকা বিশ্ববিদ্যালয়ের (ঢাবি) অধ্যাপক মুজাফফর আহমেদ চৌধুরী মিলনায়তনে বিশ্ববিদ্যালয় সেন্টার অন বাজেট এন্ড পলিসির উদ্যোগে ‘টেকসই উন্নয়ন লক্ষ্যমাত্রা অর্জনে উচ্চশিক্ষায় বাজেট’ শীর্ষক এক প্রাক বাজেট সেমিনারে প্রধান অতিথির বক্তৃতাকালে এ আহবান জানান।ঢাবি কোষাধ্যক্ষ ও সেন্টার অন বাজেট এন্ড পলিসির চেয়ারম্যান অধ্যাপক ড. মো: কামাল উদ্দীনের সভাপতিত্বে এ অনুষ্ঠানে পরিকল্পনা মন্ত্রী এম এ মান্নান এমপি প্রধান অতিথি এবং বিশ্ববিদ্যালয় শিক্ষক সমিতির সভাপতি অধ্যাপক ড. এ এস এম মাকসুদ কামাল ও সামাজিক বিজ্ঞান অনুষদের ডিন অধ্যাপক ড. সাদেকা হালিম বিশেষ অতিথি হিসেবে বক্তব্য রাখেন।বিশ্ববিদ্যালয়ের উপাচার্য অধ্যাপক ড. মো. আখতারুজ্জামান সেমিনার উদ্বোধন করেন।এতে স্বাগত বক্তব্য দেন ডেভেলপমেন্ট স্টাডিজ বিভাগের অধ্যাপক ড. নিয়াজ আহমেদ খান।পরিকল্পনা মন্ত্রী বলেন, জাতীয় বাজেট প্রণয়ন ও দেশের আর্থ-সামাজিক উন্নয়নের ক্ষেত্রে নাগরিকদের গঠনমূলক পরামর্শ বিবেচনা করা হবে। উপাচার্য অধ্যাপক ড. মো. আখতারুজ্জামান সর্বস্তরে শিক্ষার গুণগত মান উন্নয়নের লক্ষ্যে উচ্চশিক্ষা খাতে বাজেট বরাদ্দ বৃদ্ধির ওপর গুরুত্বারোপ করেন।আরো পড়ুন: বিশ্বকাপ ঘিরে টাইগারদের নিয়ে ‘থিম সং’সেমিনারে মূল প্রবন্ধ উপস্থাপন করেন ঢাকা বিশ্ববিদ্যালয় উন্নয়ন অধ্যয়ন বিভাগের অনারারি অধ্যাপক ড. আতিউর রহমান ও সেন্টার অন বাজেট এন্ড পলিসির পরিচালক অধ্যাপক ড. মোহাম্মদ আবু ইউসুফ।মূল প্রবন্ধে জাতীয় বাজেটে শিক্ষা ও গবেষণা খাতে পৃথক পৃথক বরাদ্দের আহ্বান জানানো হয়। প্রবন্ধকারগণ বলেন, উচ্চশিক্ষার গুণগত মান নিশ্চিত করতে টেকসই পদক্ষেপ গ্রহণ করতে হবে। উচ্চশিক্ষায় সাফল্য অর্জন করা গেলে দেশের দারিদ্র বিমোচনও সম্ভব হবে।ইত্তেফাক/এমআই



41404,57221
বিরাট রাজার গড়ে দখলদারদের রাজত্ব!
অন্যান্য
প্রকাশ : ২৬ মে ২০১৯, ০০:০০
বিরাট রাজার গড় বাংলাদেশের উত্তরাঞ্চলের একটি গুরুত্বপূর্ণ প্রত্নস্থান। গাইবান্ধার গোবিন্দগঞ্জ উপজেলায় রাজাহার ইউনিয়নে অবস্থিত এই প্রত্নস্থানটির বেশ কয়েকটি ঢিবি সংরক্ষিত পুরাকীর্তি হিসাবে সরকারের তালিকায় নথিভুক্ত আছে। কিন্তু কাগজে-কলমে সংরক্ষিত পুরাকীর্তি হলেও এখন এ ঢিবিগুলো ধ্বংসের দ্বারপ্রান্তে এসে দাঁড়িয়েছে। আর বিরাট রাজার গড়ের বিস্তৃত সীমানা ইতোমধ্যেই দখলদারদের দখলে চলে গেছে বলে জানা গেছে।সম্প্রতি জাহাঙ্গীরনগর বিশ্ববিদ্যালয়ের প্রত্নতত্ত্ব বিভাগের একটি গবেষক দল এখানে জরিপ পরিচালনা করেন। জরিপে তারা দুটি ঢিবি মারাত্মকভাবে ক্ষতিগ্রস্ত অবস্থায় দেখতে পান বলে জানিয়েছেন। স্থানীয় লোকজন মাটি খুঁড়ে নিয়ে যাওয়ার কারণে খ্রিঃ ১০ম-১১শ শতকে নির্মিত দুটি ব্রাহ্মণ্য মন্দিরের ধ্বংসাবশেষের অবশেষ অংশটুকুও নিশ্চিহ্ন হবার মুখে। দুটি ঢিবির ইট নির্মিত স্থাপত্য-কাঠামোর অবশেষ উন্মোচিত ও ক্ষতিগ্রস্ত অবস্থায় দৃশ্যমান হয়ে পড়েছে।জরিপ দলের পক্ষে অধ্যাপক স্বাধীন সেন প্রত্নতত্ত্ব অধিদপ্তরের আঞ্চলিক পরিচালক (রাজশাহী অঞ্চল) বরাবর প্রত্ননিদর্শনগুলো সংরক্ষণের ব্যবস্থা জরুরি ভিত্তিতে গ্রহণের লিখিত আবেদন জানিয়েছেন। অধ্যাপক স্বাধীন সেন বলেন,‘একটি স্থাপত্য কাঠামোর নবরথ মন্দিরের গর্ভগৃহের রথ অভিক্ষেপ (ধাপবিশিষ্ট দেয়াল) বহির্গাত্র উন্মুক্ত হয়ে পড়েছে। মানুষজন ইট খুলে নিয়ে যাওয়ায় এই অভিক্ষেপগুলোর একটি পাশ ধ্বংস হয়ে গেছে। অন্য আরেকটি ঢিবিতে মাটি ও ইট খুলে নিয়ে যাওয়ার কারণে আরেকটি ব্রাহ্মণ্য মন্দিরের মণ্ডপের একপাশের দেয়াল উন্মুক্ত হয়ে কাত হয়ে পড়েছে। অন্যদিকে বৃহত্তর তৃতীয় ঢিবিটির বিভিন্ন প্রান্ত থেকে মাটি ও ইট তুলে নিয়ে যাওয়ার কারণে মাটির নিচে চাপাপড়া স্থাপনার ধ্বংসাবশেষ আংশিকভাবে উন্মোচিত হয়ে পড়েছে।’তবে রাজা বিরাট এলাকায় কি পরিমাণ জায়গা রয়েছে, উপজেলা পরিষদ কার্যালয়ে সেই হিসাব পাওয়া যায়নি। তবে স্থানীয় লোকজন জানায়, রাজা বিরাট এলাকায় অন্তত ৫০ একর জমি থাকতে পারে। এলাকায় স্থাপিত মদনমোহন জিউ বিগ্রহ মন্দিরের সেবায়েত দীলিপ চক্রবর্তী বলেন, ‘রাজা বিরাটের ১৭ একর ২১ শতক জমি নিয়ে হাইকোর্টে মামলা বিচারাধীন আছে। বর্তমানে মন্দিরের দখলে আছে পাঁচ একর জায়গা। সেখানে হাট বসিয়ে প্রণামী আদায় করে মন্দিরের কাজ চালানো হয়। এই সম্পত্তি দেবোত্তর সম্পত্তি হিসাবে নিম্ন আদালতের রায় পেলেও রায়ের বিরুদ্ধে হাইকোর্টে আপিল হয়েছে।’রাজাহার ইউনিয়নের সাবেক সদস্য আলতাফ হোসেন বলেন, ‘রাজা বিরাটের বিস্তীর্ণ এলাকায় অবস্থিত বিভিন্ন অট্টালিকা ও স্থাপনাগুলোর বেশির ভাগ সময়ের বিবর্তনে মাটির নিচে চাপা পড়েছে। একসময় মাটির নিচ থেকে দেব-দেবীর মূর্তি খোদাই করা পাথরও উদ্ধার হয়েছে। সেগুলোর বেশির ভাগ মহাস্থান জাদুঘরে রাখা আছে। ঐতিহাসিক গুরুত্ব বিবেচনায় এটি প্রত্নতত্ত্ব বিভাগের আওতায় এনে সংরক্ষণ করা হলে এটি ঐতিহাসিক নিদর্শন কেন্দ্র হিসাবে গড়ে উঠবে।’গোবিন্দগঞ্জ উপজেলা নির্বাহী কর্মকর্তা রামকৃষ্ণ বর্মন বলেন, ‘এই প্রত্নস্থানটির বেদখল জায়গা বিষয়ে পর্যালোচনা ও জরিপ করে উদ্ধারের জন্য প্রয়োজনীয় ব্যবস্থা গ্রহণ করা হবে।’    



41405,57222
ধীরে চলছে মোকামতলা-জয়পুরহাট আঞ্চলিক মহাসড়কের সংস্কার কাজ!
অন্যান্য
প্রকাশ : ২৬ মে ২০১৯, ০০:০০
মিলন রহমান, স্টাফ রিপোর্টার, বগুড়াবগুড়ার মোকামতলা থেকে জয়পুরহাট পর্যন্ত ৩০ কিলোমিটার আঞ্চলিক মহাসড়ক প্রশস্তকরণের কাজ ধীর গতিতে চলায় জনদুর্ভোগ চরম আকার ধারণ করেছে। ১৯৫ কোটি টাকার এই কাজ আগামী জুলাই মাসের মধ্যে শেষ হওয়ার কথা থাকলেও কাজ হয়েছে মাত্র ৪০ ভাগ। নির্ধারিত সময়ের মধ্যে এই কাজ শেষ করতে সওজ থেকে একাধিকবার ঠিকাদারকে চিঠি দেয়া হলেও কোনো কাজ হয়নি।সড়ক ও জনপদ বিভাগ সূত্রে জানা গেছে, জয়পুরহাট থেকে মোকামতলা পর্যন্ত প্রায় ৩০ কিলোমিটার আঞ্চলিক মহাসড়কের দুই ধারে ২৪ ফুট প্রশস্তকরণের জন্য গত ২০১৭ সালের ১০ এপ্রিল জাতীয় অর্থনৈতিক পরিষদের নির্বাহী কমিটি (একনেক) সভায় ১৯৪.৭৫ কোটি টাকা বরাদ্দ হয়। ১০ কিলোমিটার করে তিনটি প্যাকেজে টেন্ডার হয় এ সড়কের কাজ। প্যাকেজ তিনটি মোকামতলা থেকে পুনট, পুনট থেকে মাটির ঘর এবং মাটির ঘর থেকে জয়পুরহাট শহর পর্যন্ত। পুনট থেকে মাটির ঘর পর্যন্ত ১০ কিলোমিটারের কাজ পায় রাজশাহী শহরের ঠিকাদারি প্রতিষ্ঠান র্যাব-আর.সি লিমিটেড এবং মেসার্স প্যারাডাইস ট্রেডার্স। তারা ওয়ার্ক অর্ডার পেয়ে কাজটি শুরু করেন ২০১৭ সালের নভেম্বর মাসে। এ অংশের কাজ শেষ হবে চলতি বছরের জুন মাসে। মোকামতলা থেকে পুনট এবং মাটির ঘর থেকে জয়পুরহাট শহর পর্যন্ত এ দুই প্যাকেজের কাজ পায় নাভানা কনস্ট্রাকশন। ওয়ার্ক অর্ডার পেয়ে নাভানাও কাজ শুরু করে একই সঙ্গে। তাদেরও কাজ শেষ হবে জুলাই মাসে। কিন্তু শুরু থেকেই ঠিকাদারি প্রতিষ্ঠাগুলো ধীরগতিতে এ সড়কের কাজ করেছেন এমন অভিযোগ এলাকাবাসীর।শুরুতেই ভালো সড়কের দুই পার্শ্বে গর্ত এবং পিচ ঢালাই কার্পেটিং-এর পাথর তুলে ফেলেছে ঠিকাদারের লোকজন। দীর্ঘ ১৪ মাসে ৩০ কিলোমিটার সড়কের মধ্যে পাঁচ কিলোমিটারের কাজ সম্পূর্ণ হয়েছে। আর ২৫ কিলোমিটারের মধ্যে ১০ কিলোমিটার সড়কে নতুন করে বালু, খোয়া ও পাথর দিয়েছে। এখনো ১৫ কিলোমিটার সড়কের কাজ শুরু হয়নি।উত্তরাঞ্চলের প্রায় ৮ জেলার যানবাহন চলাচল করছে এ সড়ক হয়ে। প্রতিদিন শত-শত মালবাহী ট্রাক চলাচল করতে গিয়ে অকেজো হয়ে দিনের পর দিন এ সড়কে পড়ে থাকছে। বেহাল অবস্থায় অতিরিক্ত যানবাহন চলাচলের কারণে এ সড়কের বিভিন্ন স্থানে বড় বড় গর্তের সৃষ্টি হয়েছে। সম্প্রতি বৃষ্টি হওয়ায় পানি জমে আছে। ফলে চরম ভোগান্তি পোহাতে হচ্ছে পথচারীসহ সকল যানবাহনকে। আগামী জুলাই মাসে এ সড়কের কাজ শেষ হওয়াতো দূরের কথা, আরো একবছরে শেষ করতে পারবে কি না এমন প্রশ্নই এলাকাবাসীর। তাদের দাবি- আগামী বর্ষা মৌসুমের আগেই যেন সড়কের কাজ শেষ হয়। এ ব্যাপারে যোগাযোগ করা হলে নাভানা কনস্ট্রাকশনের মহাব্যবস্থাপক আকবর আলী আশাবাদ ব্যক্ত করেছেন, কার্যাদেশের নির্ধারিত সময়ের মধ্যেই বিটুমিনের কাজ ছাড়া বাকি সব কাজ শেষ হবে।পথচারী হামিদুল ইসলাম, ট্রাকচালক জোবায়ের হোসেন ও দূরপাল্লার কোচ চালক সামিম হোসেন জানান, গত দেড়বছর ধরে এ সড়কে ঝুঁকি নিয়ে চলাচল করতে হচ্ছে তাদের। বেশ কয়েকবার দুর্ঘটনাও ঘটেছে এ সড়কে। পাঁচজন লোকও মারা গেছে। জয়পুরহাট মটর শ্রমিক ইউনিয়নের সাধারণ সম্পাদক আলহাজ রফিকুল ইসলাম বলেন, উত্তরাঞ্চলের প্রায় ৮টি জেলায় যাতায়াতের জন্য একমাত্র সড়ক হিসাবে ব্যবহূত হয় এ সড়কটি। দূরপাল্লার কোচ, আন্তঃজেলা বাস ও মিনিবাস এবং পণ্যবাহী ট্রাকসহ অসংখ্য যানবাহন চলাচল করে এ পথে।র্যাব-আর.সি লিমিটেড এবং মেসার্স প্যারাডাইস ট্রেডার্সের পক্ষে সড়কের কাজ দেখ-ভালের দায়িত্বে নিয়োজিত মাজেদুর রহমান বলেন, যে পর্যন্ত কাজ করেছি সে অনুপাতে বিল দাখিল করে আজও টাকা পায়নি। মূলত অর্থ সংকটের কারণেই কাজ বন্ধ আছে। অর্থ পেলেই দ্রুত কাজ চালু করা হবে। সওজ বগুড়ার নির্বাহী প্রকৌশলী মো. আশরাফজ্জামানের সঙ্গে যোগাযোগ করা হলে তিনি জানান,  মোকামতলা-জয়পুরহাট আঞ্চলিক মহাসড়কের একটি প্যাকেজে কাজ পেয়েছে নাভানা কনস্ট্রাকশন। তাদের কাজের অগ্রগতি হতাশাজনক। কার্যাদেশের মেয়াদ শেষ হয়ে এলেও তাদের কাজ হয়েছে মাত্র ৪০ ভাগ।  মহাসড়কের পিচ-খোয়া তুলে এভাবে সড়ক খুঁড়ে ফেলে রাখায় জনদুর্ভোগ বেড়েছে। তিনি বলেন, এ ব্যাপারে ঠিকাদার প্রতিষ্ঠানকে তার পক্ষ থেকে এবং তত্ত্বাবধায়ক প্রকৌশলীর পক্ষ থেকেও একাধিকবার চিঠি দেয়া হয়েছে। সিডিউল অনুযায়ী চলতি বছরের জুন মাসে কাজ শেষ হওয়ার কথা এমনটাই নিশ্চিত করে সড়ক ও জনপদ বিভাগের নির্বাহী প্রকৌশলী তানভির সিদ্দিক বলেন, একটি প্যাকেজের কাজ বন্ধ আছে। অন্য দুইটি প্যাকেজের কাজ ধীরগতিতে এগুচ্ছে। অর্থ ছাড় করতে মন্ত্রণালয়ে চিঠি  দেওয়া হয়েছে।    



41406,57223
ফুলবাড়ির বেশিরভাগ কৃষক বিক্রির সুযোগ থেকে বঞ্চিত
অন্যান্য
প্রকাশ : ২৬ মে ২০১৯, ০০:০০
সরাসরি ধান ক্রয় অভিযানফুলবাড়ি (দিনাজপুর) সংবাদদাতাসরাসরি কৃষকের ধান ক্রয় অভিযানে ফুলবাড়ির বেশিরভাগ কৃষক তাদের উত্পাদিত ধান বিক্রির সুযোগ থেকে বঞ্চিত হচ্ছেন। ফলে লোকসান থেকে ফিরতে পারছেন না কৃষকরা।উপজেলার চকচকা গ্রামের বোরো চাষি মো. জিল্লুর রহমান, মো. শহিদুল ইসলাম ও গোপালপুর গ্রামের সুবাস চন্দ্র রায় বলেন, বোরো মৌসুমের শুরু থেকেই ধান কাটা শ্রমিক সংকট দেখা দেয়। সাড়ে ৬শ থেকে ৭শ টাকায় একজন শ্রমিক নিতে হয়েছে। এদিকে বাজারে নতুন ধানের দাম সর্বোচ্চ সাড়ে ৫শ টাকা মণ দরে বিক্রি হওয়ায় হতাশার মধ্যে পড়েছেন তারা। তবে আশা ছিল সরকারি গুদামে কিছুটা ধান বিক্রি করতে পারলে লাভের মুখ দেখতে পাবেন। কিন্তু লটারির মাধ্যমে কৃষক নির্ধারণ হওয়ায় তারা সেই সুযোগ থেকেও বঞ্চিত হয়েছেন। তবে বরাদ্দ বাড়ানো হলে সুযোগ বঞ্চিত কৃষকরাও ধান বিক্রি করার সুযোগ পেতেন।  উপজেলা খাদ্য নিয়ন্ত্রক মো. গোলাম মওলা বলেন, উপজেলায় সরকারিভাবে ধান সংগ্রহের লক্ষ্যমাত্রা নির্ধারণ করা হয়েছে ৪৩৩ টন। ২৬ টাকা কেজি দরে কৃষকদের কাছ থেকে সরাসরি ওই পরিমাণ ধান ক্রয় করা হবে। কিন্তু যে পরিমাণ ধান সংগ্রহ করা হবে উপজেলায় তার চেয়ে অনেক অনেকগুণ বেশি কৃষক রয়েছেন। এ কারণে কৃষি বিভাগের কৃষি উপকরণ কার্ডধারী কৃষকদের মধ্য থেকে লটারির মাধ্যমে নির্বাচিত কৃষকদের কাছ থেকে জন প্রতি ৫২০ কেজি করে ধান ক্রয় করা হচ্ছে।উপজেলা কৃষি কর্মকর্তা এটিএম হামীম আশরাফ বলেন, কৃষি দপ্তর থেকে ২০১৪ সালে ইস্যু কৃষি উপকরণ কার্ডের ভিত্তিতে ৩২ হাজার ৫৫৫ জন কৃষকের নামের তালিকা ক্রয় কমিটিতে পাঠানো হয়েছিল। ওই তালিকা থেকে লটারির মাধ্যমে ৮৩০ জন কৃষকের নাম নির্ধারণ করা হয়েছে।উপজেলা ধান ক্রয় কমিটির সভাপতি ও উপজেলা নির্বাহী কর্মকর্তা মো. আব্দুস সালাম চৌধুরী বলেন, ৪৩৩ টন ধান কেনার লক্ষ্যমাত্রা দিয়েছে সংশ্লিষ্ট মন্ত্রণালয়। কিন্তু উপজেলায় স্বীকৃত ধান চাষির সংখ্যা ৩২ হাজার ৫৫৫ জন। এখানে এবার প্রায় ৫৯ হাজার টন ধান উত্পাদন হয়েছে। এ কারণে কৃষকদের ধান ক্রয়ে স্বচ্ছতা আনতে গত ২১ মে উপজেলা পরিষদ চত্বরে কৃষকদের উপস্থিতিতে উন্মুক্ত লটারির মাধ্যমে ধান বিক্রির সুযোগ পেয়েছেন ৮৩০ জন কৃষক।      



41407,57224
চকরিয়ায় পানিতে ভেসে গেছে ২৫০ চাষির মাঠে মজুদ লবণ!
অন্যান্য
প্রকাশ : ২৬ মে ২০১৯, ০০:০০
চকরিয়া (কক্সবাজার) সংবাদদাতাচকরিয়া উপজেলার বদরখালী ইউনিয়নের দুই নম্বর বড়মাঠ এলাকার তিনটি পলবোট খুলে যাওয়ায় সামুদ্রিক পানিতে ভেসে গেছে মাঠে মজুদ অন্তত ৩৫ হাজার মণ লবণ। গত শুক্রবার দুপুর আড়াইটার দিকে বদরখালী ইউনিয়নের সাতডালিয়াস্থ বেড়িবাঁধের পাশের লবণ মাঠে ঘটেছে এ ঘটনা। এ ঘটনার পর বিপুল পরিমাণ আর্থিক ক্ষতিসাধনের মুখে স্থানীয় আড়াই শতাধিক প্রান্তিক লবণ চাষি।ক্ষতিগ্রস্ত লবণ চাষিদের মধ্যে আছেন—বদরখালী ইউনিয়নের সাতডালিয়া ও নতুনঘোনা গ্রামের অন্তত ২৬০টি পরিবার। এসব পরিবারের মালিকানাধীন দুই নম্বর বড়মাঠ এলাকার মোট লবণ জমির পরিমাণ ৪৮০ একর। বর্ষাকালে বদরখালী সমিতি প্রকল্পটি মত্স্য চাষের জন্য ইজারা দেন। সমবায় আইনের আলোকে ইজারার টাকার একটি অংশ জমির মূল মালিকদের দেওয়া হয়। অবশিষ্ট অংশের টাকা সমিতির তহবিলে রক্ষিত থাকে এলাকার সার্বিক উন্নয়নে ব্যয়নির্বাহ করতে।ক্ষতিগ্রস্ত লবণ চাষিরা জানান, গত বৃহস্পতিবার দুপুরে সমিতির সভাপতি ও সম্পাদকের কাছে মৌখিক আবেদন জানাই। সমিতির কার্যালয়ে উপস্থিত হয়ে মাঠ থেকে মজুদ লবণ ও মালামাল সরিয়ে নিতে সময় চেয়ে আসার একদিন পর গত শুক্রবার দুপুরে বেশির ভাগ চাষি মসজিদে জুমার নামাজ আদায় করতে গেলে লবণ মাঠের চারপাশের তিনটি পলবোট থেকে কয়েকটি স্থানে লবণ মাঠে সামুদ্রিক পানি ঢুকে পড়ে।বদরখালী ইউনিয়নের নতুনঘোনা ও সাতডালিয়া গ্রামের বাসিন্দা লবণ চাষি নুরুল আমিন, আমির হোসেন, রিদুয়ানুল হক, মোহাম্মদ আলী, মাহামুদুল করিম, জয়নাল আবেদিন ও ইলিয়াছ বলেন, ‘কয়েকটি স্থানে সামুদ্রিক পানিতে তলিয়ে গেছে লবণ মাঠ। এতে আড়াই শতাধিক চাষির মাঠে মজুদ অন্তত ৩৫ হাজার মণ লবণ পানিতে ভেসে গেছে। এ ঘটনায় আমাদের কমপক্ষে ১০ লাখ ৫০ হাজার ক্ষতিসাধন হয়েছে।’সমিতির সম্পাদক জয়নাল আবেদিন খান বলেন, ‘মৌসুম শেষ হওয়ায় বর্তমানে বেশির ভাগ মাঠে লবণ মজুদ নেই। বদরখালী সমিতির দুই নম্বর বড়মাঠ প্রকল্পটি যেহেতু মত্স্য চাষের জন্য সমিতি কর্তৃপক্ষ আগে ইজারা দিয়েছেন, সেজন্য আমরা চাষিদের মাঠ ছেড়ে দিতে অনুরোধ করেছি।’সমিতির সম্পাদক খান জয়নাল আরো বলেন, ‘কয়েক দিন আগে বৃষ্টিপাত হলে বড়মাঠের লবণ চাষিরা মজুদ লবণ ও মালামাল সরিয়ে নিয়েছেন।’    



41408,57225
রাজশাহীর আম ঈদের পর!
অন্যান্য
প্রকাশ : ২৬ মে ২০১৯, ০০:০০
স্টাফ রিপোর্টার, রাজশাহীআমের শহর হিসেবে পরিচিত রাজশাহী। কিন্তু মধুমাস জ্যৈষ্ঠ চললেও বাজারে তেমন একটা আম নেই। আমের রাজ্য রাজশাহীর ফলবাজার এখন লিচুতে ঠাসা। বাজার ছাড়াও বাসস্ট্যান্ড, ফুটপাত সবখানেই লিচু আর লিচু। জ্যৈষ্ঠের শুরু থেকেই এবার রাজশাহীর বাজারে রাজত্ব করছে এই মৌসুমী ফল। অপরিপক্ব আমের বাজারজাত ঠেকাতে গত কয়েক বছরের মতো এবারো আম নামানোর সময় বেঁধে দিয়েছিল জেলা প্রশাসন। সে অনুযায়ী, পহেলা জ্যৈষ্ঠ থেকেই গুটি জাতের আম নামানোর অনুমতি রয়েছে। আর উন্নত জাতের গোপালভোগ পাড়ার সময় শুরু হয়েছে গত ২০ মে থেকে। এখন বাজারে কিছু গুটি জাতের আমের দেখা মিললেও গোপালভোগ পাওয়া যাচ্ছে না বললেই চলে। চাষিরা বলছেন, জেলা প্রশাসন ছক কষে আম পাড়ার তারিখ নির্ধারণ করে দিলেও আবহাওয়ার তারতম্যের কারণে বিভিন্ন জাতের আম এখনো গাছে পরিপক্বতা পায়নি। এর ওপর দাবদাহের মধ্যে রমজান মাস চলছে। ফলে আমের পরিপক্বতার এই সময়টাকে মুনাফা হিসেবেই দেখছেন তারা। সাধারণত রমজান মাসে আমের ব্যবসায় ভাটা থাকে। আর আমের পরিপক্বতায় আরো সময় হাতে আছে। তাই এই সুযোগটাকে কাজে লাগিয়ে ঈদের পর মৌসুমের পুরো বাজারটা ধরতে চান রাজশাহীর আমচাষিরা।রাজশাহীর ছোট বনগ্রাম এলাকার আমচাষি ও ব্যবসায়ী ফরিদুল ইসলাম বলেন, জেলা প্রশাসনের বেঁধে দেওয়া সময় মতে এখনই অনেক গাছ থেকে আম নামানো যাবে। কিন্তু গাছে রাখলেও ক্ষতি নেই, বরং লাভই আছে। একদিকে আমে পরিপক্বতা আসবে অন্যদিকে ঈদের পরের বাজারে কেবল আমই থাকবে। এতে ব্যবসাও জমে উঠবে, মুনাফাও বাড়বে।সময় বেঁধে দেওয়া ও আম ভাঙা প্রসঙ্গে রাজশাহী ফল গবেষণা ইনস্টিটিউটের প্রধান বৈজ্ঞানিক কর্মকর্তা ড. আলিমউদ্দিন বলেন, আম যখন আসবে তখনই বাজার জমে উঠবে। দেরি হলেও কোনো ক্ষতি নেই। আবার নামানোর ক্ষেত্রে সময় বেঁধে দেওয়ায় কোনো ক্ষতি হয়নি। আবহাওয়ার তারতম্যের কারণে গাছে এখনো আম পরিপক্ব হচ্ছে, এটা হতেই পারে। এটা স্বাভাবিকভাবেই দেখা উচিত।জেলা প্রশাসনের সিদ্ধান্ত অনুযায়ী, আগামী ২৫ মে থেকে রাণীপছন্দ, ২৮ মে থেকে খিরসাপাত বা হিমসাগর এবং ২৬ মে থেকে লক্ষণভোগ বা লখনা জাতের আম নামানো যাবে।জেলা কৃষি সম্প্রসারণ অধিদপ্তরের উপ-পরিচালক শামসুল হক জানান, রাজশাহীতে এ বছর আমের গাছ রয়েছে ১৭ হাজার ৪৬৫ হেক্টর জমিতে। আমের উত্পাদনও খুব ভালো হবে বলে তারা আশা করছেন।    



41409,57226
নাগেশ্বরী-ফুলবাড়ী সড়কে বাস চলাচল বন্ধ এক যুগ
অন্যান্য
প্রকাশ : ২৬ মে ২০১৯, ০০:০০
দুর্ভোগে তিন উপজেলার মানুষনাগেশ্বরী (কুড়িগ্রাম) সংবাদদাতানাগেশ্বরী-ফুলবাড়ী ১৮ কিলোমিটার সড়কে দীর্ঘ ১২ বছর ধরে বাস চলাচল বন্ধ রয়েছে। এতে দুর্ভোগে পড়েছেন তিন উপজেলার ১০ লক্ষাধিক মানুষ।খোঁজ নিয়ে জানা গেছে, ২০০৮ সালে অল্পকিছুদিন এ সড়কে চলাচল করে উত্তর ধরলা মোটর মালিক সমিতির ছয়টি বাস। পরে কুড়িগ্রাম জেলা মোটর মালিক সমিতি কুড়িগ্রাম-নাগেশ্বরী-ফুলবাড়ী পর্যন্ত আরো ছয়টি বাস চালু করে। সেগুলোর অধিকাংশই সে সময় নাগেশ্বরী পর্যন্ত এসে ফুলবাড়ী যেতে অপারগতা প্রকাশ করে। এ নিয়ে উত্তর ধরলা মোটর মালিক সমিতি ও কুড়িগ্রাম জেলা মোটর মালিক সমিতির মধ্যে টানাপোড়েন সৃষ্টি হলে এক সময় কুড়িগ্রাম জেলা মোটর মালিক সমিতি এ সড়ক থেকে তাদের বাসগুলো তুলে নেয়। এর কিছুদিন পর কোনো কারণ না দেখিয়ে উত্তর ধরলা মোটর মালিক সমিতিও এ রুটে তাদের বাস চলাচল বন্ধ করে দেয়। তখন থেকে এ পর্যন্ত এ সড়কে বাস চলাচল সম্পূর্ণ বন্ধ রয়েছে। ফলে দুর্ভোগে পড়েছেন নাগেশ্বরী, ভুরুঙ্গামারী ও ফুলবাড়ী উপজেলার ১০ লক্ষাধিক মানুষ। এদিকে দ্বিতীয় ধরলা সেতু দিয়ে লালমনিরহাট হয়ে সহজেই রংপুরে যাওয়া গেলেও সাধারণ পরিবহন না থাকায় তা সম্ভব হচ্ছে না। তাই বিকল্প পথে কুড়িগ্রাম হয়ে রংপুর পৌঁছাতে তাদের প্রায় ১০ কিলোমিটার বেশি পথ পাড়ি দিতে হয়।কুড়িগ্রাম জেলা বাস মিনিবাস ও মাইক্রোবাস মালিক সমিতির সাধারণ সম্পাদক স্বপন সাহা বলেন, পর্যাপ্ত সংখ্যক যাত্রী ও বাস মালিকদের ব্যবসা আশানুরূপ না হওয়ায় বাস মালিকরা সে সময় এ সড়কে বাসগুলো চলাচল বন্ধ করে দেয়। লালমনিরহাট জেলা বাস মালিকদের সঙ্গে আলোচনা চলছে। লালমনিরহাটের রত্নাই ব্রিজটি ঠিক হলে পুনরায় বাস সার্ভিস চালু হতেও পারে।   



41410,57227
নোয়াপাড়া চা বাগানে শ্রমিক ধর্মঘট
অন্যান্য
প্রকাশ : ২৬ মে ২০১৯, ০০:০০
মাধবপুর (হবিগঞ্জ) সংবাদদাতা মাধবপুর উপজেলার নোয়াপাড়া চা বাগান ম্যানেজার ফখরুল ইসলাম ফরিদীর অপসারণের দাবিতে শনিবার থেকে চা বাগানের সকল প্রকার কাজকর্ম বন্ধ রেখে শ্রমিক ধর্মঘট শুরু করেছে সাড়ে ৯শ শ্রমিক। দুপুরে নোয়াপাড়া চা বাগানে গিয়ে দেখা গেছে, বাগানের নাচঘরে শ্রমিকরা অবস্থান নিয়ে ম্যানেজারের অপসারণ দাবি করছে।চা বাগান পঞ্চায়েত কমিটির সভাপতি কমেট নায়েক ও সম্পাদক মনি লাল বাউড়ি জানান, দীর্ঘদিন ধরে নোয়াপাড়া চা বাগানের শ্রমিকরা ৩৫ দফা দাবি আদায়ের জন্য আন্দোলন করে আসছে। শনিবার সকালে শ্রমিক নেতৃবৃন্দ ম্যনেজারের সাথে এ বিষয়ে কথা বলতে গেলে ম্যনেজার নেতৃবৃন্দের সাথে খারাপ ব্যবহার করে তাড়িয়ে দিয়েছেন। তারা চা শ্রমিকদের স্বার্থবিরোধী কার্যক্রমের জন্য বাগানের টিলা বাবু পণ্ডিত রবিদাসেরও অপসারণ দাবি করেছেন।এ বিষয়ে নোয়াপাড়া চা বাগান ম্যানেজার ফখরুল ইসলাম ফরিদী বলেন, সকালে শ্রমিক নেতৃবৃন্দের সাথে তিনি কোনো খারাপ ব্যবহার করেননি। কথা কাটাকাটির এক পর্যায়ে এখন যা তুরা বললে শ্রমিকরা উত্তেজিত হয়ে চা বাগানের কাজকর্ম বন্ধ রেখেছে।লস্করপুর ভ্যালী সভাপতি রবীন্দ্র গৌড় বলেন, সম্পাদক অনিরুদ্ধ বাড়াইক ও কেন্দ্রীয় যুগ্ম সম্পাদক নৃপেন পালসহ নোয়াপাড়া চা বাগানে তারা এসেছেন। সমস্যা নিরসনে শ্রমিকদের সাথে আলোচনা অব্যাহত রেখেছেন।



41411,57228
কাগেশ্বরী পারাপারে বাঁশের সাঁকোই ভরসা!
অন্যান্য
প্রকাশ : ২৬ মে ২০১৯, ০০:০০
বেড়া (পাবনা) সংবাদদাতা বেড়া উপজেলার ৪নং চাকলা ইউনিয়নে কাগেশ্বরী নদী পারাপারের একমাত্র অবলম্বন বাঁশের সাঁকো। জীবনের ঝুঁকি নিয়ে ৩০ বছর ধরে হাজার হাজার মানুষ এই সাঁকো দিয়ে নদী পার হচ্ছেন।ভুক্তভোগী এলাকাবাসী জানান, বেড়া উপজেলার চাকলা ইউনিয়নের খাকছাড়া গ্রামে কাকেশ্বরী নদীর উপর নির্মিত প্রায় ৮০ মিটার দৈর্ঘ্য বাঁশের সাঁকোটি ৩০ বছর আগে থেকেই এলাকাবাসী চাঁদা উত্তোলন করে নির্মাণ করে। সে থেকে প্রতিবছরই সাঁকোটি সংস্কারের জন্য চাঁদা তুলতে হয়। প্রতিদিনই শত শত মানুষের পারাপার সাঁকো দিয়ে। এপারে কৃষকদের ওপারে জমি চাষ, ফসল আনা-নেয়া করতে ব্যাপক সমস্যা হয়। বর্ষাকালে পানি প্রবাহ বৃদ্ধি পেলে ভোগান্তি দ্বিগুণ হয়।চাকলা ইউনিয়নের চেয়ারম্যান মো. ফারুক হোসেন বলেন, প্রতিদিন শত শত মানুষ ও শিক্ষার্থী নিজেদের প্রয়োজনে এই সাঁকোটি দিয়ে নদী পারাপার হচ্ছেন। ওখানে প্রায় দু’শ’ পরিবারের বসবাস। আমি জনগুরুত্বপূর্ণ এই সাঁকোটির স্থলে একটি ব্রিজ নির্মাণের জন্য ও সংশ্লিষ্ট কর্তৃপক্ষের কাছে বারবার দাবি জানিয়ে এসেছি।  বেড়া উপজেলা প্রকৌশলী আ. কদ্দুস বলেন, ঐ স্থানের দুই কিলোমিটারের মধ্যে একটি ব্রিজ রয়েছে। নিয়ম অনুযায়ী এত ঘন ঘন ব্রিজ দেয়া হয় না। বাকিটা কর্তৃপক্ষের ব্যাপার। 



41412,57229
লাউয়াছড়া উদ্যানে রেলপথে গাছ পড়ে চার ঘণ্টা ট্রেন চলাচল বন্ধ
অন্যান্য
প্রকাশ : ২৬ মে ২০১৯, ০০:০০
কমলগঞ্জ (মৌলভীবাজার) সংবাদদাতালাউয়াছড়া জাতীয় উদ্যানের ভেতর পাহাড়ি এলাকায় ভারী বর্ষণে রেলপথে গাছ পড়ে ৪ ঘণ্টা ট্রেন চলাচল বন্ধ ছিল। শুক্রবার দিবাগত রাত ২টা থেকে ভোর ৬টা পর্যন্ত সিলেট-আখাউড়া সেকশনের ঐ রেলপথে ট্রেন চলাচল বন্ধ হয়ে পড়ে। পরে গাছ কেটে অপসারণের পর ভোর ৬টা থেকে সিলেটের সাথে ট্রেন চলাচল স্বাভাবিক হয়েছে।শমশেরনগর রেলওয়ে স্টেশন মাস্টার কবির আহমদ বলেন, পাহাড়ি এলাকায় রেলপথে গাছ পড়ায় ঢাকা থেকে ছেড়ে আসা ৭৩৯ নম্বর আপ সিলেট অভিমুখী আন্তঃনগর উদয়ন এক্সপ্রেস ট্রেন শ্রীমঙ্গল স্টেশনে, চট্টগ্রাম থেকে ছেড়ে আসা ৭২৩ নম্বর আপ সিলেট অভিমুখী উদয়ন এক্সপ্রেস ট্রেন রশিদপুর স্টেশনে ও সিলেট থেকে ছেড়ে আসা চট্টগ্রাম অভিমুখী ১৪ নম্বর ডাউন জালালাবাদ এক্সপ্রেস ট্রেন ভানুগাছ স্টেশনে আটকা পড়ে।রেলওয়ে গণপূর্ত বিভাগের শ্রীমঙ্গলস্থ ঊর্ধ্বতন উপ-সহকারী প্রকৌশলী মনির হোসেন জানান, লাউয়াছড়া জাতীয় উদ্যানের ভেতর পাহাড়ি এলাকায় ঝড় তুফান ও ভারী বৃষ্টি হলে রেলপথের উপর গাছ পড়ে এ অবস্থার সৃষ্টি হয়।



41413,57230
বাগেরহাটে ঝড়ে শতাধিক ঘরবাড়ি বিধ্বস্ত
অন্যান্য
প্রকাশ : ২৬ মে ২০১৯, ০০:০০
বাগেরহাট প্রতিনিধিবাগেরহাটে শনিবার ভোরে হঠাত্ ঝড়ে বিভিন্ন উপজেলার শতাধিক ঘরবাড়ি ও বেশ কিছু শিক্ষাপ্রতিষ্ঠান বিধ্বস্ত হয়েছে। উপড়ে পড়েছে গাছ, ক্ষতি হয়েছে ছোট-বড় কয়েকটি সড়কের।এছাড়া ঝড়ে সদর উপজেলার কাড়াপাড়া গ্রামের মুরগি ব্যবসায়ী নিবাস বিশ্বাসের পাঁচটি মুরগির খামার ভেঙে গেছে।নিবাস বিশ্বাস বলেন, ভোরে ঘুমিয়ে ছিলাম। হঠাত্ শব্দ শুনে উঠি। দ্রুত ঘরের বাইরে বের হয়ে দেখি সবকটি মুরগির ঘরের উপর গাছ পড়ে ভেঙে গেছে। আমার থাকার ও রান্নার ঘরও ভেঙে গেছে। প্রতিবেশী তাপস ও বিকাশের ঘরও ক্ষতিগ্রস্ত হয়েছে।কাড়াপাড়া গ্রামের অবসরপ্রাপ্ত শিক্ষক আব্দুল্লাহীল বাকী বলেন, হঠাত্ ঝড়ে রাস্তার উপরের চারটি মেগনি গাছ উপড়ে পড়েছে। এতে রাস্তার অর্ধাংশ ভেঙে গেছে।বাগেরহাটের জেলা প্রশাসক তপন কুমার বিশ্বাস বলেন, উপজেলা নির্বাহী কর্মকর্তাদের মাধ্যমে ঝড়ে ক্ষতিগ্রস্তদের তালিকা করা হবে। ক্ষতিগ্রস্তদের প্রয়োজনীয় সহযোগিতা করা হবে।



41414,57231
খালিয়াজুরীতে মাদক ব্যবসায়ী গ্রেফতার
অন্যান্য
প্রকাশ : ২৬ মে ২০১৯, ০০:০০
খালিয়াজুরী (নেত্রকোনা) সংবাদদাতাখালিয়াজুরীতে শুক্রবার রাতে মাদক ব্যবসায়ী মহরম আলী গাঁজাসহ গ্রেফতার হয়েছে।খালিয়াজুরী থানার ওসি এটিএম মাহমুদুল হক জানান, গোপনে খবর ছিল মহরম আলী আবারো মাদক বিক্রি করছে। পরে অভিযান চালিয়ে পুলিশ তাকে ১শ গ্রাম গাঁজাসহ গ্রেফতার করে। তার বিরুদ্ধে মামলা করে শনিবার সকালে নেত্রকোনা আদালতে পাঠালে আদালত তাকে জামিন না দিয়ে কারাগারে পাঠায়। 



41415,57232
অজ্ঞান পার্টির খপ্পরে পড়ে সর্বস্ব খোয়ালেন এক নারী
অন্যান্য
প্রকাশ : ২৬ মে ২০১৯, ০০:০০
হোমনা (কুমিল্লা) সংবাদদাতাহোমনায় শনিবার অজ্ঞান পার্টির খপ্পরে পড়ে সর্বস্ব খোয়ালেন এক নারী। ভুক্তভোগী নারীর নাম হাওয়া বেগম। তিনি উপজেলার নিলখি গ্রামের মো. আলাউদ্দিনের স্ত্রী।হাওয়া বেগম জানান, ঈদের কেনাকাটা করার জন্য হোমনা বাজারে এসে তিনি কফিল উদ্দিন গার্লস স্কুলের গেটের সামনে দাঁড়ান। এ সময় তিনজন ছেলে তাকে স্কুলের গেটের ভিতর থেকে ডাক দিলে তিনি ভিতরে যান। তারপর একটি ছেলে তার হাতে একটি লবণের পোটলা দেয়। পোটলা হাতে নেওয়ার পর তিনি নিজে থেকে তার মানিব্যাগ খুলে নগদ ১২ হাজার টাকা, কান ও গলায় থাকা স্বর্ণের জিনিসগুলো তাদেরকে দিয়ে দেন। পরে ছেলেগুলো সেগুলো নিয়ে চলে যাওয়ার পর তিনি চিত্কার করতে থাকলে লোকজন জমা হয়। পরে উপস্থিত লোকজনদেরকে তিনি বিষয়টি বললেও ওই তিন ছেলেকে আর কোথাও খুঁজে পাওয়া যায়নি। তিনি বলেন, আমার হাতে লবণের পোটলা নেওয়ার পর কেনো তাদেরকে নিজে থেকে টাকা ও স্বর্ণালংকার দিলাম বুঝতে পারতেছি না।থানার ইন্সপেক্টর কাজী নাজমুল ইসলাম আরো বলেন, কেউ যাতে অপরিচিত লোকজনের কোনো জিনিস এভাবে হাতে না নেয় এবং অপরিচিত লোকজনের দেওয়া কোনো কিছু না খাওয়ার অনুরোধ করছি।



41416,57233
লালমোহনে বজ্রপাতে ননদ-ভাবী আহত
অন্যান্য
প্রকাশ : ২৬ মে ২০১৯, ০০:০০
লালমোহন (ভোলা) সংবাদদাতা লালমোহনে শনিবার সকালে বজ্রপাতে ননদ-ভাবী আহত হয়েছেন। আহতরা হলেন বগীরচর গ্রামের বশির আহমদের স্ত্রী ইয়াসমিন বেগম (৩২) এবং সেলিম উদ্দিনের স্ত্রী নিরু বেগম (২৮)।পরিবারের সদস্যরা জানান, সকালে বৃষ্টির সময় তারা থালাবাসন ধোয়ার জন্য পুকুর ঘাটে যাচ্ছিলেন। এ সময় তাদের পায়ের পাতায় বজ্রপাতে আঘাত করে। এতে দুজনেরই পায়ের পাতা ঝলসে যায়।লালমোহন হাসপাতালের জরুরি বিভাগের স্বাস্থ্য সহকারী আবুল হোসেন জানান, আহতদের খিচুনি দেখা দেওয়ায় তাদেরকে ভোলা সদর হাসপাতালে পাঠানো হয়েছে। 



41417,57234
মানুষ ইনকাম ট্যাক্স কম দেয়, যাকাতও ঠিকমতো আদায় করেনা: অর্থমন্ত্রী
জাতীয়
প্রকাশ : ২৫ মে ২০১৯, ২১:৪৯
অর্থমন্ত্রী আ হ ম মুস্তফা কামাল বলেছেন, আমাদের দেশের মানুষ ইনকাম ট্যাক্স কম দেয়, তেমনিভাবে অনেকে সক্ষম হওয়া সত্বেও যাকাতটাও ঠিকমত আদায় করেনা। আমাদের ওপর হজ যেমন ফরজ তেমনি সম্পদশালীদের জন্য যাকাতও ফরজ। আমি বিশ্বাস করি যাকাত একটি আন্দোলনের রূপ নেবে যদি আমরা সবাই একটু একটু করে এগিয়ে আসি।   শনিবার হজ এজেন্সিস এসোসিয়েশন অব বাংলাদেশ (হাব) এর ইফতার ও দোয়া মাহফিলে প্রধান অতিথির বক্তব্যে তিনি একথা বলেন। এতে বিশেষ অতিথি ছিলেন ধর্ম প্রতিমন্ত্রী অ্যাডভোকেট শেখ মো: আবদুল্লাহ ও  বেসামরিক বিমান ও পর্যটন প্রতিমন্ত্রী  মোঃ মাহবুব আলী। হাবের সভাপতি এম শাহাদাত হোসাইন তসলিমের সভাপতিত্বে ও মহাসচিব ফারুক আহমদ সরদার ও যুগ্ম মহাসচিব মাওলানা ফজলুর রমানের সঞ্চালনায় রাজধানীর পুলিশ কনভেনশন হলে ইফতার মাহফিলে আরো বক্তব্য রাখেন,  ধর্ম সচিব  মোঃ আনিছুর রহমান। উপস্থিত ছিলেন, ধর্ম মন্ত্রনালয়ের যুগ্মসচিব জহির আহমেদ, আশকোনা হজ অফিসের পরিচালক সাইফুল ইসলাম,হাবের সাবেক সভাপতি মো: ফারুক, আব্দুশ শাকুর, মো: ইব্রাহীম বাহার, সহসভাপতি মাওলানা ইয়াকুব শরাফতী, মো. ইব্রাহীম, সাবেক সহসভাপতি সৈয়দ গোলাম সরওযার, ফরিদ আহমেদ মজুমদার প্রমুখ।অর্থমন্ত্রী বলেন, হজ এজেন্সির যারা আছেন আপনারাতো হজের কাজ করবেনই আমার অনুরোধ হচ্ছে পাশাপাশি কারা যাকাত দেবে, কিভাবে যাকাত দেবে শিখিয়ে দেবেন। যাকাত দিলে সম্পদ সঠিক হয়। আল্লাহ সম্পদে বরকত দেন। আমাদের সম্পদে হক রয়েছে আত্মীয়-স্বজন, প্রতিবেশী, গরীবদের। এই হক যেন পুরণ করতে পারি। ধর্ম প্রতিমন্ত্রী শেখ আব্দুল্লাহ বলেন, হজ ব্যবস্থাপনায়  যেখানে যে সমস্যা আছে সেগুলো সমাধানের জন্য আপ্রাণ চেষ্টা করবো। এ বছর যদি সন্দুরভাবে হজ সম্পন্ন হয় প্রধানমন্ত্রী হজ এজন্সিগুলের সৌজন্যে গণভবনে ডিনারের আয়োজন করবেন।  এম শাহাদাত হোসেন তসলিম বলেন, হজ ব্যবস্থাপনা একটি  কঠিন কাজ। একসঙ্গে অনেক লোকের ব্যবস্থাপনা করতে গেলে কিছুনা কিছু ক্রুটি হতেই পারে। কিন্তু এজন্য এজেন্সিগুলোকে যেন ঢালাওভাবে অভিযুক্ত করা না হয়। কেউ অপরাধ করলে অবশ্যই  সে শাস্তি পাবে। তিনি বলেন, বিমান ভাড়া আরো কমাতে হবে। এজন্য উন্মুক্ত টেন্ডারের মাধ্যমে অন্য এজেন্সিগুলোকে সুযোগ দেয়া উচিত। আরো পড়ুন: ‘নাগরিক নিরাপত্তায় বৃহৎ ঐক্যের প্রয়োজন’এর আগে শনিবার হাবের ১৫ তম বার্ষিক সাধারণ সভা অনুষ্ঠিত একই হলে অনুষ্ঠিত। হাবের সভাপতি এম শাহাদাত হোসাইন তসলিমের সভাপতিত্বে এতে বক্তব্য রাখেন হাবের সাবেক সভাপতি  মোঃ ফরুক,  মোঃ আবদুশ শাকুর, ইব্রাহীম বাহার, সাবেক সহসভাপতি গোলাম সরোয়ার, সাবেক মহাসচিব শেখ আব্দুল্লাহ প্রমুখ। এছাড়াও হাবের সদস্যদের সদস্যদের জন্য আয়োজিত কেরাত ও আযান প্রতিযোগিতায় বিজয়ীদের মধ্যে পুরস্কার বিতরণ করেন হাবের নেতারা। ইত্তেফাক/এমআই



41418,57235
আসামি ছিনতাই! গ্রেফতার ১০
অন্যান্য
প্রকাশ : ২৬ মে ২০১৯, ০০:০০
পুলিশের উপর হামলা!রামগতি (লক্ষ্মীপুর) সংবাদদাতালক্ষ্মীপুরের রামগতিতে পুলিশের উপর হামলা করে গদাধর দাস নামের মাদক মামলায় সাজাপ্রাপ্ত এক পলাতক আসামিকে ছিনিয়ে নিয়ে গেছে দুর্বৃত্তরা। এ সময় তিন পুলিশ আহত হয়েছে। শুক্রবার রাত সাড়ে ৮টার দিকে রামগতি পৌরসভার ২ নম্বর ওয়ার্ডের চর ডাক্তার আশ্রম বাজারে এ ঘটনা ঘটে। গদাধর ওই এলাকার কর্নধর দাসের ছেলে। হামলায় আহত পুলিশের এএসআই মঈনউদ্দিন, কনস্টেবল আশরাফুল ও ফোরকানকে উপজেলা স্বাস্থ্য কমপ্লেক্সে প্রাথমিক চিকিত্সা দেওয়া হয়েছে।এ ঘটনায় এএসআই মঈনউদ্দিন বাদি হয়ে শনিবার রামগতি থানায় মামলা দায়ের করেছেন। মামলায় গদাধর দাসসহ ২২ জনের নাম উল্লেখ করে এবং অজ্ঞাত আরো ১০-১২ জনকে অভিযুক্ত করা হয়েছে। এদের মধ্যে ১০ জনকে পুলিশ গ্রেফতার করে আদালতে সোপর্দ করেছে।পুলিশ জানায়, গোপন সূত্রে খবর পেয়ে চর ডাক্তার আশ্রম বাজারে চা দোকানে মাদক মামলার সাজাপ্রাপ্ত পলাতক আসামি গদাধরকে গ্রেফতার করার চেষ্টা করা হয়। এসময় গদাধরের চিত্কারে তার কয়েকজন সহযোগী এগিয়ে এসে কর্তব্যরত পুলিশের উপর হামলা করে তাকে ছিনিয়ে নিয়ে যায়।রামগতি থানার ভারপ্রাপ্ত কর্মকর্তা (ওসি) এ টি এম আরিচুল হক জানান, পুলিশের কর্তব্য কাজে বাধা দেওয়া, পুলিশের উপর হামলা ও আসামি ছিনিয়ে নেওয়ার অভিযোগে থানায় মামলা দায়ের করা হয়েছে। ওই মামলায় ১০ জনকে গ্রেফতার দেখিয়ে শনিবার আদালতে সোপর্দ করা হয়েছে। গদাধরকে গ্রেফতারের চেষ্টা চলছে।



41419,57236
ঈশ্বরগঞ্জে এক রাতে চার দোকানে চুরি
অন্যান্য
প্রকাশ : ২৬ মে ২০১৯, ০০:০০
দুই চোর আটকঈশ্বরগঞ্জ (ময়মনসিংহ) সংবাদদাতা ঈশ্বরগঞ্জ উপজেলা সদর বাজারে শনিবার সকালে চার দোকানে চুরি সংঘটিত হয়েছে। এ সময় দুই চোরকে আটক করে পুলিশে দিয়েছেন স্থানীয়রা।স্থানীয়রা জানান, সংঘবদ্ধ চোরের দল দোকানের তালা ও শার্টার ভেঙে বাজারের সিনেমা হল রোডের পৌর মার্কেটের ওয়াহেদ স্টোর থেকে শাড়ি লুঙ্গি ও নগদ ১৮ হাজার টাকা, মেইন রোডের মোমেন টেলিকম থেকে নগদ ২ লাখ টাকা, দুইটি ট্যাব ও আল আমিন বস্ত্রালয় থেকে শাড়ি লুঙ্গি এবং নগদ লক্ষাধিক টাকার মালামাল চুরি করে নিয়ে যায়।থানার ওসি আহম্মেদ কবির হোসেন জানান, বাজার পাহারাদার কমিউনিটি পুলিশিং-এর সদস্য এবং পুলিশের সমন্বয়ে এখন থেকে বাজারে টহলের সিদ্ধান্ত নেওয়া হয়েছে।



41420,57237
বরিশালে থ্রিডি জেব্রা ক্রসিং উদ্বোধন
অন্যান্য
প্রকাশ : ২৬ মে ২০১৯, ০০:০০
বরিশাল অফিসবরিশাল সিটি করপোরেশনের মেয়র সেরনিয়াবাত সাদিক আবদুল্লাহর উদ্যোগে বাংলাদেশে এই প্রথম নগরীর রাস্তায় আধুনিক প্রযুক্তির জেব্রা ক্রসিং দেওয়া হয়েছে। চারুকলা শিল্পীদের সহযোগিতায় শুক্রবার রাতে জিলা স্কুল মোড় থেকে আধুনিক মেশিনের সাহায্যে রাস্তায় ক্রসিং দিয়ে এ কার্যক্রম উদ্বোধন করেন মেয়র সেরনিয়াবাত সাদিক আবদুল্লাহ।এ সময় মেয়র বলেন, নগরীর রাস্তায় এই জেব্রা ক্রসিং দেওয়ায় দূর থেকে গাড়ি চালকরা খুব সহজেই তা দেখতে পাবেন। থ্রিডি হওয়ায় ক্রসিংগুলো দূর থেকে উঁচু মনে হবে। এর ফলে গাড়ি চালকরা ওই স্থানে তাদের গাড়ির গতি কমিয়ে দেবে। এতে করে স্কুল-কলেজগামী শিক্ষার্থী ও পথচারী সহজেই চলাচল করতে পারবে এবং দুর্ঘটনা থেকে রক্ষা পাবে। 



41421,57238
ঈশ্বরদীতে দুইজনের লাশ উদ্ধার
অন্যান্য
প্রকাশ : ২৬ মে ২০১৯, ০০:০০
ঈশ্বরদী (পাবনা) সংবাদদাতাঈশ্বরদীতে শনিবার সকালে দুইজনের লাশ উদ্ধার করেছে পুলিশ। নিহতরা হলেন আলতাব হোসেন (৪৫) ও সাকিব হোসেন (২০)।ঈশ্বরদী থানার ওসি বাহাউদ্দিন ফারুকী জানান, আলতাব হোসেন মাদক ব্যবসায়ী। অভ্যন্তরীণ কোনো ঘটনায় খুন হতে পারে বলে তিনি জানিয়েছেন। অপর নিহত সাকিব নানাবাড়িতে এসেছিলেন। সন্ধ্যায় বন্ধুদের সঙ্গে বাড়ি থেকে বের হওয়ার পর আর ফিরে আসেনি। 



41422,57239
বাঞ্ছারামপুরে সংঘর্ষে ছাত্রলীগ নেতাসহ আহত আট
অন্যান্য
প্রকাশ : ২৬ মে ২০১৯, ০০:০০
বাঞ্ছারামপুর (ব্রাহ্মণবাড়িয়া) সংবাদদাতাবাঞ্ছারামপুরের বাহেরচর গ্রামে শনিবার সকালে দু’পক্ষের সংঘর্ষে উপজেলা ছাত্রলীগের সহ-সভাপতিসহ আটজন আহত হয়েছেন। তাদেরকে  বাঞ্ছারামপুর উপজেলা স্বাস্থ্য কমপ্লেক্সে ভর্তি করা হয়েছে। স্থানীয়রা জানান, ওই গ্রামের মাইনউদ্দিন মিয়া একই গ্রামের মো. কালি মিয়ার জায়গায় বালু রেখে ব্যবসা করেন। মাইনউদ্দিন মিয়ার বালুর পানি প্রতিপক্ষ মো. ইউনুছ মিয়ার জমিতে গেলে এ নিয়ে কথা কাটাকাটি হয়। এর জের ধরে ওই সংঘর্ষের ঘটনা ঘটে। বাঞ্ছারামপুর মডেল থানার ওসি সালাউদ্দিন বিষয়টি নিশ্চিত করেছেন।  



41423,57240
সারাদেশে সংখ্যালঘুদের ওপর নির্যাতনের প্রতিবাদ
অন্যান্য
প্রকাশ : ২৬ মে ২০১৯, ০০:০০
পিরোজপুর অফিস                    অ্যাডভোকেট পলাশ রায়কে কারাভ্যন্তরে হত্যা, সারাদেশে সংখ্যালঘু সম্প্রদায়ের ওপর নির্যাতন, অগ্নিসংযোগ ও হামলার প্রতিবাদে শনিবার সকালে পিরোজপুরে হিন্দু-বৌদ্ধ-খ্রিষ্টান ঐক্য পরিষদ বিক্ষোভ মিছিল, সমাবেশ ও মানববন্ধন করেছে। জেলা হিন্দু-বৌদ্ধ-খ্রিষ্টান ঐক্য পরিষদ, জেলা পূজা উদযাপন পরিষদ, জেলা শ্রদ্ধাঞ্জলি ফোরাম ও সমমনা সংগঠনের ব্যানারে বিক্ষোভ মিছিল শহরের প্রধান প্রধান সড়ক প্রদক্ষিণ শেষে টাউনক্লাবের সামনে সমাবেশ করে। সমাবেশে জেলা হিন্দু-বৌদ্ধ-খ্রিষ্টান ঐক্য পরিষদের সভাপতি তুষার কান্তি মজুমদারের সভাপতিত্বে বক্তব্য রাখেন পরিষদের বিমল মন্ডল, গৌতম সাহা, রন দাশ গুপ্ত, বাবুল হালদার, দিলীপ কুমার মাঝি, চিত্তরঞ্জন, অপর্ণা হালদার, জয়দেব চক্রবর্তী, শুভদীপ সিকদার, অসিত মজুমদার প্রমুখ। 



41424,57241
মেলান্দহে কৃষকের লাশ উদ্ধার
অন্যান্য
প্রকাশ : ২৬ মে ২০১৯, ০০:০০
মেলান্দহ (জামালপুর) সংবাদদাতামেলান্দহে শনিবার ভোররাতে এক কৃষকের লাশ উদ্ধার করেছে পুলিশ। তার নাম জহুরুল ইসলাম (৪৮)। তিনি উপজেলার রান্ধুনীগাছা গ্রামের আব্দুল হাইয়ের ছেলে।এসআই তোফায়েল আহমেদ জানান, উপজেলার চরপলিশা উত্তরপাড়ার সাদেক আলীর বাড়ি সংলগ্ন ব্রিজের পাশে রাস্তার উপর থেকে অজ্ঞাত ওই ব্যক্তিকে উদ্ধার করে জামালপুর হাসপাতালে নেওয়া হয়। সেখানে কর্তব্যরত চিকিত্সক মৃত ঘোষণা করেন। পরে তার পরিচয় পাওয়া যায়। নিহতের শরীরে বিভিন্ন স্থানে ধারালো অস্ত্র এবং লাঠির আঘাতের ফোলা জখমের চিহ্ন পাওয়া গেছে।নিহতের বড় ছেলে মমিনুর জানান, জমি সংক্রান্ত বিরোধের জের ধরে হত্যা করা হতে পারে। এ ব্যাপারে থানায় মামলা দায়েরের প্রস্তুতি চলছে। থানার ওসি রেজাউল করিম জানান, তদন্তেই প্রকৃত ঘটনা বেরিয়ে আসবে।



41425,57242
ডোমারে স্কুলছাত্রীর লাশ উদ্ধার
অন্যান্য
প্রকাশ : ২৬ মে ২০১৯, ০০:০০
ডোমার (নীলফামারী) সংবাদদাতাডোমারের উত্তর কেতকীবাড়ি পাটোয়ারীপাড়া এলাকায় শনিবার দুপুরে বড় বোনের সঙ্গে ঝগড়া করে স্কুলছাত্রী তামান্না আক্তার টিয়া আত্মহত্যা করেছে। সে ওই এলাকার আইনুল ইসলাম লাবুর মেয়ে ও চিলাহাটি গার্লস স্কুল অ্যান্ড কলেজের অষ্টম শ্রেণির ছাত্রী। পুলিশ তার লাশ উদ্ধার করেছে।কেতকীবাড়ি ইউপি চেয়ারম্যান জহুরুল হক দিপু জানান, ওইদিন বড় বোন এসএসসি পরীক্ষার্থী আয়শা সিদ্দিকা ময়নার সঙ্গে ছোট বোন তামান্না আক্তার টিয়ার ঝগড়া হয়। এক পর্যায়ে তামান্না নিজ শোয়ার ঘরে ঢুকে ভিতর হতে দরজা বন্ধ করে দেয়। কিছুক্ষণ পর বাড়ির লোকজন ডাকাডাকি করে সাড়া না পেয়ে দরজা ভেঙে ঘরে তার ঝুলন্ত লাশ দেখতে পায়।চিলাহাটি তদন্ত কেন্দ্রের পুলিশ পরিদর্শক নুরল ইসলাম ঘটনার সত্যতা নিশ্চিত করেছেন।



41426,57243
সীতাকুন্ডে বিদ্যুত্স্পৃষ্টে নিহত এক
অন্যান্য
প্রকাশ : ২৬ মে ২০১৯, ০০:০০
চট্টগ্রাম অফিসসীতাকুন্ডের মদনহাট এলাকায় বিদ্যুত্স্পৃষ্ট হয়ে মো. শফি (৪৫) নামে এক ব্যক্তি নিহত হয়েছে। গতকাল শনিবার এই ঘটনা ঘটে।চমেক হাসপাতালের পুলিশ ফাঁড়ির এএসআই আলাউদ্দিন তালুকদার জানান, ভোরে ঘরের ছাদের উপর খড়খুটো পরিষ্কার করার সময় বিদ্যুত্স্পৃষ্ট হয় শফি। পরে তাকে হাসপাতালে নিয়ে আসা হলে চিকিত্সক মৃত ঘোষণা করে। সে এলাকার মৃত আহন মিয়ার পুত্র।



41427,57244
সংবাদ সংক্ষেপ
অন্যান্য
প্রকাশ : ২৬ মে ২০১৯, ০০:০০
 কৃষকের বসতবাড়িসহসর্বস্ব পুড়ে ছাইতাড়াশ (সিরাজগঞ্জ) সংবাদদাতা তাড়াশে শুক্রবার রাতে আগুনে এক কৃষকের বসতবাড়ি, দুটি গরু, চারটি ছাগল, ৫০টি হাঁস-মুরগি ও ৮০ মণ ধানসহ সর্বস্ব পুড়ে ছাই হয়ে গেছে। এতে তার ৫লক্ষাধিক টাকার ক্ষতি হয়েছে বলে জানিয়েছেন স্থানীয়রা। ঘটনাটি ঘটেছে শুক্রবার রাত ১১টার দিকে উপজেলার বারুহাস ইউপির লাউশন গ্রামে। গ্রামবাসী ও পুলিশ সূত্রে জানা গেছে, উপজেলার বারুহাস ইউপির লাউশন গ্রামের কৃষক আব্দুল মোন্নাফের বসতবাড়িতে বৈদ্যুতিক শর্টসার্কিট হতে অগ্নিকাণ্ডের সূত্রপাত হয়। মুহূর্তের মধ্যে আগুন কৃষকের বসতঘরসহ সমস্ত বাড়িতে ছড়িয়ে পরে।নারীর প্রতি সহিংসতা এবং শিশু ধর্ষণ প্রতিরোধে সভানেত্রকোনা প্রতিনিধি দেশব্যাপী নারীর প্রতি সহিংসতা এবং শিশু ধর্ষণ প্রতিরোধে জেলা ভিত্তিক কর্মসূচি প্রণয়নে শনিবার নেত্রকোনায় ব্যতিক্রমধর্মী মতবিনিময় সভা অনুষ্ঠিত হয়েছে। জেলা প্রশাসক, পুলিশ সুপার ও  রাজনৈতিক দলের নেতৃবৃন্দসহ সমাজের সকল শ্রেণি পেশার ব্যক্তিদের নিয়ে এ সভা নেত্রকোনা জেলা প্রেসক্লাবে অনুষ্ঠিত হয়।  নেত্রকোনার সামাজিক ও সাংস্কৃতিক সংগঠনের ব্যানারে অধ্যাপক কামরুজ্জামান চৌধুরীর সভাপতিত্বে এবং সাহিত্য সমাজের সম্পাদক সাইফুল্লাহ এমরানের সঞ্চালনায় অনুষ্ঠিত সভায় বিষয়বস্তুর উপর ভিডিও চিত্র প্রদর্শন করা হয়। পরে নেত্রকোনায় নারী ও শিশুর প্রতি নির্যাতন ও  ধর্ষণ বন্ধ করার কার্যক্রম নিয়ে বক্তব্য রাখেন জেলা প্রশাসক মঈনউল ইসলাম, পুলিশ সুপার জয়দেব চৌধুরী, পৌর মেয়র নজরুল ইসলাম খান, নেত্রকোনা জেলা প্রেসক্লাবের সম্পাদক শ্যামলেন্দু পাল প্রমুখ। চলন্ত ট্রেনে ঢিল ছোড়া সংক্রান্ত সচেতনতামূলক সভাইসলামপুর (জামালপুর) সংবাদদাতা ইসলামপুরে রেলওয়ে স্টেশন প্রাঙ্গণে থানার উদ্যোগে শনিবার চলন্ত ট্রেনে ঢিল ছোড়া সংক্রান্ত সচেতনতামূলক সভা অনুষ্ঠিত হয়েছে। থানার ওসি আব্দুল্লাহ আল-মামুনের সভাপতিত্বে ও এসআই আসিফুল হকের সঞ্চালনায় সভায় প্রধান অতিথির বক্তব্য রাখেন ইসলামপুর সার্কেল সহকারী পুলিশ সুপার মো. সুমন মিয়া। বিশেষ অতিথির বক্তব্য রাখেন উপজেলা পরিষদের ভাইস চেয়ারম্যান অধ্যক্ষ আ. খালেক আকন্দ, দৈনিক ইত্তেফাকের সংবাদদাতা এম শফিকুল ইসলাম ফারুক, উপজেলা আওয়ামী লীগের তথ্য ও গবেষণা বিষয়ক সম্পাদক খোরশেদ আলম প্রমুখ।আইলা দিবসে শোভাযাত্রা ও আলোচনা সভাসাতক্ষীরা প্রতিনিধি সর্বগ্রাসী আইলার ১০ বছর পূর্তি উপলক্ষে শনিবার সাতক্ষীরায় শোভাযাত্রা ও আলোচনা সভার আয়োজন করা হয়। ২০০৯ সালের ২৫ মে সর্বনাশা আইলার আঘাতে লণ্ড ভণ্ড হয় সাতক্ষীরাসহ দক্ষিণ-পশ্চিম উপকূলীয় জনপদ। শ্যামনগর উপজেলার নকিপুর মাধ্যমিক বিদ্যালয়ে মাঠ থেকে শোভাযাত্রা বের হয়। শেষে একই স্থানে আলোচনা সভা অনুষ্ঠিত হয়। জলবায়ু পরিষদের সভাপতি অধ্যাপক নাজিবুর রহমানের সভাপতিত্ব আলোচনা সভায় প্রধান অতিথির বক্তব্য রাখেন উপজেলা চেয়ারম্যান এস এম আতাউল হক দোলন। আরো বক্তব্য রাখেন শ্যামনগর উপজেলা জনস্বাস্থ্য প্রকৌশলী মোস্তাফিজুর রহমান, পানি উন্নয়ন বোর্ডের উপসহকারী প্রকৌশলী সাজ্জাদুর রহমান প্রমুখ।জীববৈচিত্র্য সংরক্ষণে দিনব্যাপী প্রশিক্ষণসৈয়দপুর (নীলফামারী) সংবাদদাতা সৈয়দপুরে জীববৈচিত্র সংরক্ষণে সামাজিক সচেতনতা বিষয়ক দিনব্যাপী প্রশিক্ষণ শনিবার অনুষ্ঠিত হয়েছে। সৈয়দপুর শহরের কুন্দল বিলের পাড়ে অনুষ্ঠিত প্রশিক্ষণে প্রধান অতিথি ছিলেন মত্স্য অধিদপ্তরের মহাপরিচালক (ডিজি) আবু সাইদ রাশেদুল হক। অনুষ্ঠানে বিশেষ অতিথি ছিলেন জলাশয় সংস্কারের মাধ্যমে মত্স্য উত্পাদন বৃদ্ধি প্রকল্পের প্রকল্প পরিচালক আলিম উজ জামান, রংপুর মত্স্য উন্নয়ন কমসূচির পরিচালক আতাউর রহমান প্রমুখ।কৃষকের কাছ থেকে ধান কেনার দাবিমধুখালী (ফরিদপুর) সংবাদদাতা সরকার নির্ধারিত ১০৪০ টাকা মণ দরে খোদ কৃষকের কাছ থেকে ধান ক্রয় এবং ঈদের আগেই ফরিদপুর চিনিকলের আখচাষিদের বকেয়া টাকা পরিশোধসহ কৃষক সমিতির ১২ দফা আদায়ের দাবিতে শনিবার বিশাল পদযাত্রা ও গণমিছিল অনুষ্ঠিত হয়েছে। উপজেলা কৃষক সমিতির উদ্যোগে মধুখালী রেলগেট থেকে সংক্ষিপ্ত সমাবেশ শেষে এ পদযাত্রা ও গণমিছিল বের করা হয়। সমাবেশে উপজেলা সহ-সভাপতি মো. সোহরাব সেখের সভাপতিত্বে বক্তব্য রাখেন ফরিদপুর জেলা কৃষক সমিতির সভাপতি অ্যাডভোকেট মানিক মজুমদার, কৃষক নেতা খলিলুর রহমান প্রমুখ। 



41428,57245
‘কোনো মানদণ্ডেই ঢাকা শহর বাসযোগ্য না’
অন্যান্য
প্রকাশ : ২৬ মে ২০১৯, ০০:০০
যেসব মানদণ্ডের ওপর নির্ভর করে একটি শহরকে বাসযোগ্য হিসেবে ধরা যায়, ঢাকা শহরে তার সবকিছুরই ঘাটতি রয়েছে বলে মত দিয়েছেন বিশেষজ্ঞসহ বিশিষ্টজন। তারা মনে করেন, যানজট, জলাবদ্ধতা, ঝুঁকিপূর্ণ বাসস্থান, অপ্রতুল নাগরিক সেবা, বিশুদ্ধ পানির সংকট, বায়ু দূষণ, খোলা গণপরিসরের অভাবসহ রাজধানীতে নানা সংকট বিদ্যমান। কাজেই ঢাকা শহর কোনো মানদণ্ডেই বাসযোগ্য শহর না।গতকাল শনিবার জাতীয় প্রেসক্লাবে ‘কতটা বাসযোগ্য ঢাকা মহানগরী’ শীর্ষক নগর সংলাপে বক্তারা এমন অভিমত ব্যক্ত করেন। নগর উন্নয়ন সাংবাদিক ফোরামের চতুর্থ বর্ষপূর্তি উপলক্ষে আয়োজিত এ অনুষ্ঠানে প্রধান অতিথি ছিলেন ঢাকা উত্তর সিটি করপোরেশনের (ডিএনসিসি) মেয়র আতিকুল ইসলাম। মূল প্রবন্ধ উপস্থাপন করেন বাংলাদেশ ইনস্টিটিউট অব প্ল্যানাসের (বিআইপি) সাধারণ সম্পাদক ড. আদিল মুহাম্মদ খান। সংগঠনের সভাপতি অমিতোষ পালের সভাপতিত্বে ও সাধারণ সম্পাদক মতিন আব্দুল্লাহর সঞ্চালনায় আরো বক্তব্য দেন নগর পরিবহন বিশেষজ্ঞ ড. সালেহ উদ্দিন, রাজধানী উন্নয়ন কর্তৃপক্ষের (রাজউক) প্রধান প্রকৌশলী আব্দুল লতিফ হেলালী, ঢাকা দক্ষিণ সিটি করপোরেশনের (ডিএসসিসি) প্রধান নগর পরিকল্পনাবিদ সিরাজুল ইসলাম প্রমুখ।মেয়র আতিকুল ইসলাম বলেন, ‘মশার গান এবং যানজট আমার খুবই অপছন্দের। এ কারণেই হয়তো সৃষ্টিকর্তা আমাকে মেয়র করেছেন। রাজধানীর বিদ্যমান এসব সমস্যার সমাধানে নিরলসভাবে কাজ করে যাচ্ছি। এর পাশাপাশি শহরের জলাবদ্ধতা নিরসন, ফুটপাত ও খাল দখলমুক্ত করা, টেকসই বর্জ্য ব্যবস্থাপনা নিশ্চিত করা, গণপরিবহনে শৃঙ্খলা ফেরানোসহ বহুমুখী কার্যক্রম গ্রহণ করে বাস্তবায়ন শুরু হয়েছে। ধীরে ধীরে নগরবাসী এর সুফল পাবে।’মূল প্রবন্ধে ড. আদিল মুহাম্মদ খান বলেন, একটি শহরের বাসযোগ্যতার মানদণ্ড যদি ১০০ পয়েন্ট হয়, তাহলে ঢাকা শহরে আছে ৩৮। এই সমস্যা থেকে উত্তীর্ণ হতে হবে। এ ক্ষেত্রে পরিকল্পিত নগর বিনির্মাণের ভিশনের অভাব, নগর পরিকল্পনা অনুপস্থিতি, ঢাকাকে ঘিরে কেন্দ্রীভূত উন্নয়ন প্রবণতা, দুর্বল উন্নয়ন নিয়ন্ত্রণ কার্যক্রম, পরিকল্পনা প্রণয়নে পরিকল্পনাবিদদের সুযোগের অভাব, সমন্বয়হীনতাসহ প্রভৃতি সমস্যা রয়েছে।ড. সালেহ উদ্দিন বলেন, ঢাকা শহরে যেভাবে যানজট সমস্যার সমাধানের চেষ্টা করা হচ্ছে, সেখানেও ত্রুটি রয়েছে। এভাবে যানজট সমস্যার সমাধান হবে না। এক বর্গকিলোমিটার এলাকায় যখন ৪০ হাজার মানুষ বসবাস করে, তখন সেখানে পরিকল্পিত রাস্তাঘাট, খেলার মাঠ, শিক্ষা প্রতিষ্ঠান তৈরি করা যায় না। এ জন্যই বিশ্বের অনেক দেশের রাজধানী স্থানান্তর হয়েছে। বাংলাদেশে সেটা না করে সব কিছু ঢাকার মধ্যে অন্তর্ভুক্ত করা হচ্ছে।এর আগে নগর উন্নয়ন সাংবাদিক ফোরামের উদ্যোগে একটি র্যালি জাতীয় প্রেসক্লাব থেকে শুরু হয়ে সচিবালয়ের সামনে প্রদক্ষিণ করে জাতীয় প্রেসক্লাবে শেষ হয়।    



41429,57246
অর্থনীতি সমিতির ১২ লাখ কোটি টাকার বিকল্প বাজেট প্রস্তাব
অন্যান্য
প্রকাশ : ২৬ মে ২০১৯, ০০:০০
ইত্তেফাক রিপোর্টআসন্ন ২০১৯-২০ অর্থবছরের জন্য ১২ লাখ ৪০ হাজার ৯০ কোটি টাকার বিকল্প বাজেট প্রস্তাব করেছে ‘বাংলাদেশ অর্থনীতি সমিতি’ (বিইএ)। আগামী ১৩ জুন জাতীয় সংসদে প্রস্তাবিত বাজেট পেশ করার কথা রয়েছে অর্থমন্ত্রীর। তার ১৮ দিন আগে গতকাল শনিবার রাজধানীর সিরডাপ মিলনায়তনে এ বিকল্প বাজেটের প্রস্তাব দেয় অর্থনীতি সমিতি। ঢাকাসহ দেশের ২৬টি জেলা শহরে একই দিনে একই সময় এটি অনুষ্ঠিত হয়। ‘বঙ্গবন্ধুর জন্মশতবর্ষে মুক্তিযুদ্ধের চেতনার বাংলাদেশ বিনির্মাণে বাংলাদেশ অর্থনীতি সমিতির বিকল্প বাজেট প্রস্তাবনা ২০১৯-২০’ শিরোনামে এক সংবাদ সম্মেলনের আয়োজন করে বিইএ। সমিতির পক্ষে প্রস্তাবিত বাজেট উত্থাপন করেন সভাপতি অর্থনীতিবিদ অধ্যাপক ড. আবুল বারকাত। সংবাদ সম্মেলনে সূচনা বক্তব্য দেন সাধারণ সম্পাদক ড. জামালউদ্দিন আহমেদ।বিইএ প্রস্তাবিত বাজেটে ব্যয় বরাদ্দ ধরা হয়েছে ১২ লাখ ৪০ হাজার ৯০ কোটি টাকা। এটি অর্থমন্ত্রীর সম্ভাব্য প্রায় ৫ লাখ ২৫ হাজার কোটি টাকা বাজেটের কমপক্ষে দ্বিগুণ। প্রস্তাবিত রাজস্ব আয় ধরা হয়েছে ১০ লাখ ২ হাজার ৫১০ কোটি টাকা, যার মধ্যে ৬৯ শতাংশ হবে প্রত্যক্ষ কর ও ৩১ শতাংশ হবে পরোক্ষ কর। অর্থাত্ মোট বাজেট বরাদ্দের প্রায় ৮১ শতাংশের যোগান দেবে সরকারের রাজস্ব আয়।আবুল বারকাত বলেন, প্রস্তাবিত বাজেটে রাজস্ব আয়ের উত্স হিসেবে ২০টি নতুন উত্স নির্দিষ্ট করেছি যা আগে ছিল না। এর মধ্যে অর্থপাচার রোধ, কালো টাকা উদ্ধার ও সম্পদ কর এই তিনটি নতুন উত্স থেকেই সরকার মোট ৯৫ হাজার কোটি টাকা অতিরিক্ত রাজস্ব আয় করতে পারে। আর এ টাকা দিয়ে প্রতি বছর তিনটি পদ্মাসেতু করা সম্ভব। তিনি বলেন, সমিতির প্রস্তাবিত বাজেট অর্থায়নে কোনো বৈদেশিক ঋণের প্রয়োজন হবে না। প্রস্তাবিত বাজেটে ঘাটতি ২ লাখ ৩৭ হাজার ৫৮০ কোটি টাকা।অর্থনীতি সমিতির অগ্রাধিকার ভিত্তিতে খাতওয়ারি সর্বোচ্চ বরাদ্দ প্রস্তাব করেছে শিক্ষা ও প্রযুক্তিতে, মোট ২ লাখ ৮৪ হাজার ৫০০ কোটি টাকা। তারপর আছে জনপ্রশাসন, পরিবহন ও যোগাযোগ, বিদ্যুত্ ও জ্বালানি, স্বাস্থ্যখাত, সামাজিক নিরাপত্তা ও কল্যাণ খাত। চলতি বছরের সরকারি বরাদ্দের চেয়ে বেশি সমিতির প্রস্তাবিত বাজেট বরাদ্দ অন্য খাতগুলো হলো—কৃষি, স্থানীয় সরকার ও পল্লী উন্নয়ন, শিল্প ও অর্থনৈতিক সার্ভিস, জনশৃঙ্খলা-নিরাপত্তা এবং প্রতিরক্ষা।কৃষি ফসলের উত্পাদন অঞ্চল গঠন ও কৃষককে কৃষিপণ্যের ন্যায্য বাজারমূল্য দেওয়ার প্রস্তাব করে বারকাত বলেন, এ বছর বোরো ধানে মণপ্রতি কৃষকের প্রকৃত লোকসান হবে কমপক্ষে ৫০০ টাকা। এ বছরের বোরো ধানের মণপ্রতি বিক্রয়মূল্য হতে হবে কমপক্ষে ১২০০ টাকা।ক্রমবর্ধমান মানব বঞ্চনা-বৈষম্য-অসমতা দূরীকরণ, শিক্ষা ব্যবস্থার মূলধারার অধিকহারে বৈষম্য রোধ, কর্মসংস্থান বাড়ানো ও বেকারত্ব কমাতে অন্য অনেক কিছুর পাশাপাশি ‘জাতীয় কর্মসংস্থান পরিকল্পনা ও বাস্তবায়ন কোষ’ গঠন, যুবকদের উদ্যোক্তা ও উদ্ভাবক হতে উত্সাহিত করতে স্টার্ট আপ পুঁজি সরবরাহ এবং শিক্ষাখাতে জিডিপির কমপক্ষে ৫ শতাংশ বরাদ্দের প্রস্তাব দেন আবুল বারকাত।সমিতির আরও কয়েকটি উল্লেখযোগ্য প্রস্তাবের মধ্যে রয়েছে- ব্যক্তি পর্যায়ে কর হার ৩ শতাংশ থেকে ১০ শতাংশ রাখা, ৫০ শতাংশ নিম্নতর কর দেবার যোগ্য কমপক্ষে ৫০ লাখ টিআইএনধারী মানুষের সংখ্যা বাড়ানো, বছরে কমপক্ষে ১ কোটি টাকা বা তার বেশি ব্যক্তিগত আয়কর দেবার যোগ্য মানুষের সংখ্যা কমপক্ষে ৫০ হাজারে বাড়ানো, পেনশনভোগীদের পেনশনের অর্থ বিনিয়োগের আয় থেকে সব ধরনের আয়কর, কর, শুল্ক সম্পূর্ণ রহিত করা।    



41430,57247
ক্যাপসন নিউজ১
অন্যান্য
প্রকাশ : ২৬ মে ২০১৯, ০০:০০



41431,57248
ক্যাপসন নিউজ২
অন্যান্য
প্রকাশ : ২৬ মে ২০১৯, ০০:০০



41432,57249
মানুষ এড়িয়ে প্রযুক্তি নির্ভরতায় বিভক্তি ও বৈষম্যের আশঙ্কা
অন্যান্য
প্রকাশ : ২৬ মে ২০১৯, ০০:০০
ঢাকা স্কুল অব ইকনোমিক্সের সেমিনারইত্তেফাক রিপোর্ট উদ্ভাবন ও উদ্যোক্তা তৈরিতে এশিয়া তথা বিশ্বে বাংলাদেশ অনেক পিছিয়ে রয়েছে। এক্ষেত্রে অগ্রগতির জন্য প্রযুক্তি বড় নিয়ামকের ভূমিকা পালন করতে পারে। কিন্তু মানুষকে বাদ দিয়ে প্রযুুক্তিনির্ভর হলে তা বিভক্তি ও বৈষম্য তৈরি করতে পারে। গতকাল ইস্কাটনে ঢাকা স্কুল অব ইকনোমিক্স (ডিএসসিই) আয়োজিত এক সেমিনারে বিশেষজ্ঞরা এসব কথা বলেন। ‘উদ্যোক্তার উন্নয়নে প্রযুক্তিগত জ্ঞান ও বিপণন কৌশলের ভূমিকা’ শীর্ষক ওই সেমিনারে প্রধান অতিথি ছিলেন অর্থনীতিবিদ ও পল্লী কর্ম-সহায়ক ফাউন্ডেশনের (পিকএসএফ) চেয়ারম্যান ড. কাজী খলীকুজ্জমান আহমদ। ডিএসসিইর উদ্যোক্তা অর্থনীতি কোর্সের সমন্বয়ক অধ্যাপক ড. মুহম্মদ মাহবুব আলীর সভাপতিত্বে সেমিনারে প্রযুক্তিবিদ, ব্যাংক ও আর্থিক প্রতিষ্ঠানের প্রতিনিধি ও উদ্যোক্তা বিষয়ক বিশেষজ্ঞরা বক্তব্য দেন।এ সময় জানানো হয়, সারা বিশ্বে ১৩৬টি দেশের মধ্যে উদ্যোক্তা সূচকে বাংলাদেশের অবস্থান ১৩৪তম। আবার উদ্ভাবনেও এশিয়ার দেশগুলোর মধ্যে তলানিতে। যথাযথ বিপণন কৌশল না জানার কারণে উদ্যোক্তারা অনেক সময়ই ব্যর্থ হয়। উদ্যোক্তা অর্থায়ন ব্যবস্থাপনায় পরিবর্তন আনা প্রয়োজন। সারা বিশ্বে মেধা ও প্রকল্প কৌশলের ওপর ভিত্তি করে ঋণ দেওয়া হলেও বাংলাদেশে সেটি মর্টগেজের ওপর ভিত্তি করে দেওয়া হচ্ছে। ফলে অনেক উদ্যোক্তাই বিকশিত হতে পারছেন না।নতুন উদ্যোক্তা তৈরিতে ব্যাংক ও আর্থিক প্রতিষ্ঠানগুলোর কাছ থেকে প্রত্যাশিত সহযোগিতা না আসার ইস্যুটিও আসে আলোচনায়। বক্তারা বলেন, ব্যাংকগুলোর লাগামহীনভাবে সুদের হার নির্ধারণ ও পরিচালনার কারণে ব্যাংকিং খাত উদ্যোক্তাবান্ধব হতে পারছে না। দেশে এখনো ৩৪ শতাংশ মানুষের বয়স ৩০ বছরের নিচে। তাদের চাকরিতে না পাঠিয়ে কিভাবে উদ্যোক্তা তৈরি করা যায়, তা ভাবতে হবে।ড. কাজী খলীকুজ্জমান আহমদ বলেন, প্রযুক্তির কারণে বিভক্তি ও বৈষম্য যেন না হয় সেদিকে নজর রাখতে হবে। কেননা এখনো বিশ্বমানের প্রযুক্তিগুলো গুটিকয়েকের হাতেই বন্দি রয়েছে।প্রফেসর মুহম্মদ মাহবুব আলী বলেন, বাংলাদেশে উদ্যোক্তার উন্নয়নে প্রযুক্তিগত জ্ঞানের উন্নয়ন ও যুগোপযোগী বিপণন কৌশল গ্রহণের পাশাপাশি বিশ্ববিদ্যালয়গুলোতে কর্মসংস্থানের চাহিদা অনুসারে শিক্ষা ব্যবস্থাপনার মান উন্নয়নে জোর দিতে হবে। প্রযুক্তির ও বিপণন কৌশলগুলোকে প্রায়োগিক হতে হবে। এছাড়া ক্ষুদ্র সঞ্চয়কে বিনিয়োগে আনতে কম্যুনিটি ব্যাংকিং ব্যবস্থা চালু হলে তা সরকারের উন্নয়ন কার্যক্রমকে উত্সাহিত করবে।এ সময় অন্যদের মধ্যে বক্তব্য দেন পূবালী ব্যাংকের সাবেক ব্যবস্থাপনা পরিচালক এবং বিআইবিএমের সুপারনিউমারারি অধ্যাপক হেলাল আহমদ চৌধুরী, ডিএসসিইর উদ্যোক্তা অর্থনীতি বিভাগের সহকারী অধ্যাপক রেহানা পারভীন ও সারাহ তাসনীম প্রমুখ।সেমিনারে দুটি বিষয়ভিত্তিক প্রবন্ধ উপস্থাপন করেন এসিআই ফরমুলেশনস লিমিটেডের পরিচালক এম. সামসুজ্জামান ও বাংলাদেশ সেন্টার ফর ফোরথ ইন্ডাস্ট্রিয়াল রেভল্যুশনের সহ-সভাপতি সৈয়দ তামজিদ উর রহমান। এ সময় ‘সমতাভিত্তিক প্রবৃদ্ধি : পরিপ্রেক্ষিত বাংলাদেশ’ শীর্ষক গ্রন্থের মোড়ক উন্মোচন করা হয়।



41433,57250
শান্তিরক্ষা মিশনে সুদান গেলেন ১৪০ পুলিশ সদস্য
অন্যান্য
প্রকাশ : ২৬ মে ২০১৯, ০০:০০
ইত্তেফাক রিপোর্টবাংলাদেশ ফরমড পুলিশ ইউনিট-১ জাতিসংঘ শান্তিরক্ষা মিশনে কন্টিনজেন্ট প্রতিস্থাপনের লক্ষ্যে ১৪০ জন পুলিশ সদস্য সুদান গেছেন। গতকাল শনিবার ভোরে জাতিসংঘের একটি ফ্লাইটে তারা দারফুরের নায়লার উদ্দেশে হযরত শাহজালাল (রহ) আন্তর্জাতিক বিমানবন্দর ত্যাগ করেন। পুলিশ সদর দপ্তরের এআইজি (মিডিয়া) মো. সোহেল রানা বিষয়টি নিশ্চিত করেন।তিনি বলেন, কন্টিনজেন্টটির কমান্ডারের দায়িত্ব পালন করছেন মোহাম্মদ আব্দুল হালিম। ডেপুটি কমান্ডার হিসেবে রয়েছেন মোসা. নাজলী সেলিনা ফেরদৌসী। পুলিশ সদর দপ্তরের সংশ্লিষ্ট কর্মকর্তারা তাদের বিদায় জানান। এছাড়া আইপিও হিসেবে ১৬ জন পুলিশ কর্মকর্তাও সুদানের পথে রওনা হয়েছেন। এর নেতৃত্বে রয়েছেন পুলিশ সদর দপ্তরের এসপি মোক্তার হোসেন।১৯৮৯ সালে নামিবিয়া শান্তিরক্ষা মিশনের মধ্য দিয়ে জাতিসংঘ শান্তিরক্ষা কার্যক্রমে বাংলাদেশ পুলিশের অভিষেক হয়। বর্তমানে দারফুর, কঙ্গো, মালি ও দক্ষিণ সুদানে জাতিসংঘ শান্তিরক্ষা মিশনে বাংলাদেশ পুলিশের শান্তিরক্ষীরা পেশাদারিত্ব ও সুনামের সঙ্গে দায়িত্ব পালন করে ওইসব দেশে শান্তিরক্ষায় অনবদ্য ভূমিকা রাখছেন। বিশ্বের যুদ্ধবিধ্বস্ত বিভিন্ন দেশে শান্তিরক্ষা কার্যক্রমে বাংলাদেশ পুলিশের গৌরবোজ্জ্বল অবদান আন্তর্জাতিক পরিমণ্ডলে বিশ্ববাসীর প্রশংসা অর্জন করেছে, যা দেশের জন্য বয়ে এনেছে বিরল সম্মান ও গৌরব।



41434,57251
শীর্ষে নর্থ সাউথ দ্বিতীয় ব্র্যাক
অন্যান্য
প্রকাশ : ২৬ মে ২০১৯, ০০:০০
ইত্তেফাক রিপোর্ট বাংলা ট্রিবিউন-ঢাকা ট্রিবিউনের যৌথ উদ্যোগে পরিচালিত দেশের প্রাইভেট ইউনিভার্সিটিগুলোর র্যাংকিংয়ে শীর্ষস্থানে রয়েছে নর্থ সাউথ ইউনিভার্সিটি। দ্বিতীয় স্থানে ব্র্যাক ইউনিভার্সিটি ও তৃতীয় স্থানে রয়েছে ইস্ট ওয়েস্ট ইউনিভার্সিটি।গতকাল শনিবার র্যাংকিংয়ের এই ফল বাংলা ট্রিবিউনের ওয়েবসাইটে প্রকাশ করা হয়েছে। অন্যান্য বিশ্ববিদ্যালয়ের মধ্যে চতুর্থ ইন্ডিপেনডেন্ট ইউনিভার্সিটি, পঞ্চম আহসানউল্লাহ ইউনিভার্সিটি অব সায়েন্স অ্যান্ড টেকনোলজি, ষষ্ঠ আমেরিকান ইন্টারন্যাশনাল ইউনিভার্সিটি বাংলাদেশ, সপ্তম ড্যাফোডিল ইন্টারন্যাশনাল ইউনিভার্সিটি, অষ্টম ইউনাইটেড ইন্টারন্যাশনাল ইউনিভার্সিটি, নবম ইউনিভার্সিটি অব লিবারেল আর্টস বাংলাদেশ ও দশম স্থানে দ্য ইউনিভার্সিটি অব এশিয়া প্যাসিফিক রয়েছে। বাংলা ট্রিবিউন, ঢাকা ট্রিবিউন এবং বেসরকারি বিশ্ববিদ্যালয় ইউনিভার্সিটি অব লিবারেল আর্টস একই মালিকানাধীন প্রতিষ্ঠান।র্যাংকিং সংক্রান্ত প্রতিবেদনে বলা হয়, বাংলাদেশে বর্তমানে ১০১টি প্রাইভেট ইউনিভার্সিটি থাকলেও ৩৬টির মধ্যে র্যাংকিং গবেষণাটি পরিচালিত হয়। বিভিন্ন কারণে ৬৫টি ইউনিভার্সিটিকে এ গবেষণার আওতাভুক্ত করা হয়নি।র্যাংকিং বিশ্লেষণে দেখা গেছে, গবেষণা ব্যয়ে সবাইকে ছাড়িয়ে গেছে ব্র্যাক ইউনিভার্সিটি। দ্বিতীয় স্থানে ইউনিভার্সিটি অব লিবারেল আর্টস বাংলাদেশ। গবেষণাপত্র প্রকাশের ক্ষেত্রে শীর্ষে আছে ড্যাফোডিল ইন্টারন্যাশন্যাল ইউনিভার্সিটি।



41435,57252
বিমানবন্দরে দুই রোহিঙ্গা নারী আটক
অন্যান্য
প্রকাশ : ২৬ মে ২০১৯, ০০:০০
ইত্তেফাক রিপোর্টহযরত শাহজালাল আন্তর্জাতিক বিমানবন্দর থেকে দুই রোহিঙ্গা নারীকে আটক করেছে পুলিশের স্পেশাল ব্রাঞ্চ। আটককৃতরা হলেন জাবেদা খাতুন ও জমিলা বেগম। গত শুক্রবার রাতে কুয়েত এয়ারলাইন্সের একটি ফ্লাইটে করে সৌদি আরবে যাবার চেষ্টা করলে ফ্লাইটে ওঠার আগে তাদের আটক করা হয়। এই দুই রোহিঙ্গা নারী বাংলাদেশি পাসপোর্ট নিয়ে সৌদি আরবে ওমরাহ পালনের কথা বলে যাচ্ছিলেন।পুলিশের এক কর্মকর্তা জানান, বিমানে উঠার আগে তাদের আচরণে সন্দেহ হয়। পরে জিজ্ঞাসাবাদ করলে তারা অসংলগ্ন কথা বললে আটক করা হয়। জাবেদা নারায়ণগঞ্জ থেকে এবং জমিলা চট্টগ্রাম থেকে পাসপোর্ট করেছেন। পুলিশের ধারণা এই দুই নারীর স্বজন সৌদি আরবে আছেন, যারা আগেই সে দেশে গিয়েছেন।এর আগে, গত ৩১ মার্চ হযরত শাহজালাল আন্তর্জাতিক বিমানবন্দরে বাংলাদেশের পাসপোর্ট নিয়ে বিদেশ যাত্রার সময় চার রোহিঙ্গাকে আটক করা হয়। এদের মধ্যে একজন পুরুষ ও তিনজন নারী ছিলেন। তারা বাংলাদেশি পাসপোর্ট নিয়ে ইন্দোনেশিয়া যাওয়ার চেষ্টা করেছিলেন। 



41436,57253
প্রয়োজনে চালকের ডোপ টেস্ট করান
অন্যান্য
প্রকাশ : ২৬ মে ২০১৯, ০০:০০
পরিবহন মালিকদের উদ্দেশেডিএমপি কমিশনারবিশেষ প্রতিনিধিমাদকাসক্ত কোনো চালক বা সহকারীর হাতে গাড়ি তুলে দেবেন না। কোনো চালককে বা তার সহকারীকে দেখে মাদকাসক্ত মনে হলে ডোপ টেস্ট করাতে বাস মালিকদের প্রতি আহ্বান জানিয়েছেন ঢাকা মহানগর পুলিশ কমিশনার (ডিএমপি) আছাদুজ্জামান মিয়া। গতকাল শনিবার দুপরে মহাখালী আন্তঃজেলা বাস টার্মিনালে আয়োজিত আইন-শৃঙ্খলা ও ট্রাফিক ব্যবস্থাপনা সংক্রান্ত এক মতবিনিময় সভায় তিনি এ আহ্বান জানান। মহাখালী বাস টার্মিনাল সড়ক পরিবহন মালিক সমিতি ও ঢাকা জেলা বাস মিনিবাস সড়ক পরিবহন মালিক সমিতির আয়োজনে এবং ট্রাফিক উত্তর বিভাগের সহযোগিতায় এই মতবিনিময় সভা অনুষ্ঠিত হয়।ডিএমপি কমিশনার বলেন, সরকারের পক্ষ থেকে যে ভাড়া নির্ধারিত করে দেওয়া হয়েছে, এর বেশি যাত্রীদের কাছ থেকে নেওয়া যাবে না। আর যদি কেউ এটি অমান্য করেন তাহলে তাদের বিরুদ্ধে কঠোর ব্যবস্থা গ্রহণ করা হবে। কাউকে ছাড় দেওয়া হবে না।অনুষ্ঠানে উপস্থিত ছিলেন ডিএমপির অতিরিক্ত পুলিশ কমিশনার (ক্রাইম এন্ড অপস) কৃষ্ণ পদ রায়, অতিরিক্ত পুলিশ কমিশনার (ট্রাফিক-দক্ষিণ) মফিজ উদ্দিন আহম্মেদ, যুগ্ম পুলিশ কমিশনার (ট্রাফিক-উত্তর) মোসলেহ উদ্দিন আহমদ, বাংলাদেশ সড়ক পরিবহন সমিতির মহাসচিব খন্দকার এনায়েত উল্লাহ, বাংলাদেশ সড়ক পরিবহন শ্রমিক ফেডারেশনের সাধারণ সম্পাদক ওসমান আলী, মহাখালী বাস টার্মিনাল মালিক সমিতির সভাপতি হাজী আবুল কালামসহ ডিএমপির ঊর্ধ্বতন কর্মকর্তাবৃন্দ।  



41437,57254
ক্র্যাবের উদ্যোগে দোয়া ও ইফতার মাহফিল
অন্যান্য
প্রকাশ : ২৬ মে ২০১৯, ০০:০০
ক্রাইম রিপোর্টার্স অ্যাসোসিয়েশন বাংলাদেশের (ক্র্যাব) উদ্যোগে ইফতার ও দোয়া মাহফিল অনুষ্ঠিত হয়েছে। গত শুক্রবার ঢাকা রিপোর্টার্স ইউনিটি চত্বরে আয়োজিত অনুষ্ঠানে রাজধানীতে কর্মরত ক্রাইম রিপোর্টাররা ছাড়াও সিনিয়র সাংবাদিক ও আইন শৃঙ্খলা বাহিনীর ঊর্ধ্বতন কর্মকর্তা উপস্থিত ছিলেন। অনুষ্ঠানে দেশ ও জাতির সমৃদ্ধির জন্য দোয়া করা হয়।সংগঠনের সভাপতি আবুল খায়েরের সভাপতিত্বে অনুষ্ঠান পরিচালনা করেন সাধারণ সম্পাদক দীপু সারওয়ার। অনুষ্ঠানে ঢাকা মেট্টোপলিটন পুলিশের কমিশনার আছাদুজ্জামান মিয়া; সিনিয়র সাংবাদিক মঞ্জুরুল আহসান বুলবুল; জাতীয় প্রেসক্লাবের সভাপতি সাইফুল আলম; র্যাবের অতিরিক্ত মহাপরিচালক কর্ণেল জাহাঙ্গীর আলম; এসবির ডিআইজি মাহবুবুর রহমান; কাউন্টার টেররিজমের প্রধান অতিরিক্ত কমিশনার মনিরুল ইসলাম, কৃষ্ণ পদ রায়, আব্দুল বাতেন; র্যাবের মিডিয়া উইংয়ের পরিচালক মুফতি মাহমুদ খান; পুলিশ সদরের এআইজি মিডিয়া সোহেল রানাসহ আইন শৃঙ্খলা বাহিনীর ঊর্ধ্বতন কর্মকর্তারা উপস্থিত ছিলেন।অনুষ্ঠানে ঢাকা রিপোর্টার্স ইউনিটির সভাপতি ইলিয়াস হোসেন ও সাধারণ সম্পাদক কবীর আহমেদ খানসহ ক্রাইম রিপোর্টার্স অ্যাসোসিয়েশন বাংলাদেশের সাবেক সভাপতি ও সাধারণ সম্পাদক ছাড়াও সিনিয়র সাংবাদিকরা উপস্থিত ছিলেন।   



41438,57255
রায়গঞ্জে প্রবল ঝড়ে ৪ কিলোমিটার বিদ্যুত্ লাইন ক্ষতিগ্রস্ত
অন্যান্য
প্রকাশ : ২৬ মে ২০১৯, ০০:০০
রায়গঞ্জ (সিরাজগঞ্জ) সংবাদদাতাসিরাজগঞ্জের রায়গঞ্জে শুক্রবার মধ্যরাতে প্রবল ঝড় ও শিলাবৃষ্টিতে শতাধিক কাঁচা ও আধাপাকা ঘরবাড়ির ক্ষয়-ক্ষতি হয়েছে। লন্ডভন্ড              হয়ে গেছে ৪ কিলোমিটার বিদ্যুত্ লাইন। ঝড়ে প্রায় অর্ধকোটি                টাকার সম্পদের ক্ষয়ক্ষতি হয়েছে। কোন প্রাণহানির সংবাদ পাওয়া যায়নি।সিরাজগঞ্জ পল্লীবিদ্যুত্ সমিতি-১ এর ভূইয়াগাঁতী জোনাল অফিসের এজিএম কম প্রকৌশলী সাইদুর রহমান জানান, রাত ১টার পর ঘণ্টাব্যাপী প্রবল ঝড় ও শিলাবৃষ্টিতে ভূইয়াগাঁতী জোনাল অফিসের কমান্ডিং এরিয়ায় ৫১টি পয়েন্টে গাছপালা বিদ্যুতের সরবরাহ লাইনের উপর ভেঙ্গে পড়ে। এতে ৪ কিঃ মিঃ বিদ্যুত্ লাইনের তার ছিঁড়ে গেছে। পোল ভেঙ্গেছে ৯টি। এছাড়া ৩টি ক্রস আর্ম, ৬টি ইন্স্যুলেটর ট্র্যাক, ৪টি ট্রান্সফরমারসহ বেশ ক্ষয়ক্ষতি হয়েছে। ক্ষয়ক্ষতির পরিমাণ ৩৭ লাখর মতো। তিনি জানান, দিনরাত কাজ করলেও ক্ষতিগ্রস্ত লাইনগুলো মেরামত করে চালু করতে ৪/৫ দিন সময় লাগবে।সরেজমিনে দেখা যায়, ৯টি ইউনিয়নে শতাধিক বসতবাড়ির গাছপালা ভেঙ্গে পড়েছে। আম, জাম, কাঁঠাল, লিচু ও কলার ব্যাপক ক্ষতি হয়েছে। এছাড়া ক্ষয়ক্ষতি হয়েছে সবজি ক্ষেতের।  



41439,57256
চট্টগ্রামে দুর্ধর্ষ দুই চোর গ্রেফতার
অন্যান্য
প্রকাশ : ২৬ মে ২০১৯, ০০:০০
চট্টগ্রাম অফিসচুরির মামলা দায়েরের এক মাস পর দুর্ধর্ষ দুই চোরকে গ্রেফতার করেছে পুলিশ। তারা নগরীতে বিভিন্ন সময়ে সংঘটিত শতাধিক চুরির ঘটনার সাথে জড়িত বলে পুলিশ জানিয়েছে। শুক্রবার রাতে নগরীর ইপিজেড থানার নিউমুরিং ও ডবলমুরিং থানার মিস্ত্রীপাড়া এলাকা থেকে তাদের গ্রেফতার করা হয়। এ সময় তাদের কাছ থেকে চুরি করা দু’টি মোবাইল সেট ও নগদ টাকা উদ্ধার করা হয়। গ্রেফতারকৃতরা হলো- মো. খোকন (২৮) ও মো. রুবেল (৩০)।সদরঘাট থানার পরিদর্শক (তদন্ত) রুহুল আমিন বলেন, গত ২৩ এপ্রিল সদরঘাট থানার কদমতলী শুকতারা টান্সপোর্ট অফিসে চুরির ঘটনা ঘটে। চোরের দল রান্না ঘরের জানালার গ্রিল কেটে অফিসে ঢুকে            নগদ পাঁচ লাখ ২৩ হাজার টাকা, প্রায় ৬ ভরি ওজনের চারটি স্বর্ণের চেইন, বিভিন্ন ব্যাংকের ২০টি চেকের            পাতা ও ৩টি মোবাইল সেট নিয়ে যায় বলে প্রতিষ্ঠানটির পক্ষ থেকে মামলার এজাহারে উল্লেখ করা হয়। অভিযোগ পাওয়ার পর থেকে পুলিশ চোরদের ধরতে কাজ শুরু করে। 



41440,57257
দেশের উন্নয়ন প্রকল্পে চলছে লুটপাটের মহোত্সব —পীর সাহেব চরমোনাই
অন্যান্য
প্রকাশ : ২৬ মে ২০১৯, ০০:০০
ইত্তেফাক রিপোর্টইসলামী আন্দোলন বাংলাদেশের আমীর মুফতি সৈয়দ মুহাম্মাদ রেজাউল করীম (পীর সাহেব চরমোনাই) বলেছেন, দুর্নীতি জাতীয় অগ্রগতির প্রধান বাধা। দুর্নীতির কারণেই সমাজে আয়বৈষম্য ও বেকারত্ব বাড়ছে। দেশের উন্নয়ন প্রকল্পে লুটপাটের মহোত্সব চলছে। অন্যদিকে, জাতিসংঘের প্রতিবেদন অনুযায়ী বাংলাদেশের প্রতি চারজনের একজন এখনও অতিদরিদ্র। এ দুর্নীতিগ্রস্ত নেতৃত্ব ও রাষ্ট্রব্যবস্থা বহাল রেখে ক্ষুধা-দারিদ্র্যমুক্ত বাংলাদেশ গড়া সম্ভব নয়। দারিদ্র্যমুক্ত বাংলাদেশ গড়তে হলে প্রথমেই দুর্নীতিমুক্ত বাংলাদেশ গড়তে হবে।  



41441,57258
খুলনায় ইয়াবাসহ ছাত্রলীগ নেতা আটক
অন্যান্য
প্রকাশ : ২৬ মে ২০১৯, ০০:০০
খুলনা অফিসখুলনায় ২০ পিস ইয়াবাসহ ছাত্রলীগ নেতা পলাশ শিকদারকে আটক করেছে পুলিশ। গতকাল শনিবার দুপুরে নগরীর খালিশপুর বাস্তুহারা কলোনী থেকে তাকে আটক করা হয়। পলাশ খুলনা মহানগরীর খালিশপুর থানা ছাত্রলীগের সাংগঠনিক সম্পাদক।খালিশপুর থানার ভারপ্রাপ্ত কর্মকর্তা (ওসি) সরদার মোশারফ হোসেন বলেন, বাস্তুহারা কলোনীতে প্রকাশ্যে ইয়াবা বিক্রি করছে— এমন খবর পেয়ে পুলিশ সেখানে হানা দেয়। এ সময় ২০ পিস ইয়াবাসহ পলাশ শিকদারকে আটক করা হয়।



41442,57259
বরিশাল সিটি মেয়র প্রার্থী তাপসের বহিষ্কারাদেশ প্রত্যাহার করল জাপা
অন্যান্য
প্রকাশ : ২৬ মে ২০১৯, ০০:০০
বরিশাল অফিসবরিশাল সিটি করপোরেশনের মেয়র প্রার্থী ও জেলা জাতীয় পার্টির যুগ্ম আহ্বায়ক ইকবাল হোসেন তাপসের বহিষ্কার আদেশ প্রত্যাহর করে নেয়া হয়েছে। গতকাল শনিবার জাতীয় পার্টির চেয়ারম্যানের কার্যালয় থেকে সাবেক রাষ্ট্রপতি হুসেইন মুহম্মদ এরশাদ এর ডেপুটি প্রেস সেক্রেটারি খন্দকার দেলোয়ার জালালী এর স্বাক্ষরিত এক প্রস বিজ্ঞপ্তিতে এ তথ্য নিশ্চিত হওয়া গেছে।  



41443,57260
সোনারগাঁওয়ে ব্যাংক এশিয়ার এজেন্ট শাখা থেকে ৭ লক্ষাধিক টাকা চুরি
অন্যান্য
প্রকাশ : ২৬ মে ২০১৯, ০০:০০
সোনারগাঁও (নারায়ণগঞ্জ) সংবাদদাতাসোনারগাঁও উপজেলার মোগরাপাড়া বাজারের ব্যাংক এশিয়ার একটি এজেন্ট ব্যাংক শাখায় চুরির ঘটনা ঘটেছে। বৃহস্পতিবার রাত থেকে শনিবার সকাল পর্যন্ত কোনো এক সময় এ ঘটনা ঘটে। চোরেরা ঐ ব্যাংকের জানালার গ্রিল কেটে নগদ ৭ লক্ষাধিক টাকা চুরি করে নিয়ে যায়। এ ঘটনায় সোনারগাঁ থানায় একটি মামলা দায়েরের প্রস্তুতি চলছে। ঘটনার পর সোনারগাঁ থানার ওসি মনিরুজ্জামান ও পরিদর্শক তদন্ত হেলালউদ্দিন ঘটনাস্থল পরিদর্শন করেছেন।



41444,57261
নিয়োগ
অন্যান্য
প্রকাশ : ২৬ মে ২০১৯, ০০:০০
পুনঃনিয়োগ বিজ্ঞপ্তি: বেসরকারি শিক্ষা প্রতিষ্ঠানের জনবল কাঠামো ও এমপিও নীতিমালা-২০১৮ অনুযায়ী শূন্যপদে একজন দক্ষ সহকারী প্রধান শিক্ষক আবশ্যক। ৯ম ও ১০ম শ্রেণীতে গণিত ও পদার্থ বিজ্ঞান বিষয়ে পাঠদানে সক্ষম প্রার্থীদের অগ্রাধিকার। আগ্রহী প্রার্থীদের দুইকপি পাসপোর্ট সাইজের ছবি ও প্রয়োজনীয় কাগজপত্রসহ আগামী ১৫/০৬/২০১৯ ইং তারিখের মধ্যে সভাপতি বরাবর আবেদন করতে হবে। —সভাপতি, শেখ সেকান্দার আলী, শান্তিবাগ উচ্চ বিদ্যালয়, ৪৮, শান্তিবাগ, ঢাকা-১২১৭। ০১৭৩৪৩৮৪৯৬৪।      সিএম-৮০০নিয়োগ বিজ্ঞপ্তি: জাতীয় বিশ্ববিদ্যালয় ও সর্বশেষ সরকারি বিধি মোতাবেক “প্রফেসর কামাল উদ্দিন চৌধুরী কলেজ” আবু তোরাব, মিরসরাই, চট্টগ্রাম-এর জন্য অধ্যক্ষ নিয়োগ করা হবে। আগ্রহীদের বিজ্ঞপ্তি প্রকাশের ১৫ (পনের) দিনের মধ্যে প্রয়োজনীয় কাগজপত্রসহ আবদনপত্র সভাপতি বরাবর পৌঁছাতে হবে।         সিকে-১৪৪১  



41445,57262
ফ্ল্যাট বিক্রয়
অন্যান্য
প্রকাশ : ২৬ মে ২০১৯, ০০:০০
ফ্ল্যাট বিক্রয়: আগারগাঁও প্রশাসনিক জোন এলাকায় ৬র্০ রাস্তার সন্নিকটে বিজ্ঞান যাদুঘরের পাশে ১১০০ ব:ফু: রেডি ফ্ল্যাট বিক্রয় ও জয়েন্টভেঞ্চারে ৪/৫ কাঠার প্লট চাই। ০১৯১৭৬৪২৩৭৮। সিকে-১৪৩৯ফ্ল্যাট বিক্রয়: উত্তর যাত্রাবাড়ী বিবির বাগিচায় ৬ তলা বাড়ীর ১১৫৮ বর্গফুট, প্রতি তলায় ২টি করে ফ্ল্যাট রয়েছে। আলাদাভাবে ফ্ল্যাট অথবা পুরোবাড়ী একসাথে বিক্রয় হবে। ০১৯৫৪৯৪১১৯৩।    সিএম-৮০৭ 



41446,57263
জমি বিক্রয়
অন্যান্য
প্রকাশ : ২৬ মে ২০১৯, ০০:০০
জমি বিক্রয়: ময়মনসিংহ জেলার হালুয়াঘাট উপজেলা সদরে ধারাবাজার, ১৬৮ ডেসিমেল জমিসহ চালু অবস্থায় জনপ্রিয় রাইছ মিলটি বিক্রয় হবে। দাম আলোচনা সাপেক্ষে। যোগাযোগ: ০১৭১১৫৪৪৭৭১।    সিকে-১৪৪২



41447,57264
পাত্র/পাত্রী
অন্যান্য
প্রকাশ : ২৬ মে ২০১৯, ০০:০০
পাত্রী চাই: ডাক্তার স্থায়ী বিপত্নীক, বয়স্ক পাত্রের জন্য বিধবা, নিঃসন্তান, ধার্মিক পর্দানশীল সাংসারিক, নিম্নবিত্ত পাত্রী। যোগাযোগ করুন সরাসরি মোবা: ০১৯০৯০৩৮৫৬২। সিকে-১৪৩৮পাত্রী চাই: পিএইচডি (হার্ভার্ড, র্৫-র্৯র্ +৪০), এমবিএ (স্ট্যানফোর্ড, র্৫-১র্০র্ +৩৮), পিএইচডি (ইইই, র্৫-র্৮র্ +৩৭), এমএস (ইইই, র্৬+৪০) হাই অফিসিয়ালদের। “গুলশান মিডিয়া” ৫৮৮১৪০৪৪, ০১৫৫৬৫৯০৮৮৪, [email protected]      সিকে-১৪৪০



41448,57265
প্লট বিক্রয়
অন্যান্য
প্রকাশ : ২৬ মে ২০১৯, ০০:০০
নবাবগঞ্জ উপজেলায় ৫ কাঠা প্লট বিক্রয়: নামজারি ও হাল আমলের খাজনা পরিশোধিত শেলটেক সিঙ্গাইর প্রজেক্ট-১ প্রকল্পে হ্যান্ডওভার গ্রহণকৃত প্লট মূল্য-১০ লক্ষ শুধুমাত্র প্রকৃত ক্রেতাগণ যোগাযোগ: ০১৮৮৯১২৫৯৫৯।     সিকে-১৪৩৬ 



41449,57266
ভাড়া
অন্যান্য
প্রকাশ : ২৬ মে ২০১৯, ০০:০০
ফ্ল্যাট ভাড়া: পান্থপথ রোড সংলগ্ন পূর্ব রাজাবাজার ৩ বেড, ৪ বাথ, ২ বারান্দা, ড্রইং, ডাইনিং, সম্পূর্ণ নতুন (এ্যাসেট নির্মিত)। ০১৩০৯০৩৬৮৬৩।         সিকে-১৪৩৭ 



41450,57267
বিবিধ
অন্যান্য
প্রকাশ : ২৬ মে ২০১৯, ০০:০০
লোন চাই: ব্যাংকের চেক দিয়ে কিছু টাকা লোন চাই। লভ্যাংশ দ্বিগুণ ১ মাসের জন্য। ০১৭৯৫৬৯৭০২৬।     সিএম-৮০৬ 



41451,57268
মোদিকে নিয়ে যা বললেন নোবেলজয়ী অমর্ত্য সেন
বিশ্ব সংবাদ
প্রকাশ : ২৫ মে ২০১৯, ২২:০০
ভারতের লোকসভার ফলাফল ঘোষণার পর অনেকেই অনেকভাবে প্রধানমন্ত্রী নরেন্দ্র মোদিকে অভিনন্দন জানিয়েছেন। কিন্তু নোবেল পুরস্কার বিজয়ী ভারতীয় বাঙালী অর্থনীতিবিদ ও দার্শনিক অমর্ত্য সেন বললেন অন্য কথা। যা নিয়ে চলছে আলোচনা-সমালোচনা। শুক্রবার এক ব্রিটিশ সংবাদ মাধ্যমকে দেওয়া একান্ত সাক্ষাৎকারে তিনি মোদির বিরুদ্ধে মন্তব্য করেন।তিনি বলেন, ‘ভারতের প্রধানমন্ত্রী নরেন্দ্র মোদী মোটেই সুশাসক নন। মোদীর সরকার দেশকে অনেক পিছিয়ে দেবে। দেশে দুর্নীতি বেড়ে যাবে। মোদী আপাদমস্তক দুর্নীতিবাজ নেতা। তাই মোদীকে কিভাবে ভারতের মানুষ প্রধানমন্ত্রী হিসেবে বেছে নিয়েছে, সেটা তার মাথায় কোনোভাবেই আসছে না। মোদির শপথ গ্রহণ দেখার থেকে কার্টুন দেখা ভালো’।আরও পড়ুন: মেয়েকে ধর্ষণের হুমকি, মোদির দ্বারস্থ অনুরাগ
 
তিনি আরও বলেন, ‘ভারতীয়দের বুদ্ধি লোপ পেয়েছে, তাই তারা ভালোমন্দর বিচার করতে অক্ষম।’ইত্তেফাক/বিএএফ



41452,57269
নির্বাচনে বিপর্যয়ে কংগ্রেসে তোলপাড়
অন্যান্য
প্রকাশ : ২৬ মে ২০১৯, ০০:০০
লোকসভা নির্বাচনে বিপর্যয়ের পর বিরোধীদল কংগ্রেসে ব্যাপক অস্থিরতা দেখা দিয়েছে। ব্যর্থতার দায় নিয়ে কংগ্রেস সভাপতি রাহুল গান্ধী পদত্যাগের প্রস্তাব দিয়েছেন। কিন্তু শেষ পর্যন্ত কংগ্রেসের কার্যনির্বাহী কমিটি তা নাকচ করে দিয়েছে। একইসঙ্গে দলের অভ্যন্তরে পরিবর্তন আনার পক্ষে মত দিয়েছেন নেতারা। লোকসভা নির্বাচনের ফল বিশ্লেষণে গতকাল শনিবার দিল্লিতে কংগ্রেসের ওয়ার্কিং কমিটির বৈঠক অনুষ্ঠিত হয়। সেখানে সোনিয়া গান্ধী, রাহুল গান্ধী, প্রিয়াঙ্কা গান্ধী, মনমোহন সিংহ-সহ দলের শীর্ষ নেতারা উপস্থিত ছিলেন। নির্বাচনে দলের ভরাডুবির জন্য নিজের দায় স্বীকার করে নিয়ে বৈঠকে সকলের কাছে পদত্যাগের ইচ্ছা প্রকাশ করেছেন রাহুল। তখন সর্বসম্মতভাবে কংগ্রেসের পক্ষ তা খারিজ করে দেওয়া হয়। কংগ্রেস মুখপাত্র রণদীপ সিং সুরজেওয়ালা বলেন, রাহুল গান্ধী পদত্যাগের ইচ্ছা প্রকাশ করেছিলেন, কিন্তু তা সরাসরি খারিজ করে দেওয়া হয়েছে। কংগ্রেসকে ঢেলে সাজানোর দায়িত্ব দেওয়া হয়েছে তাকে।এর আগে শুক্রবার উত্তরপ্রদেশের কংগ্রেস সভাপতি রাজ বাব্বার, কর্নাটকের কংপ্রেসের প্রচারণা কমিটির প্রধান এইচ কে পাতিল এবং ওড়িশায় কংগ্রেস সভাপতি নীরাঞ্জন পট্টনায়েক পদত্যাগ করেছেন। সামনের দিনগুলোতে আরো কয়েকটি রাজ্যের নেতারা পদত্যাগ করতে পারেন। গতকালও কার্যনির্বাহী বৈঠকে বিভিন্ন রাজ্যের কংগ্রেস সভাপতিরা পরাজয়ের কারণ ব্যাখ্যা করে পদত্যাগের প্রস্তাব দেন।দলীয় সূত্র বলছে, বৈঠকে কংগ্রেসের পুনরুত্থানে রাজ্যে রাজ্যে ভালো নেতা তৈরির পাশাপাশি গান্ধী পরিবারের বাইরে থেকে দলের শীর্ষ পদে নেতৃত্ব দেওয়ার বিষয়ে আলোচনা হয়।২০১৪ সালের লোকসভা নির্বাচনে কংগ্রেস পেয়েছিল ৪৪টি আসন। গতবারের তুলনায় এবার আরো ৮টি আসনে জয় পেয়েছে দলটি। দেশজুড়ে যে মোদি বিরোধী ঝড় তুলতে চেয়েছিলেন রাহুল, সেই প্রচেষ্টা ব্যর্থ হয়েছে মোদি-শাহের কৌশলের কাছে। গতবারের চেয়ে আরো ২১টি আসনে বেশি জিতেছে বিজেপি।  মোদি ম্যাজিকের কাছে পুরোপুরি ফ্লপ রাহুলের ‘চৈকিদার চোর হ্যায়’ স্লোগান।বিশেষজ্ঞরা বলেছেন, রাহুল পদত্যাগ করবেন কি না সেটা যেমন একটা গুরুত্বপূর্ণ বিষয়, কংগ্রেসের কাছে তেমনই গুরুত্বপূর্ণ এবারের ভোটে বিপর্যয়ের কারণ খোঁজার বিষয়টা। কেন্দ্রশাসিত অঞ্চলসহ ১৭টি রাজ্যে একটি আসনও পায়নি কংগ্রেস। সবচেয়ে উল্লেখযোগ্য হল যে, ছত্তিশগড়, রাজস্থান এবং মধ্যপ্রদেশে বিধানসভার জয় কংগ্রেসকে লোকসভা নির্বাচনে লড়ার বাড়তি শক্তি জুগিয়েছিল, কিন্তু সেই তিন রাজ্যেই মোদি ঝড়ে উড়ে গেছে রাহুলের ক্যারিশমা। ছত্তীসগড়ে ২টি, মধ্যপ্রদেশে ১টি আসন পেয়েছে দলটি। আর রাজস্থানে তো কোনো আসনই পায়নি কংগ্রেস। বিশেষজ্ঞরা আরো বলছেন, উত্তরপ্রদেশে ভোট ধরে রাখতে প্রিয়াঙ্কা গান্ধীকে নামানো হয়েছিলো। কিন্তু তিনিও সেখানে ব্যর্থ হয়েছেন। রাহুল নিজেও হেরেছেন কংগ্রেসের ঘাঁটি হিসেবে পরিচিত আমেথিতে। কেরালার ওয়েনাদে রাহুলের জয় ছিল কংগ্রেসের এই বিপর্যয়ের মধ্যে একমাত্র ‘সান্ত্বনা’! গতকাল বৈঠক শেষে এক বিবৃতিতে কংগ্রেস নেতারা ভোটারদের ধন্যবাদ দিয়েছেন। দলটির দাবি, তারা সব সময় শোষিত, বঞ্চিতদের হয়ে লড়াই করেছেন। এই লড়াই অব্যাহত থাকবে।    



41453,57270
উন্নয়নের প্রতিশ্রুতি রক্ষা করছি
অন্যান্য
প্রকাশ : ২৬ মে ২০১৯, ০০:০০
প্রধানমন্ত্রী ও আওয়ামী লীগ সভানেত্রী শেখ হাসিনা বলেছেন, আমরা বাংলাদেশকে এগিয়ে নিয়ে যাচ্ছি, আরো এগিয়ে নেবো। দেশের উন্নয়ন কাজ অব্যাহত থাকবে। দেশবাসী আমাদের ওপর আস্থা রেখে ভোট দিয়েছে। যে প্রতিশ্রুতি দিয়েছিলাম সারাদেশে উন্নয়নের মাধ্যমে তা রক্ষা করছি। সড়ক, নৌ, রেল ও বিমান মিলে সব দিক থেকে সারাদেশে যোগাযোগ নেটওয়ার্ক সহজ করাই আমাদের লক্ষ্য। যাতে প্রত্যেক অঞ্চলের মানুষ কম সময়ে এক স্থান থেকে অন্যস্থানে যেতে পারেন। তিনি বলেন, দেশবাসীর প্রতি কৃতজ্ঞতা যে তারা আমাদের উপর বিশ্বাস রেখেছেন, আস্থা রেখেছেন এবং আমাদের ভোট দিয়ে সেবা করার সুযোগ দিয়েছেন।গতকাল শনিবার সকালে গণভবন থেকে ভিডিও কনফারেন্সের মাধ্যমে দেশবাসীর ঈদ উপহার হিসেবে ঢাকা-চট্টগ্রাম মহাসড়কে দীর্ঘ প্রতীক্ষিত দ্বিতীয় মেঘনা সেতু এবং দ্বিতীয় গোমতী সেতুর উদ্বোধনকালে তিনি এ কথা বলেন। প্রধানমন্ত্রী একই সঙ্গে ঈদযাত্রায় স্বস্তি দিতে কোনাবাড়ি ও চন্দ্রা ফ্লাইওভার, কালিয়াকৈর, দেওহাটা, মির্জাপুর ও ঘারিন্দা আন্ডারপাস এবং কড্ডা-১, জয়দেবপুর-চন্দ্রা-টাঙ্গাইল-এলেঙ্গা মহাসড়কে বিমাইল সেতু উদ্বোধন করেন। পরে প্রধানমন্ত্রী পৃথক ভিডিও কনফারেন্সের মাধ্যমে বাঁশি বাজিয়ে, সবুজ পতাকা উড়িয়ে ঢাকা-পঞ্চগড় রুটে ‘পঞ্চগড় এক্সপ্রেস’ নামে স্বল্প বিরতির আন্তঃনগর ট্রেনের উদ্বোধন করেন।মেট্রোরেল চালু হলে ঢাকায় যানজট কমবেপ্রধানমন্ত্রী বলেন, ঢাকার মেট্রোরেলের মাধ্যমে দেশে প্রথম বিদ্যুত্চালিত ট্রেনের ব্যবহার শুরু হবে। এরপর দূরপাল্লায়ও বিদ্যুত্চালিত ট্রেন চালু করা হবে। ঢাকায় যানজটে জনগণ কষ্ট পাচ্ছে উল্লেখ করে তিনি বলেন, মেট্রোরেলের কারণে যে জনদুর্ভোগ তার জন্য একটু কষ্ট হবেই। কিন্তু এর সুফল পরে পাওয়া যাবে।  মেট্রোরেল নির্মাণ কাজ শেষ হলে ঢাকায় যানজট কমে যাবে বলে জানান তিনি।সড়ক দুর্ঘটনা রোধে নানা পদক্ষেপের কথা তুলে ধরে শেখ হাসিনা বলেন, আমরা অদূর ভবিষ্যতে চালকদের বিশ্রামের জন্য মহাসড়কের পাশে আলাদা ব্যবস্থা করে দিচ্ছি। সড়কে চলাচলের বিষয়ে সকলের মাঝে গণসচেতনতা সৃষ্টিতে স্কুলজীবন থেকেই ট্রাফিক আইন প্রশিক্ষণে গুরুত্বারোপ করেন। অনুষ্ঠানস্থলে উপস্থিত সড়ক পরিবহন ও সেতুমন্ত্রী ওবায়দুল কাদের সুস্থ হয়ে দেশে ফেরায় তাঁকে দোয়া করার জন্য দেশবাসীর প্রতি কৃতজ্ঞতা জানান প্রধানমন্ত্রী। তিনি এ সময় তাঁর দল আওয়ামী লীগকে একটি পরিবার উল্লেখ করে বলেন, ‘রাজনৈতিক দল হিসেবে শুধু রাজনীতিই নয়, আমরা একটা পরিবার। ছোট বেলা থেকে দেখেছি- আমার মা, বাবাকে এবং রাজনৈতিক নেতৃবৃন্দকে আমরা একটা পরিবারের মতই বড় হয়েছি। যখনই কোন সমস্যা হয় সুখে, দুঃখে আমরা সবসময় সাথী হয়েই চলি। এভাবেই যেন এই সংগঠনটা এগিয়ে যেতে পারে সে বিষয়েও আশাবাদ ব্যক্ত করেন প্রধানমন্ত্রী।ঈদে কাউকে কষ্ট ভোগ করতে হবে নাপ্রধানমন্ত্রী বলেন, জাতির পিতা বঙ্গবন্ধু শেখ মুজিবুর রহমানের স্বপ্ন ছিল বাংলাদেশকে ক্ষুধা ও দারিদ্র্যমুক্ত একটি দেশ হিসেবে গড়ে তোলার। তার আদর্শকে ধারণ করে আমরা বাংলাদেশের উন্নয়ন অগ্রযাত্রা অব্যাহত রাখছি। বাংলাদেশের মানুষকে অর্থনৈতিকভাবে মুক্তি দেওয়ার জন্য আমরা কাজ করে যাচ্ছি। আমরা সড়ক পথের যে উন্নয়ন করেছি তাতে আগামী ঈদে কাউকে কষ্ট ভোগ করতে হবে না। এ জন্য জাপান সরকার এবং এশিয়ান ডেভেলপমেন্ট ব্যাংককে ধন্যবাদ জানান প্রধানমন্ত্রী। রাস্তা পারাপারের ক্ষেত্রে যাত্রী সাধারণের প্রতি আহ্বান জানিয়ে তিনি বলেন, ‘শুধু গাড়িচালককে দোষ দেবেন না। ট্রাফিক আইন মেনে চলবেন। গাড়িচালক ও পথচারী কেউই যদি ট্রাফিক আইন না মানে তাহলে অহরহ দুর্ঘটনা ঘটবে।’রেল নিয়ে একগুচ্ছ পরিকল্পনাপ্রধানমন্ত্রী রেলের প্রতি মানুষের আস্থা বৃদ্ধির কথা তুলে ধরে বলেন, মানুষ এখন রেলে বেশি চড়তে চায়। চাহিদা মেটানোর জন্য আমাদের আরো বেশি যাত্রীবাহী কোচ দরকার। কাজেই আরো বেশি কোচ আমাদের কিনতে হবে। শেখ হাসিনা তার নেতৃত্বাধীন সরকারের সময় রেলের উন্নয়নের বিভিন্ন চিত্র তুলে ধরেন। রেলের ডিজিটালাইজেশন, দক্ষিণবঙ্গে পায়রা বন্দর পর্যন্ত রেল সংযোগ স্থাপন, ঢাকা থেকে কক্সবাজার পর্যন্ত ট্যুরিস্ট ট্রেন চালু করা, বঙ্গবন্ধু সেতুর পাশে যমুনার উপর একটি রেল সেতু নির্মাণের উদোগসহ নানা ভবিষ্যত্ পরিকল্পনার কথাও তুলে ধরেন তিনি।প্রধানমন্ত্রী দেশবাসীকে ঈদের আগাম শুভেচ্ছা জানিয়ে উল্লিখিত উন্নয়ন প্রকল্পগুলোর উদ্বোধন ঘোষণা করেন। উদ্বোধনী অনুষ্ঠানে শুভেচ্ছা বক্তৃতায় আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের এমপি উদ্বোধন হওয়া উন্নয়ন প্রকল্পগুলোকে প্রধানমন্ত্রী শেখ হাসিনার সৃষ্টিশীল নেতৃত্বের সফল ফসল হিসেবে আখ্যায়িত করে বলেন, এতে এবার ঈদযাত্রা কিছুটা হলেও স্বস্তি এনে দেবে। এর আগে দ্বিতীয় মেঘনা ও গোমতী সেতু নির্মাণ প্রকল্প পরিচালক আবু সালেহ মো. নুরুজ্জামান জানান, নতুন দুটি সেতু চালু হওয়ায় ঢাকা-চট্টগ্রাম মহাসড়কে বিশেষ করে ঈদে ঘরমুখো মানুষের যাত্রা কিছুটা হলেও আরামদায়ক হবে।প্রধানমন্ত্রী ভিডিও কনফারেন্স কুমিল্লা, গাজীপুর, মুন্সিগঞ্জ ও টাঙ্গাইলের উপকার ভোগীদের সঙ্গেও কথা বলেন। শুরুতেই শুভেচ্ছা বক্তব্যে বাংলাদেশে নিযুক্ত জাপানের রাষ্ট্রদূত হিরোইয়াসু ইজুমি বাংলাদেশ-জাপান সম্পর্ক আরও অনেকদূর এগিয়ে যাবে বলে আশাবাদ ব্যক্ত করেন। অনুষ্ঠানে অন্যান্যের মধ্যে মুক্তিযুদ্ধ বিষয়কমন্ত্রী আ ক ম মোজাম্মেল হক, কৃষিমন্ত্রী ড. আব্দুর রাজ্জাক, প্রধানমন্ত্রীর রাজনৈতিক উপদেষ্টা এইচ টি ইমামসহ প্রধানমন্ত্রীর কার্যালয়ের ঊর্ধ্বতন কর্মকর্তা, সড়ক পরিবহন ও সেতু মন্ত্রণালয়ের সংশ্লিষ্ট কর্মকর্তারা উপস্থিত ছিলেন। সংক্ষিপ্ত সূচনা বক্তব্য রাখেন সড়ক পরিবহন ও মহাসড়ক বিভাগের সচিব নজরুল ইসলাম। অনুষ্ঠানটি সঞ্চালনা করেন প্রধানমন্ত্রীর মুখ্য সচিব মো. নজিবুর রহমান। ‘পঞ্চগড় এক্সপ্রেস’ ট্রেন উদ্বোধনকালে পঞ্চগড় প্রান্ত থেকে ভিডিও কনফারেন্সে যুক্ত ছিলেন রেলমন্ত্রী নুরুল ইসলাম সুজন।    



41454,57271
এনডিএ’র নতুন সরকার গঠনের প্রক্রিয়া শুরু
অন্যান্য
প্রকাশ : ২৬ মে ২০১৯, ০০:০০
লোকসভা নির্বাচনে নিরঙ্কুশ জয়ের পর দ্বিতীয় মেয়াদে সরকার গঠনের প্রক্রিয়া শুরু করেছে বিজেপি নেতৃত্বাধীন এনডিএ জোট। গতকাল শনিবার নরেন্দ্র মোদি আনুষ্ঠানিকভাবে বিজেপি ও এনডিএ জোটের পার্লামেন্টারি পার্টির প্রধান নির্বাচিত হয়েছেন। গতকাল রাতেই তিনি নতুন সরকার গঠনের অনুমতি চাইতে রাষ্ট্রপতি রামনাথ কোবিন্দের সঙ্গে সাক্ষাত করেন। রাষ্ট্রপতির অনুমতি মিললে দ্বিতীয় মেয়াদে তার সরকারের শপথ গ্রহণের দিন নির্ধারিত হবে। এর আগে শুক্রবার প্রধানমন্ত্রীর পদ থেকে পদত্যাগ করেন নরেন্দ্র মোদি। রাষ্ট্রপতি তার পদত্যাগপত্র গ্রহণ করেন। তবে মোদি ও তার মন্ত্রীদেরকে নতুন সরকার দায়িত্ব নেওয়ার আগ পর্যন্ত দায়িত্ব চালিয়ে যাওয়ার জন্য অনুরোধ করেন রাষ্ট্রপতি। এদিকে আজ রবিবার মায়ের সঙ্গে দেখা করতে গুজরাট যাচ্ছেন মোদি। আগামীকাল তিনি যাবেন বারাণসিতে। এবারো বারানসি থেকে  নির্বাচিত হয়েছেন তিনি। এবারের লোকসভা নির্বাচনে বিজেপি একক সংখ্যাগরিষ্ঠতা পেয়েছে। সবার ধারণাকে ভুল প্রমাণ করে ৩০৩ আসনে জয় পেয়েছে দলটি। আর বিজেপি নেতৃত্বাধীন জোট পেয়েছে ৩৫০টি আসন। গতকাল বিকালে পার্লামেন্টের সেন্ট্রাল হলে বৈঠকে বসেন এনডিএ জোটের নির্বাচিত সংসদ সদস্যরা। সেখানে জোটের পার্লামেন্টারি পার্টির প্রধান করা হয় মোদিকে। নব নির্বাচিত সংসদ সদস্যদের উদ্দেশ্যে দেওয়া ভাষণে মোদি বলেন, এবার দেশের মানুষ ক্ষমতাসীনদের পক্ষে ভোট দিয়েছে। আমরা ভাল কাজ করে যাব। স্বাধীনতার আগে ভারতীয়রা যেভাবে আন্দোলন করেছেন আমাদের সেই মানিসিকতা নিয়ে দারিদ্র্যের বিরুদ্ধে লড়াই করতে হবে। তিনি অভিযোগ করেন, ভোট ব্যাংকের রাজনীতির নামে সংখ্যালঘুদের ঠকানো হয়েছে। এসব বন্ধ করতে আমাদের লড়তে হবে।এদিকে নরেন্দ্র মোদির নতুন মন্ত্রিসভায় দেখা যেতে পারে নতুন মুখদের। এবারের মন্ত্রিসভায় গুরুত্বপূর্ণ পদ পেতে পারেন বিজেপি সভাপতি অমিত শাহ। এর আগের সরকারে তিনি মন্ত্রী ছিলেন না। তবে মন্ত্রী হলে সভাপতির পদ ছাড়তে পারেন অমিত শাহ। নতুন সরকারে অর্থমন্ত্রী হতে পারেন পিযুশ গয়াল। অরুন জেটলি অসুস্থ হওয়ার পর ভারপ্রাপ্ত অর্থমন্ত্রীর দায়িত্ব পালন করেছেন তিনি। রাহুল গান্ধীকে হারানো স্মৃতি ইরানি এবার মন্ত্রিসভায় বড় দায়িত্ব পেতে পারেন। মন্ত্রী হতে পারেন বিজেপির সাধারণ সম্পাদক রাম মাধব। মন্ত্রিসভায় অন্তর্ভুক্ত হতে পারেন রাজস্থানের সাবেক মুখ্যমন্ত্রী বসুন্ধরা রাজেও। এনডিএ জোটের অন্য শরিক দলের প্রতিনিধিত্ব থাকবে মন্ত্রিসভায়। এবারে স্পিকার পদেও নতুন কাউকে দেখা যাবে। কারণ বর্তমান স্পিকার সুমিত্রা মহাজন প্রার্থী হননি।   



41455,57272
মমতার মুখ্যমন্ত্রীর পদ ছাড়ার প্রস্তাবে তৃণমূলের ‘না’
অন্যান্য
প্রকাশ : ২৬ মে ২০১৯, ০০:০০
লোকসভা নির্বাচনে ব্যর্থতার দায় নিয়ে পদত্যাগ করতে চেয়েছেন পশ্চিমবঙ্গের মুখ্যমন্ত্রী মমতা ব্যানার্জি। কিন্তু এই প্রস্তাবে রাজি নয় তার দল তৃণমূল কংগ্রেস। গতকাল শনিবার কলকাতার কালিঘাটে নিজের বাড়িতে দলের কার্যনির্বাহী কমিটির সদস্য এবং জয়ী, পরাজিত প্রার্থীদের সঙ্গে বৈঠকের পর মমতা এ কথা জানান। একইসঙ্গে তিনি বলেছেন, তৃণমূল কংগ্রেসের কম আসন পাওয়ার জন্য দায়ী পশ্চিমবঙ্গের সাবেক ক্ষমতাসীন দল সিপিএম। তারা বিজেপিকে ভোট দিয়েছে। বিজেপি ভোট পাওয়ার জন্য পশ্চিমবঙ্গে সাম্প্রদায়িক বিষবাষ্প ঢুকিয়েছে বলেও অভিযোগ করেন তিনি।মমতা ব্যানার্জি বলেন, মুখ্যমন্ত্রী থাকার ইচ্ছা নেই। আমার কাছে পদ বড় নয়। নির্বাচনে ব্যর্থতার পর দলকে বলেছি মুখ্যমন্ত্রীর পদে থাকতে চাই না। দলকে আরো বেশি সময় দিতে চাই। তবে দলের সবাই মুখ্যমন্ত্রী পদে থাকতে বলেছে। তাই কাজ চালাতে হচ্ছে।গতকালের বৈঠকে তৃণমূলকে কেন এত বেশি আসন হারাতে হলো?? বিজেপি কি কারণে বেশি আসন পেল?? কোথায় কী ভুল হয়েছিল?? এসব নিয়েই আলোচনা হয়েছে। একইসঙ্গে যে জেলাগুলোতে খারাপ ফল হয়েছে সেখানকার সভাপতিদের সরিয়ে দিয়ে পরাজিত প্রার্থীদের দায়িত্ব দিয়েছেন মমতা।তিনি বলেন, তৃণমূলের যারা বিজেপির কাছ থেকে টাকা নিয়ে বিজেপির হয়ে কাজ করেছে, তাদের চিহ্নিত করে ব্যবস্থা নিয়েছি। তবে সিপিএম নিজের নাক কেটে পরের যাত্রা ভঙ্গ করেছে। ভোটের পর সিপিএম ২০০ পার্টি অফিস দখল করেছে, সোমবারের মধ্যে সেগুলো উদ্ধার করতে দলের কর্মীদের নির্দেশ দিয়েছি।প্রসঙ্গত, এবারের লোকসভা নির্বাচনে পশ্চিমবঙ্গে ১৮টি আসন পেয়েছে বিজেপি। গতবার তারা মাত্র দুটি আসনে জিতেছিল। অন্যদিকে তৃণমূল পেয়েছে ২২টি আসন। গতবার তারা পেয়েছিল ৩৪টি।



41456,57273
মোবারক মাহে রমজান
অন্যান্য
প্রকাশ : ২৬ মে ২০১৯, ০০:০০
আজ ২০ রমজান। আজকের সূর্য অস্ত গেলে আসবে ২১ রমজান। শুরু হবে মাহে রমজানের দোযখের আগুন থেকে মুক্তি দশক যা শাওয়ালের চাঁদ দেখা পর্যন্ত বলবত্ থাকবে। রমজানের শেষ দশকে রয়েছে হাজার মাস অপেক্ষা উত্তম রজনী লায়লাতুল কদর। প্রিয় নবী সরকারে দোআলম নূরে মাজাসসম হযরত মুহম্মদ রসুলুল্লাহ সাল্লাল্লাহু ‘আলায়হি ওয়া সাল্লাম’  মসজিদুন্ নববীতে তওবার খুঁটির পাশে তাঁবু খাটিয়ে ইতিকাফ করতেন। ইতিকাফ শব্দের অর্থ একটি স্থানে অবস্থান করা। ইতিকাফ বলতে বুঝায় আধ্যাত্মিক অনুধ্যান ও অনুশীলনের জন্য নিভৃতে অবস্থান গ্রহণ। রমজানের শেষ দশকে ইতিকাফ করার প্রধান কারণ লায়লাতুল কদরকে পাওয়ার স্পৃহা।সূফীয়ারে কেরাম ইতিকাফের উপর খাস গুরুত্বারোপ করেছেন। যুগশ্রেষ্ঠ সূফী কুত্বুল আলম হযরত মাওলানা শাহ্সূফী আলহাজ তোয়াজউদ্দীন আহ্মদ রহমাতুল্লাহি আলায়হি বলেছেন: ইতিকাফ হালতে শবেকদরকে একান্ত নিকট থেকে অবলোকন করা যায়। ২০ রমজানের সূর্যাস্ত যাবার সঙ্গে সঙ্গে ইতিকাফের সময় শুরু হয়। জামে মসজিদে ইতিকাফ করা উত্তম। শাওয়াল মাসের চাঁদ দেখা দিলে ইতিকাফের সময় শেষ হয়ে যায়। ইতিকাফ অবস্থায় সাংসারিক কাজ-কর্ম করা, হাট-বাজার করা, কেনা-কাটা প্রভৃতি করা যায় না। দুনিয়াবী কথাবার্তা বলা যায় না। প্রস াব-পায়খানার প্রয়োজনে এবং অপরিহার্য গোসল করার প্রয়োজনে অল্প সময়ের জন্য ইতিকাফ স্থল থেকে বাইরে যেয়ে দ্রুত কর্ম সম্পন্ন করে ত্বরিত ইতিকাফ স্থলে ফিরে আসতে হবে। মেয়েরা আপন গৃহে পর্দার ব্যবস্থা নিশ্চিত করে নির্জনবাসের পরিবেশ সৃষ্টি করে ইতিকাফ করতে পারেন। রমজান মাসের শেষ দশকে ইতিকাফ করা সুন্নতে মুয়াক্কাদা কিফায়া।অতএব কোনো পাড়া বা মহল্লার মসজিদে ইতিকাফ না হলে সে মহল্লার অধিবাসীগণ গোনাহ্গার হয়ে যাবেন। আর সেই মহল্লার বা পাড়ার একজনও যদি ইতিকাফ করেন তাহলে সবাই তার সমান সওয়াব পেয়ে যাবেন। সিয়ামের রাতে স্ত্রী গমন বৈধ হলেও ইতিকাফ অবস্থায় রাতে স্ত্রী গমন করা নিষিদ্ধ।ইতিকাফ যিক্র-আয্কার, মুবাকা-মুশাহাদা, কুরআন তিলাওয়াত, তওবা-ইসিতগ্ফার, দরুদ শরীফ ইত্যাদি করার মাধ্যমে দিন-রাত গুজরান করতে হয়। 



41457,57274
মাটির নিচে মিলল ১০ বস্তা সরকারি ওষুধ
অন্যান্য
প্রকাশ : ২৬ মে ২০১৯, ০০:০০
সাতক্ষীরা মেডিক্যাল কলেজ হাসপাতালে মাটির নিচ থেকে প্রায় ১০ বস্তা সরকারি ওষুধ, গজসহ বিভিন্ন সরঞ্জাম উদ্ধার করা হয়েছে। গতকাল শনিবার দুপুরে হাসপাতালের সেপটিক ট্যাংকের পাশ থেকে এগুলো উদ্ধার করা হয়। কে বা কারা, কী উদ্দেশ্যে এত বিপুল পরিমাণ ওষুধ মাটি চাপা দিয়ে রেখেছিল সে ব্যাপারে কোনো সদুত্তর দিতে পারেনি হাসপাতাল কর্তৃপক্ষ। তবে স্থানীয়রা দাবি করেছেন, হাসপাতাল থেকে চুরি করা এসব ওষুধ অসত্ উদ্দেশ্যেই মাটির নিচে লুকিয়ে রাখা হয়েছিল। এ ঘটনায় তদন্ত কমিটি গঠন করা হবে বলে জানিয়েছেন হাসপাতালের তত্ত্বাবধায়ক।প্রত্যক্ষদর্শীরা জানান, হাসপাতাল প্রাঙ্গণে মাটির নিচে কমপক্ষে ১০ বস্তা বিভিন্ন ধরনের ওষুধ ও গজ ব্যান্ডেজসহ নানা ধরনের সরঞ্জাম মাটি চাপা দেওয়া হয়েছিল। সকালে কালবৈশাখী ঝড় ও বৃষ্টি হলে পানির তোড়ে বস্তাগুলোর ওপর থেকে মাটি সরে যায়। বস্তাগুলো পুনরায় মাটি চাপা দেওয়ার জন্য লেবারদের সঙ্গে চিহ্নিত কয়েকজন দালাল দর কষাকষি করার সময় ঘটনাটি ফাঁস হয়ে যায়। পরে বস্তাগুলো উদ্ধার করে নিজেদের হেফাজতে নেয় পুলিশ। উদ্ধার হওয়া গজ ব্যান্ডেজগুলো বেশ নতুন এবং ওষুধের মেয়াদ ২০২২ সাল পর্যন্ত বলে জানা গেছে।জানতে চাইলে হাসপাতালের তত্ত্বাবধায়ক ডা. শাহজাহান আলী জানান, তিনি বিষয়টি অবহিত হয়েছেন। ওষুধগুলো সরকার কর্তৃক সরবরাহকৃত। তবে তিনি দায়িত্বে থাকাকালীন এ ঘটনা ঘটেনি। তিনি যোগদানের আগে ঘটনাটি ঘটেছে বলে সন্দেহ করছেন। ব্যাপারটি খতিয়ে দেখতে রবিবার তদন্ত কমিটি গঠন করা হবে বলে তিনি জানান।ওষুধ জব্দের তথ্য নিশ্চিত করে সদর সার্কেল এএসপি মেরিনা জাহান জানান, বস্তাগুলো পুলিশের হেফাজতে রয়েছে। এ ঘটনায় একটি সাধারণ ডায়েরি (জিডি) করা হয়েছে। হাসপাতাল কর্তৃপক্ষের সঙ্গে আলোচনা সাপেক্ষে পরবর্তী ব্যবস্থা নেওয়া হবে বলে তিনি জানান।



41458,57275
আজ শুরু বাংলাদেশের অভিযান
অন্যান্য
প্রকাশ : ২৬ মে ২০১৯, ০০:০০
ম্যাচগুলো আনুষ্ঠানিক কিছু নয়। এই ম্যাচে পনেরো জন খেলোয়াড়ের সবাই ঘুরেফিরে খেলতে পারবেন। এমনকি এসব ম্যাচের রেকর্ডও সংরক্ষণ করা হবে না। তারপরও এই ম্যাচ গুরুত্বপূর্ণ। কারণ পাকিস্তানের বিপক্ষে আজকের অনুশীলন ম্যাচ দিয়েই বিশ্বকাপের আনুষ্ঠানিকতা শুরু করবে বাংলাদেশ।কার্ডিফে আজ বাংলাদেশ সময় দুপুর সাড়ে তিনটা থেকে শুরু হবে বাংলাদেশ ও পাকিস্তান অনুশীলন ম্যাচ। ২ জুন মূল বিশ্বকাপে বাংলাদেশের প্রথম ম্যাচ দক্ষিণ আফ্রিকার বিপক্ষে। তার আগে আরো একটি অনুশীলন ম্যাচ খেলবেন মাশরাফিরা। ভারতের বিপক্ষে সেই ম্যাচটি অনুষ্ঠিত হবে ২৮ মে।আজকের খেলার ভেন্যুটা বাংলাদেশকে প্রেরণা জোগাতে পারে। এই কার্ডিফে বাংলাদেশের রয়েছে শতভাগ জয়ের রেকর্ড। এখানেই ২০০৫ সালে সে সময়ের বিশ্বসেরা দল অস্ট্রেলিয়াকে হারিয়েছিল হাবিবুল বাশারের নেতৃত্বাধীন বাংলাদেশ দল। সেটা ছিল তখনকার ক্রিকেট বিশ্বের সবচেয়ে আলোচিত ব্যাপার। এরপর ২০১৭ সালে এই ভেন্যুতে নিউজিল্যান্ডকে হারিয়েছিল বাংলাদেশ। দ্রুত কয়েকটা উইকেট হারানোর পর সাকিব আল হাসান ও মাহমুদউল্লাহ রিয়াদের জোড়া সেঞ্চুরি ‘মহাকাব্য’ তৈরি করেছিল।এই কার্ডিফেই বাংলাদেশ খেলবে দুটি অনুশীলন ম্যাচ। এরপর ইংল্যান্ডের বিপক্ষে মূল টুর্নামেন্টেও একটি ম্যাচ খেলবে মাশরাফিরা এখানে। ফলে এই ম্যাচগুলোতে অন্তত স্মৃতি বাংলাদেশের পাশে থাকতে পারে।আজকের ম্যাচে ফলাফল কোনো দলের কাছেই খুব গুরুত্বপূর্ণ না। যদিও প্রথম ম্যাচে আফগানিস্তানের বিপক্ষে হেরে যাওয়ায় আজ পাকিস্তানের জয় পাওয়ার একটা তাড়া থাকবে। সেই সাথে তারা গত ১০ আন্তর্জাতিক ওয়ানডে হারের স্মৃতিটাও ভুলতে চাইবে। বাংলাদেশের ওরকম কোনো তাড়া নেই।আয়ারল্যান্ডে অনুষ্ঠিত ত্রিদেশীয় টুর্নামেন্ট জিতে ফুরফুরে মেজাজেই ইংল্যান্ডে গেছে তারা। ফলে এই দুটো অনুশীলন ম্যাচ বাংলাদেশের কাছে স্রেফ খেলোয়াড়দের সমন্বয়টা দেখে নেওয়ার সুযোগ। আজকের ম্যাচে বিশেষ করে নজরে থাকবেন রুবেল হোসেন ও সাব্বির রহমান রুম্মন। রুবেল ইনজুরি থেকে সেরে ওঠার পর আয়ারল্যান্ডে খেলার সুযোগ পাননি। তার বদলে নতুন বলে সাইফউদ্দিন বল করেছেন। মূল টুর্নামেন্টে তাকে চাইবে বাংলাদেশ। ফলে তার এই ম্যাচে পারফরম্যান্সের দিকে চোখ থাকবে ম্যানেজমেন্টের। পাশাপাশি সাব্বিরের জন্য এই দুটি ম্যাচ পরীক্ষা হতে পারে। তিনি জ্বলে উঠতে না পারলে মোসাদ্দেক হোসেন সৈকত মূল টুর্নামেন্টের একাদশে জায়গা করে নিতে পারেন।এসব পরীক্ষা-নিরীক্ষার পাশাপাশি একটা জয় এলেও বাংলাদেশ নিশ্চয়ই খুশি হবে। 



41459,57276
এবারের বাজেট ৫ লাখ কোটি টাকার বেশি হবে :প্রধানমন্ত্রী
অন্যান্য
প্রকাশ : ২৬ মে ২০১৯, ০০:০০
প্রধানমন্ত্রী ও আওয়ামী লীগ সভানেত্রী শেখ হাসিনা আসন্ন অর্থবছরে দেশের বাজেটের আকার সর্ম্পকে বলেছেন, এবারের বাজেট হবে ৫ লক্ষ কোটি টাকার উপরে। আগামী ১৩ জুন জাতীয় সংসদে এই বাজেট প্রস্তাব তুলে ধরা হবে। বাংলাদেশের উন্নয়ন সমগ্র দেশব্যাপী করার জন্যই বছর বছর বাজেট বৃদ্ধি পাচ্ছে। গতকাল শনিবার বিকালে গণভবনে রাজনীতিবিদদের সম্মানে আয়োজিত ইফতারের আগে এক সংক্ষিপ্ত বক্তৃতায় তিনি এ কথা বলেন। ইফতার মাহফিলকে কেন্দ্র করে গণভবনে রাজনীতিকদের মিলন মেলা বসেছিল। প্রধানমন্ত্রী শেখ হাসিনার আমন্ত্রণে ইফতার মাহফিলে শামিল হয়ে নেতারা মেতেছিলেন খোশগল্পে। তাঁদের ব্যক্তিগত আলোচনায় যেমন স্থান পেয়েছে দেশের সর্বশেষ রাজনীতি, তেমনি কুশল বিনিময়ে ব্যস্ত ছিলেন অনেকে।ইফতার মাহফিলে যারা যোগ দিয়েছেন তাদেরকে ধন্যবাদ জানিয়ে প্রধানমন্ত্রী বলেন, যেসব দলের সঙ্গে নির্বাচনের আগে আমরা সংলাপ করেছিলাম, তাদের সকলকে দাওয়াত দিয়েছি ইফতারে। অনেকের প্রতিনিধি এখানে এসেছেন। সবাইকে আন্তরিক ধন্যবাদ জানাচ্ছি।   প্রধানমন্ত্রী বলেন, এদেশের একটি মানুষও গৃহহারা থাকবে না, কেউ বিনা চিকিত্সায় মারা যাবে না। ইনশাআল্লাহ বাংলাদশকে আমরা দারিদ্র্যমুক্ত করবো। প্রধানমন্ত্রীর সঙ্গে স্পিকার ড. শিরীন শারমিন চৌধুরী, বিরোধী দলীয় উপনেতা রওশন এরশাদ, আওয়ামী লীগের প্রেসিডিয়াম সদস্য শেখ ফজলুল করিম সেলিম, বেগম মতিয়া চৌধুরী, ইঞ্জিনিয়ার মোশাররফ হোসেন, জাতীয় পার্টির (জাপা) ভারপ্রাপ্ত চেয়ারম্যান জি এম কাদের, সাম্যবাদী দলের সাধারণ সম্পাদক দিলীপ বড়ুয়া, জাতীয় পার্টি জেপির সাধারণ সম্পাদক শেখ শহীদুল ইসলাম, ইসলামী ঐক্যজোটের চেয়ারম্যান মেসবাউর রহমান প্রমুখসহ আওয়ামী লীগের বিভিন্ন অঙ্গসংগঠনের নেতা কর্মীরা উপস্থিত ছিলেন।  



41460,57277
দুই কন্যা শিশুকে শ্বাসরুদ্ধ করে হত্যা করে বাবা :পুলিশ
অন্যান্য
প্রকাশ : ২৬ মে ২০১৯, ০০:০০
নরসিংদী শহরের কাউরিয়াপাড়া নতুন লঞ্চঘাটের টয়লেটে নুসরাত জাহান তাইন (১০) ও তানিশা তাইয়েবা (৪) নামের দুই কন্যা শিশুকে শ্বাসরোধ করে হত্যা করার কথা স্বীকার করেছে তাদের বাবা শফিকুল ইসলাম। এমন তথ্য জানিয়েছেন নরসিংদী পুলিশ সুপার মিরাজ উদ্দিন আহমেদ। শনিবার দুপুর ১২টার দিকে পুলিশ সুপার কার্যালয়ের সম্মেলন কক্ষে এক প্রেস ব্রিফিংয়ে এই তথ্য জানান তিনি।পুলিশ সুপার বলেন, নিহত দুই শিশুর বাবা শফিকুল ইসলাম ও তার পরিবারের সাথে কথা বলে জানা গেছে, শফিকুল ইসলাম পূর্ব থেকেই মানসিকভাবে অসুস্থ ছিল। শুক্রবার সে তার দুই মেয়েকে নিয়ে মনোহরদী থেকে শিবপুরে ডাক্তার দেখাতে নিয়ে আসে। সেখানে ডাক্তার না থাকায় নরসিংদী সদরে ঘুরতে আসে মেয়েদের নিয়ে। পরে বড় মেয়ের আবদার অনুযায়ী নরসিংদী কাউরিয়াপাড়া নতুন লঞ্চ ঘাট দেখতে আসে তারা।পুলিশ সুপার আরো বলেন, তার কথাবার্তায় নানা রকমের অসঙ্গতি দেখেছি। সে জানিয়েছে পারিবারিক দারিদ্র্য, মেয়েদের লেখাপড়ার খরচ না দিতে পারা, আবদার অনুযায়ী মেয়েদের নতুন জামা দিতে না পারা সবকিছু মিলিয়ে হিতাহিত জ্ঞান হারিয়ে প্রথমে ছোট মেয়েকে লঞ্চ ঘাটের একটি টয়লেটে নিয়ে গিয়ে শ্বাসরোধ করে হত্যা করে। পরে বড় মেয়েকে একই টয়লেটে নিয়ে গিয়ে শ্বাসরোধ করে হত্যা করে ফেলে রেখে চলে যায়।



41461,57278
নৈশকোচে নারী যাত্রীকে যৌন হয়রানি, চালক আটক
অন্যান্য
প্রকাশ : ২৬ মে ২০১৯, ০০:০০
আগৈলঝাড়ার যাত্রীবাহী একটি নৈশকোচে নারী যাত্রীকে যৌন হয়রানির অভিযোগে দায়ের করা মামলায় গোল্ডেন লাইন পরিবহনের অভিযুক্ত চালক আল আমিনকে গ্রেফতার করেছে পুলিশ। গতকাল শনিবার সকালে তাকে আদালতে প্রেরণ করে পুলিশ।মামলার বরাত দিয়ে আগৈলঝাড়া থানার ভারপ্রাপ্ত কর্মকর্তা মো. আফজাল হোসেন জানান, পূর্ব পয়সা গ্রামের আহসান হাবিব তালুকদারের বোন লিমার কাছে বেড়াতে আসেন তার বান্ধবী ব্রাহ্মণবাড়িয়া জেলার বাঞ্ছারামপুর থানার এক তরুণী। বেড়ানো শেষে গত ১৮ মে শনিবার তিনি ঢাকা ফিরে যাবার জান্য গোল্ডেন লাইন পরিবহনের (ঢাকা মেট্রো-ব-১৪৮৬৮২) টিকিট নেন। রাত সাড়ে আটটায় পয়সা থেকে ঢাকার উদ্দেশে গাড়িটি ছেড়ে দেয়। পথে গাড়ির চালক ফরিদপুর জেলার কোতয়ালী থানার রঘুনন্দনপুর গ্রামের মো. হাবিবুর রহমানের ছেলে আল আমিন (৩৫) ওই তরুণীর সঙ্গে অসৌজন্যমূলক আচরণ করে। গাড়িতে তাকে একা পেয়ে চালক আল আমিন গাড়ির সব জানালা ও দরজা বন্ধ করে তাকে কু-প্রস্তাব দেয়। তিনি রাজি না হলে আল আমিন তাকে ধর্ষণের চেষ্টা চালায়।



41462,57279
ট্রাক চাপায় তিন অটোরিকশা যাত্রী নিহত
অন্যান্য
প্রকাশ : ২৬ মে ২০১৯, ০০:০০
বিজয়নগরে ট্রাকের চাপায় সিএনজি চালিত অটোরিকশার তিন যাত্রী নিহত হয়েছেন। এসময় আহত হয়েছেন আরো তিন যাত্রী। গতকাল শনিবার দুপুরে ঢাকা-সিলেট মহাসড়কের ইসলামপুর ইউনিয়নের সাতবর্গ এলাকায় এই দুর্ঘটনা ঘটে। নিহতরা হলেন, হবিগঞ্জের মাধবপুর উপজেলার আদা ঐরের মিঠু রায় চৌধুরীর স্ত্রী শান্তা রায় চৌধুরী (৩০), একই উপজেলার হালুয়াপাড়ার আবু তাহের (৬০) ও বিল্লাল উদ্দিন (৪০)। হাইওয়ে পুলিশ জানায়, ব্রাহ্মণবাড়িয়া থেকে একটি যাত্রীবাহী সিএনজি চালিত অটোরিকশা হবিগঞ্জের মাধবপুরের দিকে যাচ্ছিল। বিপরীত দিক থেকে আসা একটি দ্রুতগামী ট্রাক সিএনজিটিকে ধাক্কা দেয়। এতে সিএনজি চালিত অটোরিকশায় থাকা বিল্লাল উদ্দিন ঘটনাস্থলেই নিহত হয়। গুরুত্বর আহত চার জনকে স্থানীয়দের সহযোগিতায় জেলা সদর হাসপাতালে নিয়ে আসলে জরুরি বিভাগের চিকিত্সক শান্তা রায় চৌধুরী ও আবু তাহেরকে মৃত ঘোষণা করেন। আহতরা হলেন, ফয়সাল মিয়া, ফারজিনা ও জুম্মান। আহতদের উন্নত চিকিত্সার জন্য ঢাকায় পাঠানো হয়েছে। 



41463,57280
জাতীয় জীবনে নজরুলের দর্শন প্রতিষ্ঠার আহ্বান
অন্যান্য
প্রকাশ : ২৬ মে ২০১৯, ০০:০০
জাতীয় কবি কাজী নজরুল ইসলামের ১২০তম জন্মবার্ষিকী গতকাল নানা কর্মসূচির মধ্য দিয়ে পালিত হয়েছে। ঢাকা বিশ্ববিদ্যালয়ে কাজী নজরুল ইসলামের সমাধিতে শ্রদ্ধা জানাতে শনিবার ভোর থেকেই মানুষের ঢল নামে। ঢাকা বিশ্ববিদ্যালয়ের কেন্দ্রীয় মসজিদের পাশে কবির সমাধিতে ফুল দিয়ে শ্রদ্ধা জানায় বিভিন্ন প্রতিষ্ঠান, সংগঠনসহ সর্বস্তরের হাজারো মানুষ। ফুল দিয়ে শ্রদ্ধা জানান কবি পরিবারের সদস্যরাও। নজরুল সমাধিসৌধে ঢাকা বিশ্ববিদ্যালয়ের পক্ষে শ্রদ্ধা নিবেদন করেন উপাচার্য অধ্যাপক ড. মো. আখতারুজ্জামান। আওয়ামী লীগের পক্ষে শ্রদ্ধা নিবেদন করেন দলের যুগ্ম সাধারণ সম্পাদক মাহবুব-উল আলম হানিফ। এ সময় উপস্থিত ছিলেন গৃহায়ন ও গণপূর্তমন্ত্রী শ ম রেজাউল করিম। বিএনপির পক্ষে শ্রদ্ধা নিবেদন করে চেয়ারপারসনের উপদেষ্টা আবদুল সালাম, বিএনপির যুগ্ম মহাসচিব খায়রুল কবির খোকন এবং চিত্র নায়ক ও বিএনপির সাংস্কৃতিক সম্পাদক আশরাফ উদ্দিন আহমেদ উজ্জল। দিনভর অনুষ্ঠানমালার মধ্যে ছিল গান, নৃত্য পরিবেশনা, আবৃত্তি, নৃত্যনাট্য মঞ্চায়ন, নজরুল বিষয়ক আলোচনা, বিশিষ্ট ব্যক্তিত্বকে সম্মাননা প্রদান প্রভৃতি। এ ছাড়াও কবির স্মৃতিবিজড়িত ত্রিশাল, দরিরামপুর ও দৌলতপুরসহ সারাদেশে যথাযোগ্য মর্যাদা, উত্সাহ-উদ্দীপনার মধ্য দিয়ে কবির জন্মদিন উদযাপিত হয়েছে।‘নজরুল চেতনায় বঙ্গবন্ধুর বাংলাদেশ’- এ প্রতিপাদ্যে নজরুলজয়ন্তীর মূল অনুষ্ঠান হয়েছে গতকাল বিকালে ময়মনসিংহের ত্রিশালে। তিনদিনব্যাপী অনুষ্ঠানের উদ্বোধনী দিনে প্রধান অতিথি ছিলেন শিক্ষামন্ত্রী ডা. দীপু মনি এমপি। স্মারক বক্তৃতা দেন রবীন্দ্র বিশ্ববিদ্যালয়ের উপাচার্য ড. বিশ্বজিত্ ঘোষ। বিশেষ অতিথি ছিলেন ভারতের বিশ্বভারতী বিশ্ববিদ্যালয়ের উপাচার্য অধ্যাপক বিদ্যুত্ চক্রবর্তী, ধর্ম বিষয়ক মন্ত্রণালয় সম্পর্কিত স্থায়ী কমিটির সভাপতি মো. হাফেজ রুহুল আমিন মাদানী ও সংসদ সদস্য অসীম কুমার উকিল। আলোচক হিসেবে উপস্থিত ছিলেন কবিপৌত্রী খিলখিল কাজী। সংস্কৃতি প্রতিমন্ত্রী কে এম খালিদের সভাপতিত্বে স্বাগত বক্তব্য রাখেন ভারপ্রাপ্ত সংস্কৃতি সচিব আবু হেনা মোস্তফা কামাল। এর আগে সকালে কবি নজরুল বিশ্ববিদ্যালয়ের কনফারেন্স রুমে উপাচার্য প্রফেসর ড. এ. এইচ. এম. মোস্তাফিজুর রহমানের সভাপতিত্বে  বক্তব্য রাখেন বিশ্ববিদ্যালয়ের কোষাধ্যক্ষ প্রফেসর জালাল উদ্দিন, ব্যবসা প্রশাসন অনুষদের ডিন প্রফেসর ড. সুব্রত কুমার দে। প্রবন্ধ উপস্থাপন করেন সংগীত বিভাগের সহকারী অধ্যাপক আশিক সরকার।ঢাকা বিশ্ববিদ্যালয়ে স্মরণসভাগতকাল ঢাকা বিশ্ববিদ্যালয়ে কবির মাজার প্রাঙ্গণে উপাচার্য অধ্যাপক ড. মো. আখতারুজ্জামানের সভাপতিত্বে এক স্মরণসভা অনুষ্ঠিত হয়। এতে আরো বক্তব্য রাখেন জাতীয় অধ্যাপক ড. রফিকুল ইসলাম, প্রো-ভাইস চ্যান্সেলর (প্রশাসন) অধ্যাপক ড. মুহাম্মদ সামাদ, ঢাবি নজরুল গবেষণা কেন্দ্রের পরিচালক অধ্যাপক ড. বেগম আকতার কামাল প্রমুখ। অনুষ্ঠানে নজরুল সংগীত পরিবেশন করেন সংগীত বিভাগের শিক্ষক ড. মহসিনা আক্তার খানম (লীনা তাপসী), খায়রুল আনাম শাকিলসহ বিভাগের শিক্ষার্থীরা।ছায়ানটে উত্সবছায়ানটে গতকাল সকালে নজরুল জন্মজয়ন্তী উত্সবের আয়োজন করা হয়। অনুষ্ঠানের শুরুতেই সম্মিলিত কণ্ঠে ‘জাগো অমৃত পিয়াসী চিত’ গানটি পরিবেশিত হয়। নজরুলের দর্শনকে জীবনে প্রতিফলনের আহ্বান জানান ছায়ানটের সহসভাপতি খায়রুল আনাম শাকিল। এরপর একক পরিবেশনায় নজরুলের বেশ কিছু গান গেয়ে শোনান ছায়ানটের শিল্পীরা।বিভিন্ন স্থানে জন্মবার্ষিকী উদযাপনবরিশাল অফিস জানায়, জাতীয় কবি কাজী নজরুল ইসলামের ১২০তম জন্মবার্ষিকী উপলক্ষে বরিশালে আলোচনা সভা ও সাংস্কৃতিক অনুষ্ঠান হয়েছে। জেলা প্রশাসন ও জেলা শিল্পকলা একাডেমির আয়োজনে অনুষ্ঠানে প্রধান অতিথি ছিলেন জেলা প্রশাসক এসএম অজিয়র রহমান। জেলা কালচারাল অফিসার হাসানুর রশিদের সভাপতিত্বে অনুষ্ঠানে বিশেষ অতিথি ছিলেন নির্বাহী ম্যাজিস্ট্রেট রবীন শীষ, সুব্রত বিশ্বাস দাস, শিশু সংগঠক জীবন ?কৃষ্ণ দে, সংস্কৃতিজন অ্যাডভোকেট এসএম ইকবাল, জেলা আওয়ামী লীগের সহসভাপতি মোহাম্মদ হোসেন চৌধুরী, আভাসের নির্বাহী পরিচালক রহিমা সুলতানা কাজল প্রমুখ।মানিকগঞ্জ প্রতিনিধি জানান, শনিবার সকালে মানিকগঞ্জ জেলা প্রশাসন কবিপত্নী প্রমীলার জন্মস্থান তেওতায় নানা অনুষ্ঠানের আয়োজন করে। সকালে মানিকগঞ্জ জেলা প্রশাসন, শিবালয় উপজেলা প্রশাসনসহ স্থানীয় বিভিন্ন সংগঠন কবির প্রতিকৃতিতে পুষ্পস্তবক অর্পণ করে।কুমিল্লা প্রতিনিধি জানান, দিবসটি উপলক্ষে গতকাল নগরীতে জেলা শিল্পকলা একাডেমী চত্বরের নজরুল স্মৃতি ম্যুরাল ‘চেতনায় নজরুল’-এ বিভিন্ন সংগঠনের পক্ষ থেকে পুষ্পস্তবক অর্পণ করা হয়। পরে টাউনহলে আলোচনা সভা, সাংস্কৃতিক অনুষ্ঠান হয়।    



41464,57281
কাউখালী ও ভাণ্ডারিয়ায় দুস্থ কল্যাণ সংস্থার কাপড় বিতরণ
অন্যান্য
প্রকাশ : ২৬ মে ২০১৯, ০০:০০
পিরোজপুর জেলার ভাণ্ডারিয়া ও কাউখালী উপজেলার বিভিন্ন ইউনিয়নে গতকাল শনিবার ঈদুল ফিতর উপলক্ষে দুস্থ কল্যাণ সংস্থার উদ্যোগে সুবিধাবঞ্চিত অসচ্ছল ব্যক্তিদের মাঝে কাপড় বিতরণ করা হয়। জাতীয় পার্টি-জেপির চেয়ারম্যান আনোয়ার হোসেন মঞ্জু এমপি এ সময় উপস্থিত ছিলেন। এছাড়া ভাণ্ডারিয়া ও কাউখালী উপজেলার সুবিধাবঞ্চিত অসচ্ছল ব্যক্তিদের মাঝে সংসদ সদস্যের ঐচ্ছিক তহবিলের চেক বিতরণ করা হয়। কাউখালী উপজেলা পরিষদ প্রাঙ্গণে এ চেক বিতরণ করেন উপজেলা নির্বাহী অফিসার ইসরাত জাহান।   এ সময় উপস্থিত ছিলেন কাউখালী উপজেলা চেয়ারম্যান আবু সাঈদ মিয়া মনু, জাতীয় পার্টি-জেপির উপজেলা সাধারণ সম্পাদক শাহ আলম নসু, আওয়ামী লীগের উপজেলা যুগ্ম সম্পাদক মনিরুজ্জামান পল্টন, সাংগঠনিক সম্পাদক সুনীল কুন্ডু প্রমুুখ। এছাড়া সার্বজনীন সামাজিক অবকাঠামো উন্নয়ন প্রকল্পের অধীনে কাউখালী উপজেলায় ছয়টি মসজিদ ও তিনটি আশ্রম ও মন্দিরে প্রায় ৩০ লাখ টাকার অনুদানের চেক বিতরণ করা হয়। এ সব ধর্মীয় প্রতিষ্ঠানের সভাপতি ও সম্পাদকগণ এ অনুদানের চেক গ্রহণ করেন।কাউখালী উপজেলা পরিষদ প্রাঙ্গণে কাউখালী সদর ও আমরাজুড়ি ইউনিয়নের সুবিধাবঞ্চিত অসচ্ছল পরিবারের মাঝে কাপড় বিতরণ করা হয়। এ সময় উপস্থিত ছিলেন কাউখালী ইউপি চেয়ারম্যান আমিনুর রশীদ মিল্টন, আমরাজুড়ি ইউপি চেয়ারম্যান শেখ সামসুদ্দোহা চাঁদ প্রমুখ।বিকালে চিড়াপাড়া-পারসাতুরিয়া ইউনিয়ন পরিষদ প্রাঙ্গণে সুবিধাবঞ্চিত অসচ্ছল পরিবারের মাঝে কাপড় বিতরণ করেন ইউপি চেয়ারম্যান মাহমুদ  খান খোকন, জেপি নেতা শাহআলম তালুকদার, দুস্থ কল্যাণ সংস্থার উপদেষ্টা এম এ রব্বানী ফিরোজ, সংস্থার কর্মকর্তা কাজী আতাহার আলী প্রমুখ। এরপর শিয়ালকাঠি ইউনিয়ন পরিষদ প্রাঙ্গণে সুবিধাবঞ্চিত অসচ্ছল পরিবারের মাঝে কাপড় বিতরণ করেন ইউপি চেয়ারম্যান সিকদার দেলোয়ার হোসেন প্রমুখ।ভাণ্ডারিয়ায় দুস্থ কল্যাণ সংস্থার উদ্যোগে অসচ্ছলপরিবারের মাঝে শাড়ি-লুঙ্গি বিতরণএদিকে পিরোজপুরের ভাণ্ডারিয়ায় গতকাল শনিবার দুপুরে উপজেলার নদমুলা সাইক্লোন সেল্টারে সাবেক মন্ত্রী জাতীয় পার্টি-জেপির চেয়ারম্যান আনোয়ার হোসেন মঞ্জু এমপির উপস্থিতিতে বেসরকারি সামাজিক উন্নয়ন দুস্থ কল্যাণ সংস্থার উদ্যোগে পবিত্র ঈদুল ফিতরকে সামনে রেখে সুবিধাবঞ্চিত অসচ্ছল দুস্থ অসহায় পরিবারের মাঝে শাড়ি-লুঙ্গি এবং খাদ্যসামগ্রী বিতরণ করা হয়।এ সময় অন্যান্যের মাঝে উপস্থিত ছিলেন ভাণ্ডারিয়া উপজেলা ভাইস চেয়ারম্যান মশিউর রহমান মৃধা, ভাণ্ডারিয়ার সাবেক সদর ইউপি চেয়ারম্যান গোলাম সরওয়ার জোমাদ্দার, ধাওয়া ইউপি চেয়ারম্যান ছিদ্দিকুর রহমান টুলু, মেজবা উদ্দিন আরিফ জোমাদ্দার প্রমুখ। বিতরণ করেন নদমুলা ইউপি চেয়ারম্যান শফিকুল কবির বাবুল তালুকদার।এর আগে সকালে আনোয়ার হোসেন মঞ্জু এমপির উপস্থিতিতে ভাণ্ডারিয়া উপজেলার সুবিধাবঞ্চিত অসচ্ছল ব্যক্তিদের মাঝে সংসদ সদস্যের ঐচ্ছিক তহবিলের চেক এবং বিভিন্ন মসজিদ, মন্দিরের সংস্কার কাজের চেক বিতরণ করা হয়। এ সময় অন্যান্যের মধ্যে ভাণ্ডারিয়া উপজেলা নির্বাহী অফিসার ও পৌর প্রশাসক মো. নাজমুল আলম, উপজেলা ভাইস চেয়ারম্যান মশিউর রহমান, উপজেলা আওয়ামী লীগের সভাপতি ফাইজুর রশিদ খশরু জোমাদ্দার ও গোলাম সরওয়ার জোমাদ্দার, ইউপি চেয়ারম্যান ছিদ্দিকুর রহমান টুলু, মজিবুর রহমান চৌধুরী, হুমায়উন কবির চেয়ারম্যান, খান এনামুল করিম পান্না উপস্থিত ছিলেন।পরে আনোয়ার হোসেন মঞ্জু এমপি ভাণ্ডারিয়া উপজেলার গৌরীপুর ইউনিয়নের বিভিন্ন স্থানে চলমান উন্নয়ন কাজ পরিদর্শন করেন।এছাড়াও দুস্থ কল্যাণ সংস্থার উদ্যোগে বিকালে উপজেলার ধাওয়া ইউনিয়ন পরিষদ প্রাঙ্গণে সুবিধাবঞ্চিত অসচ্ছল দুস্থ অসহায় পরিবারের মাঝে শাড়ি-লুঙ্গি এবং খাদ্যসামগ্রী বিতরণ করা হয়। এসকল স্থানে বিতরণ কাজে অংশ নেন সংস্থার উপদেষ্টা এম এ রব্বানী ফিরোজ, কাজী আতাহার হোসেন এবং আতিকুজ্জামান খোকন।    



41465,57282
বরিশালে যাত্রীবাহী লঞ্চের সঙ্গে সংঘর্ষে ডুবল বাল্কহেড
অন্যান্য
প্রকাশ : ২৬ মে ২০১৯, ০০:০০
বরিশালের হিজলা উপজেলার মেঘনা নদীতে বাল্কহেডের সাথে সংঘর্ষে এমভি যুবরাজ-৭ এর তলায় ফাটল ধরেছে। তবে লঞ্চের ৩শ যাত্রী নিরাপদে আছে। তাদের অন্য আরেকটি লঞ্চে ঢাকায় পাঠানো হয়েছে। ডুবে গেছে ক্লিংকার বোঝাই বাল্কহেডটি। গতকাল শনিবার সকালে জেলার হিজলা উপজেলার মেঘনা নদীর মিয়ারচর নামক এলাকায় এ ঘটনা ঘটে।বরিশালের বন্দর কর্মকর্তা আজমল হুদা মিঠু সরকার জানান, শুক্রবার রাত ১২টার দিকে ঝড়ের সময় যুবরাজ ৭ লঞ্চটি পটুয়াখালী থেকে ঢাকা যাওয়ার পথে চরে আটকে যায়। শনিবার সকাল ১০টার দিকে একই কোম্পানির লঞ্চ এমভি প্রিন্স অব আওলাদ আটকে যাওয়া লঞ্চটিকে টেনে নামায়। এরপর সেটি ঢাকার উদ্দেশে রওনা করার কিছুক্ষণের মধ্যে বিপরীত দিক থেকে আসা ক্লিংকার বোঝাই একটি বাল্কহেডের সাথে মুখোমুখি সংঘর্ষ হয়। এতে এমভি যুবরাজের তলায় ফাটল ধরে। এ সময় লঞ্চটিকে দ্রুত চালিয়ে ঐ চরে উঠিয়ে দেওয়া হয়। লঞ্চে থাকা ৩শ যাত্রীকে এমভি প্রিন্স অব আওলাদ-৪ লঞ্চে ঢাকার উদ্দেশে পাঠানো হয়। এদিকে ডুবে যাওয়া বাল্কহেডের আট সদস্য সাঁতরে তীরে উঠেছে। কোনো প্রাণহানি বা হতাহতের ঘটনা ঘটেনি।   



41466,57283
এভারেস্টে জনজট
অন্যান্য
প্রকাশ : ২৬ মে ২০১৯, ০০:০০
এই মৌসুমে সর্বোচ্চ সংখ্যক পর্বতারোহী এভারেস্টে ওঠার জন্য আনুষ্ঠানিকভাবে আবেদন করেছেন। এরই মধ্যে নেপাল ৩৮১ জন পর্বতারোহীকে এভারেস্টে ওঠার অনুমতি দিয়েছে। এতো বেশি সংখ্যক পর্বতারোহীর এভারেস্ট অভিযানের ফলে দেখা দিয়েছে জনজট। প্রচণ্ড ভিড়ের কারণে মাউন্ট এভারেস্টের চূড়া থেকে নামতে গিয়ে গত এক সপ্তাহে ৭ জন পর্বতারোহীর মৃত্যু হয়েছে। নামার সময় ঘণ্টার পর ঘণ্টা আটকে থাকতে হচ্ছে। ফলে দেখা দিচ্ছে অক্সিজেন সঙ্কট। মূলত অক্সিজেন সংকটের কারণেই মারা যাচ্ছেন পর্বতারোহীরা। ৮ হাজার ফুট উঁচুতে ক্যাম্প-৪ এ আটকে থাকতে হচ্ছে পর্বতারোহীদের। তবে নেপাল পর্যটন বিভাগের মহাপরিচালক ড্যানজুরাজ ঘিমিরে অবশ্য এই অভিযোগ অস্বীকার করেছেন। তার বক্তব্য: এই অভিযোগ ভিত্তিহীন। অতিরিক্ত পর্যটকের কারণে পর্বতারোহীর মৃত্যুর বিষয়টি সত্য নয়।সমুদ্রপৃষ্ঠ হতে মাউন্ট এভারেস্টের উচ্চতা ৮,৮৪৮ মিটার। এতো উঁচুতে সাধারণত অক্সিজেনের পরিমাণ অনেক কম থাকে। সমুদ্রপৃষ্ঠের পরিবেশে যেখানে নিঃশ্বাস নিলে যে পরিমাণ অক্সিজেন মেলে এভারেস্টের চূড়ায় তার এক-তৃতীয়াংশ অক্সিজেন পাওয়া যায়। এ কারণে এভারেস্টের চূড়ায় পর্বতারোহীরা বাড়তি অক্সিজেন ছাড়া বেশিক্ষণ অপেক্ষা করে না। ১৯২২ সালে এভারেস্টে পর্বতারোহীর মৃত্যুর হিসাব রাখার পর থেকে এভারেস্টের চূড়ায় ২০০ পর্বতারোহীর মৃত্যু হয়েছে।এই মৌসুমে আবহাওয়া ভালো না থাকায় এবছর বেশ কিছুদিন এভারেস্টে ওঠা বন্ধ ছিল। এখন সেই আবহাওয়ার পরিস্থিতি বেশ ভালো। এই সুযোগটাকে কাজে লাগাতে চাইছেন পর্বতারোহীরা। ফলে হঠাত্ করে ভিড় লেগে গেছে এভারেস্টে ওঠার জন্য। প্রতিবছরই এভারেস্টে দুর্ঘটনার সংখ্যা বাড়তে থাকায় এখন এভারেস্টে উঠতে ইচ্ছুক পর্বতারোহীর সংখ্যা নিয়ন্ত্রণ করার দাবি তুলেছেন বিশেষজ্ঞরা। কোনো কোনো বিশেষজ্ঞ এভারেস্টে ওঠার অনুমোদন দেওয়ার ব্যাপারে লটারি ব্যবস্থা চালুর পরামর্শ দিয়েছেন। -সিএনএন



41467,57284
৫ জেলায় বজ্রপাতে ৮ জনের প্রাণহানি
অন্যান্য
প্রকাশ : ২৬ মে ২০১৯, ০০:০০
বিভিন্ন স্থানে বজ্রপাতে শিক্ষার্থীসহ আটজনের মৃত্যু হয়েছে। গত শুক্রবার ও গতকাল শনিবার এসব ঘটনা ঘটে। প্রতিনিধি ও সংবাদদাতাদের পাঠানো খবর-হোমনা (কুমিল্লা): হোমনায় বজ্রপাতে মো. ফাহাদ (১৪) নামের এক শিক্ষার্থী নিহত হয়েছে। সে উপজেলার দুলালপুর চন্দ্রমণি উচ্চ বিদ্যালয়ের নবম শ্রেণির ছাত্র ও পাথালিয়াকান্দি গ্রামের মো. মোসলেমউদ্দিনের ছেলে। গতকাল সকালে বৃষ্টির সময় ফাহাদ বাবার সঙ্গে জমি থেকে কাটা ধান আনতে গেলে বজ্রপাতে তার মৃত্যু হয়।হবিগঞ্জ প্রতিনিধি: হবিগঞ্জের নবীগঞ্জ, চুনারুঘাট ও মাধবপুরে বজ্রপাতে তিনজন নিহত ও দুইজন আহত হয়েছেন। নিহতরা হলেন: নবীগঞ্জ উপজেলার গুজাখাইড় গ্রামের সিজিল মিয়া (৪৫) নামের এক কৃষক ও চুনারুঘাট উপজেলার আমু চা-বাগানের সীমা উরাও (২৬) নামের এক নারী এবং মাধবপুর উপজেলার বুল্লা গ্রামের ফয়সল মিয়া (৩৫) নামের এক ধান কাটার শ্রমিক। এসময় গুরুতর আহত হয় সামসু মিয়া ও খোকন মিয়া। গত শুক্রবার এ ঘটনা ঘটে।ফকিরহাট (বাগেরহাট): ফকিরহাট উপজেলার শুভদিয়ার তেকাটিয়া গ্রামে বজ্রপাতে মনির হোসেন মনি (৫০) নামের এক মত্স্য চাষির মৃত্যু হয়েছে। গতকাল সকালে তেকাটিয়া গ্রামে মনির নিজের মত্স্য ঘেরে শুয়ে থাকা অবস্থায় বজ্রপাতে তার মৃত্যু হয়।সিরাজগঞ্জ: উল্লাপাড়ায় বজ্রপাতে দুই কৃষি শ্রমিক নিহত এবং দুইজন আহত হয়েছেন। নিহতরা হলেন: সলঙ্গা ইউনিয়নের রঘিয়াদীঘি গ্রামের ফজল শেখের ছেলে ইদ্রিস আলী (৩৫) এবং মহিরউদ্দিনের ছেলে আব্দুল জব্বার (৩৬)।বাগাতিপাড়া (নাটোর): বাগাতিপাড়ায় বজ্রপাতে আবু হাসনাত ভুলু (৩৭) নামে একজন নিহত হয়েছেন। এ সময় নিহতের ভাতিজা রাব্বি হোসেন আহত হয়। 



41468,57285
কংগ্রেসকে এড়িয়ে সৌদি আরবে অস্ত্র বিক্রি করছেন ট্রাম্প
অন্যান্য
প্রকাশ : ২৬ মে ২০১৯, ০০:০০
কংগ্রেসে তোয়াক্কা না করেই সৌদি আরবে অস্ত্র বিক্রি করছেন মার্কিন প্রেসিডেন্ট ট্রাম্প। তিনি দেশটিতে ৮০০ কোটি ডলারের অস্ত্র বিক্রির একটি প্রস্তাবে অনুমোদন দিয়েছেন। এদিকে প্রেসিডেন্ট ট্রাম্প গতকাল জাপান সফরে গেছেন। তিনি যুক্তরাষ্ট্রে আরো বেশি বিনিয়োগ করতে জাপানি কোম্পানিগুলোর প্রতি আহবান জানিয়েছেন। গতকাল জাপানে পৌঁছানোর কিছুক্ষণ আগে টোকিওতে একটি ভূমিকম্প হয়। তবে এতে ক্ষয়ক্ষতির কোনো খবর পাওয়া যায়নি। খবর রয়টার্স ও বিবিসিরকংগ্রেসকে এড়াতে প্রেসিডেন্ট ট্রাম্প জরুরি অবস্থা ঘোষণা করেছেন। সৌদি আরব ছাড়া সংযুক্ত আরব আমিরাত এবং জর্ডানের কাছেও অস্ত্র বিক্রি করবে যুক্তরাষ্ট্র। শুক্রবারই আইনপ্রণেতাদের কাছে অস্ত্র বিক্রির কথা বলেছিলেন মার্কিন পররাষ্ট্রমন্ত্রী মাইক পম্পেও। তিনি বলেছিলেন, এই অস্ত্র আমাদের মিত্রদের ওই অঞ্চলে আরো শক্তিশালী করবে। তিনি এক বিবৃতিতে বলেন, ইরানের হুমকি মোকাবেলায় তাদের এই অস্ত্র সহায়তা করবে। খুব দ্রুতই এই ২০ ধরনের অস্ত্র ও সামরিক  সরঞ্জাম পাঠানো হবে বলে কংগ্রেসের একটি সূত্র জানিয়েছে। বৃহস্পতিবারই প্রেসিডেন্ট ট্রাম্প মধ্যপ্রাচ্যে আরো ১৫শ’ সৈন্য পাঠানোর ঘোষণা দিয়েছিলেন। জানা গেছে, কংগ্রেসের কাছে অনুমোদন নিতে গেলে অস্ত্র পাঠাতে দেরি হবে এমন ধারণা থেকেই জরুরি অবস্থা ঘোষণার মাধ্যমে কংগ্রেসকে এড়িয়ে যান ট্রাম্প। এক মার্কিন কর্মকর্তা জানিয়েছেন, সৌদি আরব এবং সংযুক্ত আরব আমিরাতের কাছে নজরদারি বিমানসহ মরণঘাতী সব অস্ত্র বিক্রি করা হচ্ছে। প্রতিনিধি পরিষদের পররাষ্ট্র বিষয়ক কমিটির সিনিয়র রিপাবলিকান মাইকেল ম্যাককল এই ঘটনাকে ‘দুর্ভাগ্যজনক’ বলে উল্লেখ করেছেন।জাপানে ট্রাম্পগতকাল চারদিনের সফরে জাপান গেছেন প্রেসিডেন্ট ট্রাম্প। তার সঙ্গে ছিলেন মার্কিন ফার্স্ট লেডি মেলানিয়া ট্রাম্প। তাকে টোকিও বিমানবন্দরে লাল গালিচা সংবর্ধনা দেওয়া হয়। এরপর জাপানে মার্কিন রাষ্ট্রদূতের বাসভবনে এক নৈশভোজে অংশ নেন প্রেসিডেন্ট ট্রাম্প। সেখানে জাপানের খ্যাতিমান প্রতিষ্ঠানের কর্তা ব্যক্তিরা উপস্থিত ছিলেন। তিনি যুক্তরাষ্ট্রে আরো বেশি বিনিয়োগ করতে জাপানের বিনিয়োগকারীদের প্রতি আহবান জানান।



41469,57286
ভেনিজুয়েলায় কারাগারে সংঘর্ষে নিহত ২৯
অন্যান্য
প্রকাশ : ২৬ মে ২০১৯, ০০:০০
ভেনিজুয়েলার একটি পুলিশ স্টেশনের অভ্যন্তরের কারাগারে সংঘর্ষের ঘটনায় অন্তত ২৯ বন্দি নিহত হয়েছেন। পর্তুগেজা প্রদেশের আকারিউয়া পুলিশ স্টেশনে শুক্রবার এ ঘটনা ঘটে। বন্দিরা পুলিশের ওপর ব্যাপক গুলিবর্ষণ করে। তারা এত অস্ত্র কোথায় পেল তা নিয়ে সন্দেহ দেখা দিয়েছে। খবর বিবিসিরপর্তুগেজা প্রদেশের প্রধান জননিরাপত্তা কর্মকর্তা অস্কার ভালেরো জানিয়েছেন, এ ঘটনায় ১৯ পুলিশ সদস্য আহত হয়েছেন। তিনি বলেন, বিশেষ পুলিশ বাহিনীর সদস্যরা বন্দিদের পালাতে বাধা দিলে সংঘর্ষ শুরু হয়। পুলিশ সদস্যরা গুলির  মুখে পড়ে বলেও দাবি করেন তিনি। দেশটির মানবাধিকার সংগঠনগুলো জানায়, ওই পুলিশ স্টেশনের হাজতে ২৫০ বন্দি রাখার ব্যবস্থা থাকলেও সেখানে সাড়ে ৫শ’ বন্দি রাখা হয়েছিল। জননিরাপত্তা কর্মকর্তা অস্কার ভালেরো আরো জানান, সংঘর্ষ বাধলে বন্দিরা পুলিশের ওপর বৃষ্টির মতো গুলি চালায়। এমনকি তারা গ্রেনেডও নিক্ষেপ করে। দেশটির প্রিজনস অবজারভেটরি রাইটস গ্রুপের হামবার্তো প্রাদো বার্তা সংস্থা রয়টার্সকে বলেন, বন্দি-পুলিশের মধ্যে সংঘর্ষে কেবল বন্দিরাই মারা গেল এটা কি করে হয়। 



41470,57287
বান্দরবানে অপহূত আওয়ামী লীগ নেতার লাশ উদ্ধার
অন্যান্য
প্রকাশ : ২৬ মে ২০১৯, ০০:০০
বান্দরবানে অপহূত আওয়ামী লীগের পৌর কমিটির সহ-সভাপতি চথোয়াই মং মারমা’র লাশ উদ্ধার করা হয়েছে। অপহরণের তিনদিন পর শনিবার দুপুরে রাজবিলা ইউনিয়নের জর্দান পাড়া পাহাড়ের জঙ্গল থেকে লাশটি উদ্ধার করে পুলিশ।পুলিশ ও স্থানীয়রা জানায়, বান্দরবান সদর উপজেলার রাজবিলা ইউনিয়নের দুর্গম জর্দান পাড়া পাহাড়ের জঙ্গলে শনিবার সকালে লাশটি পড়ে থাকতে দেখে স্থানীয়রা পুলিশকে খবর দেয়। পরে পুলিশসহ আওয়ামী লীগ নেতাকর্মীরা ঘটনাস্থলে ছুটে যান। জঙ্গলে পড়ে থাকা লাশটি অপহূত আওয়ামী লীগ নেতা চথোয়াই মং মারমার বলে শনাক্ত করে তার পরিবার। মরদেহটি পচে দুর্গন্ধ ছড়াচ্ছে। লাশটি উদ্ধার করে ময়না তদন্তের জন্য সদর হাসপাতাল মর্গে পাঠানো হয়েছে।অপহূতের ছেলে থোয়াই থোয়াই হ্লা মারমা বলেন, গত বুধবার রাতে উজিপাড়া থেকে অস্ত্রের মুখে তাকে সন্ত্রাসীরা অপহরণ করে নিয়ে যায়। কারা হত্যাকাণ্ডের সঙ্গে জড়িত এখনো জানি না।জেলা আওয়ামী লীগের সহ-সভাপতি ও সদর উপজেলা চেয়ারম্যান একেএম জাহাঙ্গীর বলেন, এ ঘটনার প্রতিবাদে আজ সদর উপজেলার পাঁচটি ইউনিয়নে আওয়ামী লীগ অবস্থান ধর্মঘট কর্মসূচি পালন করবে। এদিকে অপহরণ এবং হত্যাকাণ্ডের জন্য আওয়ামী লীগ পার্বত্য চট্টগ্রাম জনসংহতি সমিতিকে দায়ী করেছে। তবে জনসংহতি সমিতির জেলা সভাপতি উছোমং মারমা বলেন, আওয়ামী লীগ নেতা অপহরণ এবং হত্যাকাণ্ডের সঙ্গে কোনোভাবেই জনসংহতি সমিতি জড়িত নয়। আমরা হত্যাকাণ্ডের সঙ্গে জড়িতদের গ্রেফতার করে দৃষ্টান্তমূলক শাস্তির দাবি জানাচ্ছি। পুলিশ সুপার জাকির হোসেন মজুমদার বলেন, ময়না তদন্তের রিপোর্ট পাওয়ার পর মৃত্যুর কারণ নিশ্চিত হওয়া যাবে। এ ঘটনায় সদর থানায় মামলা হয়েছে।আজ অর্ধদিবস হরতালএদিকে চথোয়াই মং মারমাকে হত্যার প্রতিবাদে আজ রবিবার অর্ধদিবস হরতালের ডাক দিয়েছে আওয়ামী লীগ। হরতালের সমর্থনে গতকাল সন্ধ্যায় শহরে মাইকিং করা হয়। জেলা আওয়ামী লীগের সহ-সভাপতি এ কে এম জাহাঙ্গীর বলেন, চথোয়াই মং মারমাকে হত্যার প্রতিবাদ এবং হত্যাকারীদের গ্রেফতার করে দৃষ্টান্তমূলক শাস্তির দাবিতে আজ বান্দরবানে সকাল থেকে অর্ধদিবস হরতাল পালিত হবে। সদর থানার ওসি শহীদুল ইসলাম চৌধুরী বলেন, অপ্রীতিকর পরিস্থিতি এড়াতে নিরাপত্তা ব্যবস্থা জোরদার করা হয়েছে। 



41471,57288
ছেলেরা ছিনতাইকারী বাবা শীর্ষ সন্ত্রাসী !
অন্যান্য
প্রকাশ : ২৬ মে ২০১৯, ০০:০০
পুলিশের তালিকাভুক্ত সন্ত্রাসী দিদারুল হক কাজেমী প্রকাশ কিরিচ বাবুলের দুই ছেলেকে ছুরিসহ গ্রেফতার করেছে নগর গোয়েন্দা পুলিশ। গতকাল শনিবার ভোরে নগরীর বাকলিয়া থানার নবাব খাঁ কলোনীর নয়া রাস্তা খালের পুল এলাকা থেকে তাদের গ্রেফতার করা হয়। গ্রেফতারকৃত দু’জন হলেন- মো. আছিবুল হক কাজেমী প্রকাশ হাসান (২০) ও মো. রাকিবুল হক কাজেমী প্রকাশ রুবেল (২৪)। এ সময় তাদের কাছ থেকে দু’টি ছুরি উদ্ধার করা হয়।নগর গোয়েন্দা পুলিশ জানায়, দিদারুল হক কাজেমী প্রকাশ কিরিচ বাবুল বাকলিয়া এলাকার শীর্ষ সন্ত্রাসী। তার ছেলেরাও এলাকায় ছিনতাই কাজে লিপ্ত। তারা বিভিন্ন অলি-গলিতে যেখানে পুলিশের টহল গাড়ি প্রবেশ করে না সেসব গলির নির্জন জায়গায় পথচারী ও রিকশা আরোহীদের ছুরির ভয় দেখিয়ে টাকা-পয়সা, মোবাইল সেট এবং দামি জিনিসপত্র ছিনিয়ে নেয়। এলাকায় বাসা ভাড়া নেওয়ার কথা বলে বিভিন্ন বাসায় ঢুকে টাকা-পয়সা, মোবাইল  সেট ও দামী জিনিসপত্র চুরি করে তারা। 



41472,57289
মানুষ ইনকাম ট্যাক্স কম দেয়, যাকাতও ঠিকমতো দেয় না :অর্থমন্ত্রী
অন্যান্য
প্রকাশ : ২৬ মে ২০১৯, ০০:০০
অর্থমন্ত্রী আ হ ম মুস্তফা কামাল বলেছেন, আমাদের দেশের মানুষ ইনকাম ট্যাক্স কম দেয়, তেমনিভাবে অনেকে সক্ষম হওয়া সত্বেও যাকাতটাও ঠিকমত আদায় করে না। আমাদের ওপর হজ যেমন ফরজ তেমনি সম্পদশালীদের জন্য যাকাতও ফরজ। আমি বিশ্বাস করি যাকাত একটি আন্দোলনের রূপ নেবে যদি আমরা সবাই একটু একটু করে এগিয়ে আসি।  গতকাল হজ এজেন্সিস এসোসিয়েশন অব বাংলাদেশ (হাব)-এর ইফতার ও দোয়া মাহফিলে প্রধান অতিথির বক্তব্যে তিনি একথা বলেন। এতে বিশেষ অতিথি ছিলেন ধর্ম প্রতিমন্ত্রী অ্যাডভোকেট শেখ মো. আবদুল্লাহ ও  বেসামরিক বিমান ও পর্যটন প্রতিমন্ত্রী  মো. মাহবুব আলী। হাবের সভাপতি এম শাহাদাত হোসাইন তসলিমের সভাপতিত্বে ও মহাসচিব ফারুক আহমদ সরদার ও যুগ্ম মহাসচিব মাওলানা ফজলুর রমানের সঞ্চালনায় রাজধানীর পুলিশ কনভেনশন হলে ইফতার মাহফিলে আরো বক্তব্য রাখেন,  ধর্ম সচিব  মো. আনিছুর রহমান।অর্থমন্ত্রী বলেন, হজ এজেন্সির যারা আছেন আপনারাতো হজের কাজ করবেনই আমার অনুরোধ হচ্ছে পাশাপাশি কারা যাকাত দেবে, কিভাবে যাকাত দেবে শিখিয়ে দেবেন। যাকাত দিলে সম্পদ সঠিক হয়। আল্লাহ সম্পদে বরকত দেন।এর আগে গতকাল হাবের ১৫তম বার্ষিক সাধারণ সভা অনুষ্ঠিত একই হলে অনুষ্ঠিত। হাবের সভাপতি এম শাহাদাত হোসাইন তসলিমের সভাপতিত্বে এতে বক্তব্য রাখেন হাবের সাবেক সভাপতি  মো. ফরুক,  মো. আবদুশ শাকুর, ইব্রাহীম বাহার, সাবেক সহসভাপতি গোলাম সরোয়ার, সাবেক মহাসচিব শেখ আব্দুল্লাহ প্রমুখ। এছাড়াও হাবের সদস্যদের জন্য আয়োজিত কেরাত ও আযান প্রতিযোগিতায় বিজয়ীদের মাঝে পুরস্কার বিতরণ করেন হাবের নেতারা।  



41473,57290
বাড়তে পারে গরমের তীব্রতা
অন্যান্য
প্রকাশ : ২৬ মে ২০১৯, ০০:০০
বৃষ্টির কারণে বর্তমানে আবহাওয়া কিছুটা ঠান্ডা থাকলেও আবারো বাড়তে পারে গরমের তীব্রতা। অন্যদিকে  দেশের চট্টগ্রাম, কক্সবাজার, মংলা ও পায়রা সমুদ্র বন্দরসমূহকে তিন নম্বর স্থানীয় সতর্ক সংকেত দেখিয়ে যেতে বলা হয়েছে। উত্তর বঙ্গোপসাগরে অবস্থানরত মাছ ধরার ট্রলারসমূহকে পরবর্তী নির্দেশ না দেওয়া পর্যন্ত সাবধানে চলাচল করতে বলা হয়েছে।আবহাওয়া অধিদফতরের পক্ষ থেকে গতকাল দেওয়া সর্বশেষ আবহাওয়া পরিস্থিতিতে বলা হয়, বজ্রমেঘের ঘনঘটা বৃদ্ধির কারণে উত্তর বঙ্গোপসাগর, বাংলাদেশের উপকূলীয় এলাকা এবং সমুদ্র বন্দরসমূহের উপর দিয়ে ঝড়ো হাওয়া বয়ে যেতে পারে। দেশের কোথাও কোথাও বজ্রসহ বৃষ্টিপাতের সম্ভাবনা রয়েছে। আবহাওয়ার পূর্বাভাস বলছে, বৃষ্টির কারণে এখন শীতল আবহাওয়া থাকলেও দেশের উপর দিয়ে বয়ে যাওয়া তাপপ্রবাহ এ মাসে প্রশমিত হওয়ার কোনো সম্ভাবনা নেই। ফের তাপমাত্রা বাড়তে শুরু করবে। জুন মাসের প্রথম সপ্তাহ পর্যন্ত গরমের এই তীব্রতা থাকবে বলে পূর্বাভাসে জানানো হয়েছে।আবহাওয়াবিদ আফতাব উদ্দিন বলেন, জুনের দ্বিতীয় সপ্তাহের দিকে দেশে ভারী বর্ষণের সম্ভাবনা রয়েছে। বৃষ্টিপাতের প্রভাবে তখন গরমের তীব্রতা কিছুটা প্রশমিত হতে পারে। এর আগে তাপপ্রবাহ কমার তেমন সম্ভাবনা নেই। তিনি জানান, আগামী তিনদিনে সারাদেশে তাপপ্রবাহ সামান্য বৃদ্ধি পেতে পারে।  আবহাওয়া পূর্বাভাসে বলা হয়, ঢাকা, ময়মনসিংহ, চট্টগ্রাম ও সিলেট বিভাগের অনেক জায়গায় এবং রাজশাহী, রংপুর, খুলনা ও বরিশাল বিভাগের কিছু কিছু জায়গায় অস্থায়ী দমকা অথবা ঝড়ো হাওয়াসহ বৃষ্টি অথবা বজ্রসহ বৃষ্টি হতে পারে। এছাড়া চট্টগ্রাম ও সিলেট বিভাগের কোথাও কোথাও মাঝারি থেকে ভারী বর্ষণ হতে পারে। 



41474,57291
ব্রিটেনে ব্রেক্সিট নিয়ে বিরোধে প্রধানমন্ত্রী প্রার্থীরা
অন্যান্য
প্রকাশ : ২৬ মে ২০১৯, ০০:০০
ব্রিটেনে ব্রেক্সিট কার্যকর নিয়ে প্রধানমন্ত্রী হওয়ার আগেই বিরোধে জড়িয়ে পড়েছেন এই পদের জন্য লড়াই করা প্রার্থীরা। স্বাস্থ্যমন্ত্রী ম্যাট হ্যানকক, সাবেক পররাষ্ট্রমন্ত্রী বরিস জনসন, সাবেক ব্রেক্সিট মন্ত্রী ডমিনিক রাব, বর্তমান পররাষ্ট্রমন্ত্রী জেরেমি হান্ট, পরিবেশমন্ত্রী মাইকেল গোভ, আন্তর্জাতিক উন্নয়ন বিষয়ক মন্ত্রী ররি স্টুয়ার্ট এবং এস্থার ম্যাকভি পরবর্তী প্রধানমন্ত্রী হিসেবে নিজেদের প্রার্থিতা ঘোষণা করেছেন। আগামী জুলাইয়ের মধ্যে রক্ষণশীল টোরি দল তাদের নেতা নির্বাচিত করবেন বলে আশা করা হচ্ছে। খবর বিবিসিরররি স্টুয়ার্ট জানিয়েছেন, তিনি বরিস জনসনের অধীনে কোনো দায়িত্ব পালন করবেন না। কারণ বরিস ‘চুক্তিহীন ব্রেক্সিট’কে গুরুত্ব দেন। এরপরই ম্যাট হ্যানকক নিজেকে প্রার্থী হিসেবে ঘোষণা দেন। তার মতে, নতুন প্রধানমন্ত্রীকে খুবই সত্ হতে হবে যিনি পার্লামেন্টে ব্রেক্সিট চুক্তি পাস করাতে পারবেন। তবে তিনি একটি আগাম নির্বাচনের দাবি প্রত্যাখান করেন। ম্যাট হ্যানকক বলেন, এই নির্বাচন ব্রিটেনে ভয়াবহ বিপর্যয় সৃষ্টি করবে। আর এটা হলে বিরোধী নেতা জেরেমি করবিন প্রধানমন্ত্রী হয়ে বসতে পারেন। এটা না করেই বরং কিভাবে বর্তমান পার্লামেন্টের অধীনে ব্রেক্সিট চুক্তিটি সম্পন্ন করা যায় সেদিকেই লক্ষ্য রাখতে হবে। তিনি বলেন, দলে এমন একজন নেতা দরকার যিনি কেবল বর্তমানের জন্য নয়, ভবিষ্যতের জন্যও কার্যকরী হবেন। তরুণ ভোটারদের আকৃষ্ট করার ক্ষমতা তার থাকতে হবে। বরিস জনসনকে নিয়ে   



41475,57292
ভুয়া খবর ছড়ানো রোধে পদক্ষেপ নিচ্ছে ফেসবুক
টেক
প্রকাশ : ২৫ মে ২০১৯, ২৩:০২
সোশ্যাল মিডিয়ার একটা পোস্ট কীভাবে সমাজে ভালো বা খারাপ প্রভাব ফেলতে পারে, তার একগুচ্ছ উদাহরণ রয়েছে। কোনো ব্যক্তি বা ঘটনাকে নিয়ে গ্রহণযোগ্য বানিয়ে কট্টরপন্থিদের রোষের মুখে পড়তে হয় অনেককেই। স্থান,কাল,পাত্র পছন্দ না হলেই সরগরম হয়ে ওঠে নেটদুনিয়া। একটা ভুল খবর বা বিতর্কিত পোস্ট এক ঝটকায় শান্ত পরিবেশকে অশান্ত করে তুলতে পারে। সোশ্যাল মিডিয়ার দৌলতে যেমন রাতারাতি জনপ্রিয় হয়ে ওঠা সম্ভব, তেমনই বিজ্ঞানের অভিশাপের মতোই পরিস্থিতি উত্তপ্ত করতে পারে একটি ভুয়া খবর।কোন সূত্র থেকে খবরটি ছড়িয়ে পড়েছে, তার চেয়ে অনেক বেশি গুরুত্বপূর্ণ হয়ে পড়ে খবরটি কে ছড়িয়েছে। এবং সেই ব্যবহারকারীকে পড়তে হয় বিপাকে। সোশ্যাল মিডিয়ার বাড়বাড়ন্ততে কোনো প্রতিষ্ঠান বা ব্যক্তির সম্পর্কে ভুয়া খবর ছড়িয়ে পড়তে এক মুহূর্তও সময় লাগে না। তাই বলে কি ভারচুয়াল দুনিয়ায় ঘোরাফেরা করা বন্ধ করে দেবে সাধারণ ব্যবহারকারী ? কোনো খবর বা তথ্য শেয়ার করার ইচ্ছা হলেও নীরবতাই পালন করতে হবে? একেবারেই নয়। ব্যবহারকারীরা যাতে সুস্থভাবে সোশ্যাল মিডিয়া ব্যবহার করতে পারে, সেজন্য একটি বিশেষ পদক্ষেপ করেছে ফেসবুক। এতে যেমন ভুয়া খবর ভাইরাল হওয়ার সম্ভাবনা কমবে তেমনই সমাজে কোনো অপ্রীতিকর পরিস্থিতিও তৈরি হবে না।এ বিষয়ে ফেসবুক কর্তৃপক্ষ বিভিন্ন মাধ্যমে জানিয়েছে, ভুয়া খবর, ভুল তথ্য ধরতে দক্ষ কয়েকজন বিশেষজ্ঞের সঙ্গে হাত মিলিয়েছে কোম্পানি। যাঁরা মিথ্যা ও ভিত্তিহীন সংবাদ রুখে সোশ্যাল মিডিয়ার প্লাটফর্মকে আরো বিশ্বাসযোগ্য করে তুলতে গুরুত্বপূর্ণ ভূমিকা গ্রহণ করছেন। ফেসবুকের ভাবমূর্তি স্বচ্ছ রাখতে ও ভুয়া খবর আটকাতে প্রতিনিয়ত কাজ চালাচ্ছেন তাঁরা। এই বিরাট চ্যালেঞ্জে সফল হতে এক পা এক পা এগুচ্ছে ফেসবুক। বলাই বাহুল্য, সে সমস্ত পদক্ষেপ ফেসবুকে ভুয়া খবর ছড়ানো অনেকটা রোধ করতে সক্ষম হয়েছে। বিশ্বব্যাপী ব্যবহারকারীদের কথা ভেবেই সতর্ক ফেসবুক কর্তৃপক্ষ।



41476,57293
পোশাকের সঙ্গে মিলিয়ে গহনা কিনছেন নারীরা
রাজধানী
প্রকাশ : ২৫ মে ২০১৯, ২৩:১৬
আধুনিক নারীদের ঈদে কেবল পোশাক হলেই চলে না। তার সঙ্গে চাই মানানসই গহনা। এরই মধ্যে যাদের পোশাক কেনা শেষ তারা তার সঙ্গে মিলিয়ে কিনছেন গহনা। তবে সোনা বা রূপার গহনা খুব কমেই কিনছেন। পছন্দের তালিকায় আছে বিভিন্ন মেটালের বা কাঠ-বাঁশ-পুঁতি কিংবা ইমিটেশনের গহনা। আর সেদিকটা মাথায় রেখে প্রতিটি মার্কেটের একটি ফ্লোর বা বেশ কিছু দোকান থাকে গহনার। সেখানে থরে থরে সাজানো থাকে গহনা। মেটালের গহনার জন্যে বিখ্যাত নিউমার্কেট, চাঁদনি চক, রাপা, মেট্রো শপিংমল, জেনিটিক প্লাজা, টোকিও স্কয়ার, সীমান্ত স্কয়ারের মতো মার্কেটগুলো। এসব মার্কেটে আরো মিলছে গোল্ডপ্লেট ও সিটিগোল্ডের নানা ডিজাইনের গহনা।ঈদের পরেরদিনই নীলার ভাইয়ের গায়ে হলুদ ও তার একদিন পরে বিয়ে। সেজন্যে তারা তিন/চারজন মিলে দল বেঁধে এসেছে গহনা কিনতে। নীলা বলেন, আমরা বউয়ের জন্যে গহনা কিনেছি। এরপর নিজেদের জন্যে শাড়ি-জামার সঙ্গে মিলিয়ে গহনা কিনবো। সেসব গহনা হতে পারে মেটালের কিংবা ক্রিস্টাল পুঁতি। তবে এন্টিক ও সিলভার রঙের গহনাই কেনার ইচ্ছে আছে বলে জানান নীলা ।গহনা বিক্রেতা আহসান হাবিব বলেন, আগে গোল্ড কালার গহনা বেশি বিক্রি হতো এখন বরের পোশাক আর নতুন বউয়ের শাড়ির সঙ্গে মিলিয়ে পরা ছাড়া তেমন একটা গোল্ড কালার গহনা বিক্রি হয় না। যে কারণে আমাদের দোকানে এসব গহনার চাহিদাও কম। আমাদের স্টোনের সিলভার এবং এন্টিক গহনা বিক্রি হয় বেশি। মেট্রো শপিং মলে কথা হয় কানের দুল কিনতে আসা শিক্ষার্থী সুরাইয়া আক্তারের সঙ্গে। তিনি বলেন, আমি ১২০ টাকায় দুইজোড়া কানের দুল কিনেছি। আর ঈদ মেলা থেকে ১০০ টাকায় স্টোনের একজোড়া টপ কিনেছি।তিনি বলেন, এখন অনেক দোকান হওয়ায় এবং নারীরা লাগেজে করে দেশের বাইরে থেকে গহনা এনে বিক্রি করায় মেটালের গহনার দাম কিছুটা কমেছে। আগে এসব দুলের দাম ছিল ৩০০ টাকার উপরে, এখন সেটা পেলাম ১২০ টাকায়। দেশের ফ্যাশন হাউজগুলোতে আনা মেয়েদের কানের দুল, গলার মালা, হাতের চুড়ি বা বালা, চুলের ক্লিপ ইত্যাদি সবকিছুতেই উপকরণ হিসেবে ব্যবহার করা হয়েছে রঙিন মেটাল, ইমিটেশন, মাটি, কাঠ, বিভিন্ন রকম নাইলন ইত্যাদি। কয়েকটি উপাদানের সংমিশ্রণে তৈরি করা হয়েছে গয়না। এসব ইমিটেশন গয়নার সঙ্গে ছোট বড় নানা আকারের পুঁতি, পাথর ও বিডস বসানো এবং হালকা মিনা করা। হাতের মেটালের চিকন চুড়ি চলছে বেশি। এসব চুড়ি একসঙ্গে দুই ডজন ও একসঙ্গে চার ডজনের সেটে পাওয়া যাচ্ছে। তবে মার্কেট ভেদে এসব চুড়ির দাম ১৫০ টাকা থেকে ৩৫০ টাকার মধ্যে। পুঁতির কয়েকটি মালা একসঙ্গে কিংবা একটি চেইন, একটি পুঁতির মালা. একটি ক্রিস্টালের মালার সমন্বয়ে একটি ব্রেসলেট। এসব ব্রেসলেটের দাম পড়ছে ২০০টাকা থেকে ৫৫০টা পর্যন্ত। বুটিক শপ রঙ-এ ২৫০ টাকা দামে বিক্রি হচ্ছে বিভিন্ন ধরনের ব্রেসলেট ও লম্বা মালা।



41477,57294
পদ্মা সেতুতে বসল ১৩তম স্প্যান
অন্যান্য
প্রকাশ : ২৬ মে ২০১৯, ০০:০০
পদ্মা সেতুতে ১৩তম স্প্যান বসেছে। সেতুর ১৪ ও ১৫ নম্বর খুঁটির ওপর ‘৩বি’ নম্বর স্প্যানটি শনিবার সকাল ১০টা ২৫ মিনিটে বসানো হয়। ফলে এখন সেতু দৃশ্যমান হল ১৯৫০ মিটার। সকাল সাড়ে ৭টা থেকে স্প্যানটি বসানোর কাজ শুরু হয়।এর আগে ৬ মে সেতুর ১২তম ‘৫-এফ’ নম্বর স্প্যানটি অস্থায়ীভাবে মাওয়া ও জাজিরা প্রান্তের মাঝামাঝি ২০ ও ২১ নম্বর খুঁটিতে বসানো হয়। অল্প দিনের ব্যবধানে ২টি স্প্যান বসানো হলো।জানা যায়, পদ্মা সেতুর অগ্রগতি ৭৬ শতাংশ আর নদী শাসন কাজের অগ্রগতি ৫৫ শতাংশ। সব মিলিয়ে পদ্মা সেতু প্রকল্পের অগ্রগতি এখন ৬৭ শতাংশ। সেতুর মূল ২৬২টি পাইলের মধ্যে ২৩৬টি পাইল ড্রাইভিং শেষ হয়েছে। বাকি ২৬টি পাইল জুলাই মাসের মধ্যে শেষ হবার কথা রয়েছে বলে জানিয়েছেন পদ্মা সেতুর দায়িত্বশীল এক প্রকৌশলী।এছাড়া মূল সেতুর ৪২টি খুঁটির মধ্যে ২৫টি খুঁটির কাজ শেষ হয়েছে। আগামী জুনের মধ্যে আরো ছয়টি খুঁটির কাজ শেষ হবে। বাকি ১১টি খুঁটির কাজ চলমান। 



41478,57295
নেতাদের পকেট ভরাতে কৃষককে বঞ্চিত করছে সরকার :ফখরুল
অন্যান্য
প্রকাশ : ২৬ মে ২০১৯, ০০:০০
ধানের ন্যায্যমূল্য নিশ্চিত করাসহ কৃষকের সংকট উত্তরণে ৯ দফা দাবি পেশ করেছেন বিএনপির মহাসচিব মির্জা ফখরুল ইসলাম আলমগীর। তিনি অভিযোগ করেছেন, আওয়ামী লীগের নেতা-কর্মীদের পকেট ভারী করার জন্য তাদের ধান কেনার অনুমতি দিয়ে সরকার কৃষকদের ন্যায্য পাওনা থেকে বঞ্চিত করছে। আমরা কৃষকের পণ্যের ন্যায্যমূল্য, বিশেষ করে ধানের ন্যায্যমূল্য নিশ্চিত করার দাবি জানাচ্ছি। কৃষি উন্নয়নের জন্য বরাদ্দ বৃদ্ধি করতে হবে, কৃষি ঋণ মওকুফ করতে হবে। কৃষকের কাছ থেকে বেশি পরিমাণ ধান কেনার জন্য ১০ হাজার কোটি টাকার অতিরিক্ত বরাদ্দ দাবি করছি। যা দিয়ে সরকার অতিরিক্ত প্রায় ৩৬ লাখ মেট্রিক টন ধান কৃষকের কাছ থেকে সংগ্রহ করতে পারে।মির্জা ফখরুল ইসলাম আলমগীর গতকাল শনিবার নয়াপল্টন বিএনপির কেন্দ্রীয় কার্যালয়ে এক সংবাদ সম্মেলনে সরকারের প্রতি এ দাবি জানান। এ সময় উপস্থিত ছিলেন বিএনপির ভাইস চেয়ারম্যান ও কৃষক দলের আহ্বায়ক শামসুজ্জামান দুদু, চেয়ারপারসনের উপদেষ্টা আব্দুস সালাম, সিনিয়র যুগ্ম মহাসচিব রুহুল কবীর রিজভী, সহ-সাংগঠনিক সম্পাদক আব্দুস সালাম প্রমুখ।ফখরুল বলেন, জিয়াউর রহমান ক্ষমতায় থাকা অবস্থায় ধানের দাম কমে যাওয়ায় কৃষকের ধান তার সরকার কিনে নিয়েছিল। তখন গুদামজাত করার মতো বেশি স্থান না থাকায় স্কুল, কলেজ এবং মাদ্রাসায়ও ধান গুদামজাত করা হয়েছিল। 



41479,57296
যারা ক্রিম খেতে আসেনি তাদেরই নেতৃত্বে আনা হবে :জি এম কাদের
অন্যান্য
প্রকাশ : ২৬ মে ২০১৯, ০০:০০
জাতীয় পার্টির (জাপা) ভারপ্রাপ্ত চেয়ারম্যান জিএম কাদের বলেছেন, ব্যক্তি স্বার্থ উত্সর্গ করে যারা দেশ ও মানুষের ভাগ্য উন্নয়নের রাজনীতি করেছে-সেই তরুণদের জাপার নীতি নির্ধারণী পর্যায়ের নেতৃত্বে নিয়ে আসা হবে। বিগতদিনে যারা মাঠে ছিল, যারা ক্রিম খেতে রাজনীতিতে আসেনি-ভবিষ্যতে তাদেরই মূল্যায়ন করা হবে। গতকাল শনিবার জাপা চেয়ারম্যানের বনানী কার্যালয়ে কুমিল্লা বিএনপির কয়েক কর্মীর জাপায় যোগদান অনুষ্ঠানে তিনি একথা বলেন।জিএম কাদের বলেন, টাকা বা অস্ত্র নয়-আমরা মানুষের ভালোবাসার শক্তি দিয়ে জাপাকে এগিয়ে নিয়ে যাব। তিনি বলেন, রাজনীতির প্রতি সাধারণ মানুষের বিতৃষ্ণা সৃষ্টি হয়েছে। অনেকেই রাজনীতিকে ব্যবসা মনে করছেন। রাজনীতিতে টাকা লগ্নি করে আবার সেই টাকা তুলে নিতে চেষ্টা করেন। সাধারণ মানুষ চায় স্বচ্ছ ও নির্মোহ রাজনীতি। আর এ কারণেই দেশের মানুষ জাপার দিকে তাকিয়ে আছেন। সাধারণ মানুষ মনে করেন জাপাই তৃতীয় শক্তি হিসেবে তাদের প্রত্যাশা পূরণ করতে পারবে। সভায় অন্যদের মধ্যে বক্তব্য রাখেন- জাপা নেতা অ্যাডভোকেট রেজাউল ইসলাম ভুঁইয়া, আলমগীর সিকদার লোটন, অধ্যাপক ইকবাল হোসেন রাজু, গোলাম মোহাম্মদ রাজু প্রমুখ।



41481,57298
নিহত ১২ বাংলাদেশি শান্তিরক্ষীকে সম্মান জানাল জাতিসংঘ
অন্যান্য
প্রকাশ : ২৬ মে ২০১৯, ০০:০০
?শান্তিরক্ষা কার্যক্রমে কর্তব্যরত অবস্থায় ২০১৮ সালে বাংলাদেশের ১২ জনসহ বিশ্বের ২৭টি দেশের ১১৯ জন আত্মোত্সর্গকারী শান্তিরক্ষীকে সর্বোচ্চ ত্যাগের জন্য ‘দ্যাগ হ্যামারশোল্ড মেডেল’ প্রদান করেছে জাতিসংঘ। জাতিসংঘ সদর দপ্তরে ‘আন্তর্জাতিক শান্তিরক্ষী দিবস’ উপলক্ষে আয়োজিত অনুষ্ঠানে জাতিসংঘ মহাসচিব আন্তোনিও গুতেরেজ বাংলাদেশসহ ২৭টি দেশের স্থায়ী প্রতিনিধিদের হাতে এই মেডেল তুলে দেন।‘দ্যাগ হ্যামারশোল্ড মেডেল’ প্রদান অনুষ্ঠানে জাতিসংঘ মহাসচিব আন্তোনিও গুতেরেজ বিশ্ব শান্তির জন্য জীবনদানকারী এ সকল শান্তিরক্ষী কর্মীদের সর্বোচ্চ অবদান গভীর শ্রদ্ধার সঙ্গে স্মরণ করেন এবং তাদের পরিবার-পরিজনদের প্রতি গভীর সমবেদনা জ্ঞাপন করেন। অনুষ্ঠানে জাতিসংঘ সদস্য রাষ্ট্রসমূহের স্থায়ী প্রতিনিধিসহ বিভিন্ন পর্যায়ের কূটনৈতিক, সামরিক ও পুলিশ বাহিনীর কর্মকর্তা এবং জাতিসংঘের উচ্চপদস্থ কর্মকর্তাসহ সংশ্লি­ষ্ট ব্যক্তিরা অংশগ্রহণ করেন। মরণোত্তর ‘দ্যাগ হ্যামারশোল্ড মেডেল’ প্রাপ্ত বাংলাদেশের শান্তিরক্ষীরা হলেন- সেন্ট্রাল আফ্রিকান রিপাবলিক-এ কর্তব্যরত অবস্থায় নিহত বাংলাদেশ সেনাবাহিনীর সৈনিক আরজান হাওলাদার ও সৈনিক মো. রিপুল মিয়া, মালি মিশনে কর্তব্যরত অবস্থায় নিহত সৈনিক মোহাম্মদ জামাল উদ্দিন, ওয়ারেন্ট অফিসার মোহাম্মদ আবুল কালাম আজাদ, সৈনিক মোহাম্মদ রায়হান আলী, ল্যান্স কর্পোরাল মোহাম্মাদ আক্তার হোসেন ও সৈনিক মোহাম্মদ রাসেদুজ্জামান, কঙ্গো মিশনে কর্তব্যরত অবস্থায় নিহত সৈনিক মো. জানে আলম এবং সাউথ সুদান মিশনে কর্তব্যরত অবস্থায় নিহত সৈনিক মো. মতিয়ার রহমান, সৈনিক মো. মঞ্জুর আলী, ল্যান্স কর্পোরাল মো. মিজানুর রহমান ও লেফটেন্যান্ট কমান্ডার মো. আশরাফ সিদ্দিকী। বাংলাদেশের পক্ষ থেকে এই মেডেল গ্রহণ করেন জাতিসংঘে নিযুক্ত বাংলাদেশের স্থায়ী প্রতিনিধি ও রাষ্ট্রদূত মাসুদ বিন মোমেন। এ সময় উপস্থিত ছিলেন বাংলাদেশ স্থায়ী মিশনের ডিফেন্স অ্যাডভাইজার ব্রিগেডিয়ার জেনারেল খান ফিরোজ আহমেদ। জাতিসংঘে বাংলাদেশ স্থায়ী মিশন এসকল মেডেল নিহত বাংলাদেশি শান্তিরক্ষীদের পরিবারের কাছে পৌঁছে দেওয়ার জন্য বিশেষ ব্যবস্থা গ্রহণ করছে।



41482,57299
সরকার দায়িত্ববোধ থেকে খালেদা জিয়ার চিকিত্সা করাচ্ছে ---------মোহাম্মদ নাসিম
অন্যান্য
প্রকাশ : ২৬ মে ২০১৯, ০০:০০
আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বিএনপির চেয়ারপার্সন বেগম খালেদা জিয়ার স্বাস্থ্য ও চিকিত্সা নিয়ে দলটির মহাসচিব মির্জা ফখরুল ইসলামের সাম্প্রতিক বক্তব্যকে দায়িত্বহীন হিসেবে আখ্যায়িত করেছেন। তিনি বলেন, আদালতের রায়ে দুর্নীতির মামলায় দণ্ডিত খালেদা জিয়াকে সরকার দায়িত্ববোধ থেকে একজন রাজনৈতিক নেত্রী হিসেবে অত্যন্ত গুরুত্ব দিয়ে দেশের সর্বোচ্চ চিকিত্সা সেবা প্রতিষ্ঠানে চিকিত্সা করাচ্ছেন। বঙ্গবন্ধু শেখ মুজিব মেডিক্যাল বিশ্ববিদ্যালয়ের চিকিত্সকগণ তার বিভিন্ন রোগ বিশ্লেষণ করে চিকিত্সা দিচ্ছেন। তার প্রতি অমানবিক আচরণ সরকার করতে পারে না। মির্জা ফখরুল ইসলাম আলমগীর একজন দায়িত্বশীল ব্যক্তি, তার কাছ থেকে এমন অসত্য বক্তব্য কোনোভাবেই গ্রহণযোগ্য নয়।গতকাল শনিবার বিকালে সিরাজগঞ্জে শহীদ এম মনসুর আলী মেডিক্যাল কলেজ ও ৫শ শয্যার হাসপাতাল নির্মাণ কাজের অগ্রগতি পরিদর্শনশেষে সাংবাদিকদের এক প্রশ্নের জবাবে তিনি এ কথা বলেন। প্রায় নয়শ’ কোটি টাকা ব্যয়ে সিরাজগঞ্জের শিয়ালকোলে জাতীয় নেতা শহীদ এম মনসুর আলীর নামে স্থাপিত এই মেডিক্যাল কলেজের কাজের অগ্রগতিতে সাবেক এই স্বাস্থ্যমন্ত্রী সন্তোষ প্রকাশ করে বলেন, এ প্রকল্পের নির্মাণ কাজ শেষ হলে বঙ্গবন্ধু কন্যা প্রধানমন্ত্রী শেখ হাসিনা এর উদ্বোধন করবেন এবং সেই উদ্বোধনের দিন সিরাজগঞ্জবাসীর জন্য একটি স্বর্ণোজ্জ্বল দিন হয়ে থাকবে। ২০২০ সালের জুন মাসে এ প্রকল্পের নির্মাণ কাজ শেষ হবার কথা।দেশের সার্বিক উন্নয়ন ধারার সংক্ষিপ্ত বর্ণনা দিয়ে মোহাম্মদ নাসিম বলেন, বঙ্গবন্ধু কন্যা শেখ হাসিনার নেতৃত্বে দেশের উন্নয়নে মাইলফলক সৃষ্টি হয়েছে।  এ সময় তাকে প্রকল্পের খুটিনাটি বিষয়ে অবহিত করেন গণপূর্ত বিভগের উপবিভাগীয় প্রকৌশলী শাহীন রেজা। সাথে ছিলেন শহীদ এম মনসুর আলী মেডিক্যাল কলেজের প্রিন্সিপাল অধ্যাপক ডা. রফিকুল ইসলাম, জেলা আওয়ামী লীগের সহসভাপতি আবু ইউসুফ সূর্য, সাবেক সাংগঠনিক সম্পাদক আব্দুল বারী তালুকদার, পৌর আওয়ামী লীগের সাধারণ সম্পাদক দানিউল হক মোল্লা, জেলা যুবলীগের সভাপতি মঈন উদ্দিন খান চিনু, সিরাজগঞ্জ সরকারি কলেজের সাবেক ভিপি রাশেদ ইউসুফ জুয়েল, স্বেচ্ছাসেবক লীগের সাধারণ সম্পাদক জিহাদ আল ইসলাম প্রমুখ। পরে মোহাম্মদ নাসিম তার নির্বাচনী এলাকা সিরাজগঞ্জ সদর উপজেলার বহুলী ইউনিয়ন আওয়ামী লীগ আয়োজিত ইফতার মাহফিলে যোগ দেন। 



41483,57300
বেহুলার বাসর ঘরের ছিদ্রের কথা ভুলে গেছে আওয়ামী লীগ —রিজভী
অন্যান্য
প্রকাশ : ২৬ মে ২০১৯, ০০:০০
আওয়ামী লীগ সরকার নিজেদের ক্ষমতাকে নিশ্ছিদ্র নিরাপদ মনে করলেও তারা বেহুলার বাসর ঘরের দরজার ছিদ্রের কথা ভুলে গেছে বলে মন্তব্য করেছেন বিএনপির সিনিয়র যুগ্ম মহাসচিব রুহুল কবির রিজভী। তিনি বলেন, আওয়ামী লীগের সাধারণ সম্পাদক ওবায়দুল কাদের বলেছেন, ‘বেগম জিয়া বিনা চিকিত্সায় মারা যাবেন না’। এই বক্তব্যে প্রমাণ হয়, আসলেই আওয়ামী লীগ সরকারের ওপরেই নির্ভর করছে বেগম জিয়ার জীবন-মৃত্যু। তারা  বেগম জিয়ার অসুস্থতা নিয়েও বিদ্রুপ করছেন। বাস্তবে খালেদা জিয়ার সঠিক চিকিত্সা হচ্ছে না। সরকারের অবহেলায় এবং প্রতিহিংসা পূরণের ফলে বিএনপি চেয়ারপারসনের কোনো ক্ষতি হলে এর দায় তাদেরকেই নিতে হবে।গতকাল শনিবার নয়াপল্টনে বিএনপির কার্যালয়ের সামনে আয়োজিত এক মানববন্ধনে তিনি এসব কথা বলেন। মানববন্ধনের আয়োজন করে জাতীয়তাবাদী মহিলা দল। এতে উপস্থিত ছিলেন-মহিলা দলের সিনিয়র সহ-সভাপতি নূরজাহান ইয়াসমিন, সিনিয়র যুগ্ম সাধারণ সম্পাদক হেলেন জেরিন খান, মানব উন্নয়নবিষয়ক সম্পাদক ফারহানা ইয়াসমিন আতিকা, মহিলা দল নেত্রী মুকুল আক্তার অনা, শাহজাদী কহিনূর পাঁপড়ী প্রমুখ। 



41484,57301
সদ্যোজাত সন্তানকে পাঁচতলা থেকে ছুড়ে ফেলে হত্যা
অন্যান্য
প্রকাশ : ২৬ মে ২০১৯, ০০:০০
রাজধানীর মিরপুরে নিজের সদ্যোজাত সন্তানকে পাঁচতলা থেকে নিচে ফেলে হত্যা করেছে জান্নাতুন নেছা নামের এক কিশোরী। গতকাল শনিবার দুপুর পৌনে ১২টায় মিরপুরের রূপনগর আবাসিক এলাকার ১০ নম্বর রোডের ১৮ নম্বর বাড়িতে এ ঘটনা ঘটে। পুলিশ এ ঘটনায় অভিযুক্ত ওই কিশোরী মাকে আটক করেছে।প্রত্যক্ষদর্শী জানায়, দুপুর পৌনে ১২টার দিকে শিশুটিকে ওই বাড়ির বাথরুমের ভেন্টিলেটর দিয়ে নিচে ফেলে দেয়া হয়। নিচে পড়ার সাথে সাথেই শরীর ছিন্নভিন্ন হয়ে শিশুটি মারা যায়। খবর পেয়ে রূপনগর থানার এসআই পরিমল লাশটি উদ্ধার করেন। তিনি জানান, শিশুটিকে যে বাথরুমের ভেন্টিলেটর দিয়ে নিচে ছুড়ে ফেলা হয়েছে, সেখানে রক্তের দাগ রয়েছে। ধারনা করা হচ্ছে, বাচ্চাটি জন্মের সঙ্গে সঙ্গেই বাথরুমের ওই ভেন্টিলেটর দিয়ে ফেলে দেওয়া হয়েছে। লাশ ময়নাতদন্তের জন্য সোহরাওয়ার্দী মেডিকেল কলেজ মর্গে পাঠানো হয়েছে।রূপনগর থানা সূত্র জানায়, ওই বাসা থেকে জান্নাতুনকে আটকের পর সে স্বীকার করেছে, সে-ই আসলে বাচ্চাটির জন্ম দিয়েছে। জন্মের পরপরই বাথরুমের ভেন্টিলেটর দিয়ে সে নিজেই সদ্যোজাত সন্তানকে ফেলে দিয়েছে। গ্রেফতারের পর জান্নাতুন জানিয়েছে, সে এবার মনিপুরি স্কুল থেকে এসএসসি পরীক্ষা দিয়েছে। তার সঙ্গে দুরসর্ম্পকের এক চাচার প্রেমের সর্ম্পক হয়। তার সঙ্গে অনৈতিক মেলামেশায় ওই বাচ্চাটি গর্ভে আসে। এ সম্পর্ক তার পরিবার মেনে নেবে না বলে বাচ্চাটিকে ৫ তলা থেকে ফেলে দিয়েছে।  



41485,57302
চার প্রতারক গ্রেফতার
অন্যান্য
প্রকাশ : ২৬ মে ২০১৯, ০০:০০
অভিনব কায়দায় প্রতারণার মাধ্যমে অর্থ আত্মসাত্কারী চক্রের চার সদস্যকে গ্রেফতার করেছে ঢাকা মহানগর গোয়েন্দা (উওর) পুলিশ। শুক্রবার বিকালে রাজধানীর মগবাজার এলাকায় অভিযান চালিয়ে তাদেরকে গ্রেফতার করা হয়। এদের নাম ফজলুর রহমান নাদিম, মো. নজিবুল ইসলাম মিলন, মো. জিয়াউদ্দিন আহমেদ ও অজিয়ার রহমান। এসময় তাদের হেফাজত হতে আত্মসাত্কৃত আট লাখ ৩৫ হাজার টাকা উদ্ধার করা হয়।গোয়েন্দা সূত্রে জানা যায়, এ চারজন রাজধানীর বাড্ডার প্রগতি সরণীর র্যাংগস টাওয়ারের ১০ তলার একটি কক্ষ ভাড়া নেয়। এরপর তারা সেখানে রহমান গ্রুপ অব ইন্ডাস্ট্রিজ নামে একটি ভুয়া কোম্পানির অফিস খোলে। তাদের মধ্য থেকে কেউ গ্রুপের চেয়ারম্যান, এমডি, কেউবা ম্যানেজার ও বিদেশি ক্রেতা সাজে। এভাবেই তারা সাধারণ মানুষকে প্রতারণার ফাঁদে ফেলে মোটা অঙ্কের টাকা হাতিয়ে নিত। এ ব্যাপারে গত ৪ মে এবং ২২ মে বাড্ডা থানায় পৃথক দুইটি মামলা রুজু হয়। থানা পুলিশের পাশাপাশি ডিবি পুলিশও মামলার ছায়া তদন্ত শুরু করে। মামলা তদন্তকালে তথ্যপ্রযুক্তির সাহায্যে সংঘবদ্ধ প্রতারক চক্রটিকে শনাক্ত করে গ্রেফতার করে গোয়েন্দা পুলিশ।    



41486,57303
স্টিকার না থাকায় বাটা ও ইনফিনিটিকে জরিমানা
অন্যান্য
প্রকাশ : ২৬ মে ২০১৯, ০০:০০
দেশের জুতার জগতে ‘বাটা’ ও মেগামল ‘ইনফিনিটি’ নামিদামি ব্রান্ড; কিন্তু প্রতিষ্ঠান দুইটি বিদেশি পণ্য বিক্রি করছে অথচ আমদানিকারকের স্টিকার নেই। এ অপরাধে প্রতিষ্ঠান দুইটিকে জরিমানা করা হয়েছে। গতকাল শনিবার রাজধানীর মোহাম্মদপুরের তাজমহল রোড ও কৃষি মার্কেট এলাকায় বিশেষ অভিযান চালিয়ে এ জরিমানা করে জাতীয় ভোক্তা অধিকার সংরক্ষণ অধিদপ্তর। ঢাকা বিভাগীয় কার্যালয়ের উপ-পরিচালক মনজুর মোহাম্মদ শাহরিয়ারের সার্বিক তত্ত্বাবধানে অভিযান পরিচালনা করেন অধিদপ্তরের সহকারী পরিচালক ফাহমিনা আক্তার এবং মাগফুর রহমান।মনজুর মোহাম্মদ শাহরিয়ার বলেন, বাটা ও ইনফিনিটি নামিদামি প্রতিষ্ঠান। এসব প্রতিষ্ঠানের ওপর মানুষের রয়েছে আস্থা ও বিশ্বাস; কিন্তু বিদেশি পণ্য বিক্রি করছে অথচ আমদানিকারকের স্টিকার নেই। এটি ভোক্তা আইন পরিপন্থি, যা আইন অনুযায়ী দণ্ডনীয়। এ অপরাধে ভোক্তা অধিকার সংরক্ষণ আইন অনুযায়ী বাটা ও ইনফিনিটি প্রত্যেককে ৫০ হাজার টাকা করে জরিমানা করা হয়েছে।এছাড়া একই এলাকায় বিক্রমপুর মিষ্টান্ন ভান্ডারকে ৫০ হাজার টাকা, কিডস কর্নারকে ১০ হাজার, ইভা সুপার শপকে ১৫ হাজার, মেসার্স জহির জেনারেল স্টোরকে ৫ হাজার, মুন্না মত্স্য ভান্ডারকে ২ হাজার, হক বেকারিকে ১০ হাজার, সিপি ফাইভ স্টারকে ২০ হাজার, মিলন জেনারেল স্টোরকে ৫ হাজার, সুপতি জেনারেল স্টোরকে ৫০ হাজার ও অরেঞ্জকে ১০ হাজার টাকা জরিমানা করা হয়। একই সঙ্গে  প্রতিষ্ঠানগুলোকে সতর্ক করা হয়েছে। পরবর্তীতে এ ধরনের অপরাধ করলে আইন অনুযায়ী তাদের দ্বিগুণ জরিমানাসহ সিলগালা করে দেওয়া হবে।



41487,57304
১২ লাখ টাকা ছিনতাই ঘটনায় আটক ২
অন্যান্য
প্রকাশ : ২৬ মে ২০১৯, ০০:০০
রাজধানীর খিলক্ষেত এলাকায় আবু এহসান ফয়সাল নামের এক ব্যক্তির কাঁধের ব্যাগ ছিনিয়ে নিয়ে পালিয়ে যাচ্ছিল দুই ছিনতাইকারী। ওই ব্যাগে ছিল ১২ লাখ ২৫ হাজার টাকা। ওই দুই ছিনতাইকারীকে ধরতে তার পেছনে দৌড়াচ্ছিলেন ফয়সাল নিজেই। এসময় র্যাব-২ এর একটি টহল গাড়ি দেখতে পান ফয়সাল। তিনি বিষয়টি র্যাব সদস্যদের জানালে তারা ছিনতাইকারীদের ধাওয়া দিয়ে একজনকে আটক করে। পরে তার দেওয়া তথ্যের ভিত্তিতে দ্বিতীয়জনকেও পরদিন আটক করা হয়।এ ব্যাপারে র্যাব-২ এর এএসপি শহিদুল ইসলাম বলেন, ঘটনাটি গত বৃহস্পতিবার রাত ৮টার দিকে ঘটে। ফয়সাল ১২ লাখ ২৫ হাজার টাকা নিয়ে খিলক্ষেতের রাজউক ট্রেড সেন্টারে যাচ্ছিলেন। গাড়িটি পার্কিং করে ভবনে ঢোকার সময় ছিনতাইকারীদের একজন আহমদ মোস্তফা হাবীব ফয়সালের কাঁধে থাকা ব্যাগটি টান দিয়ে ছিড়ে নিয়ে পালিয়ে যায়।র্যাবের এ কর্মকর্তা আরো  বলেন, আটক করা ছিনতাইকারী কবিরকে নিয়ে পালিয়ে যাওয়া মূল ছিনতাইকারীকে ধরতে রাতভর অভিযান চালিয়েছি আমরা। সে বিভিন্ন স্থানের তথ্য দিলেও তাকে কোথাও পাওয়া যাচ্ছিল না। পরে শুক্রবার রাতে তাকে অভিযান চালিয়ে কল্যাণপুরের একটি ভাড়া বাসা থেকে টাকাসহ আটক করা হয়। তার কাছ থেকে ১০ লাখ ২০ হাজার টাকা পাওয়া গেছে। বাকি টাকা উদ্ধারের চেষ্টা চলছে। এই দুই ছিনতাইকারী আগে থেকেই ফয়সালকে অনুসরণ করছিল বলে জিজ্ঞাসাবাদে জানিয়েছে। তাদের বিরুদ্ধে আইনানুগ ব্যবস্থা নেওয়া হচ্ছে  বলেও জানান এই কর্মকর্তা।  



41488,57305
এনডিএ’র নতুন সরকার গঠনের প্রক্রিয়া শুরু -ধঅঞ্জন রায় চৌধুরী,
অন্যান্য
প্রকাশ : ২৬ মে ২০১৯, ০০:০০
লোকসভা নির্বাচনে নিরঙ্কুশ জয়ের পর দ্বিতীয় মেয়াদে সরকার গঠনের প্রক্রিয়া শুরু করেছে বিজেপি নেতৃত্বাধীন এনডিএ জোট। গতকাল শনিবার নরেন্দ্র মোদি আনুষ্ঠানিকভাবে বিজেপি ও এনডিএ জোটের পার্লামেন্টারি পার্টির প্রধান নির্বাচিত হয়েছেন। গতকাল রাতেই তিনি নতুন সরকার গঠনের অনুমতি চাইতে রাষ্ট্রপতি রামনাথ কোবিন্দের সঙ্গে সাক্ষাত করেন। রাষ্ট্রপতির অনুমতি মিললে দ্বিতীয় মেয়াদে তার সরকারের শপথ গ্রহণের দিন নির্ধারিত হবে। এর আগে শুক্রবার প্রধানমন্ত্রীর পদ থেকে পদত্যাগ করেন নরেন্দ্র মোদি। রাষ্ট্রপতি তার পদত্যাগপত্র গ্রহণ করেন। তবে মোদি ও তার মন্ত্রীদেরকে নতুন সরকার দায়িত্ব নেওয়ার আগ পর্যন্ত দায়িত্ব চালিয়ে যাওয়ার জন্য অনুরোধ করেন রাষ্ট্রপতি। এদিকে আজ রবিবার মায়ের সঙ্গে দেখা করতে গুজরাট যাচ্ছেন মোদি। আগামীকাল তিনি যাবেন বারাণসিতে। এবারো বারানসি থেকে  নির্বাচিত হয়েছেন তিনি। এবারের লোকসভা নির্বাচনে বিজেপি একক সংখ্যাগরিষ্ঠতা পেয়েছে। সবার ধারণাকে ভুল প্রমাণ করে ৩০৩ আসনে জয় পেয়েছে দলটি। আর বিজেপি নেতৃত্বাধীন জোট পেয়েছে ৩৫০টি আসন। গতকাল বিকালে পার্লামেন্টের সেন্ট্রাল হলে বৈঠকে বসেন এনডিএ জোটের নির্বাচিত সংসদ সদস্যরা। সেখানে জোটের পার্লামেন্টারি পার্টির প্রধান করা হয় মোদিকে। নব নির্বাচিত সংসদ সদস্যদের উদ্দেশ্যে দেওয়া ভাষণে মোদি বলেন, এবার দেশের মানুষ ক্ষমতাসীনদের পক্ষে ভোট দিয়েছে। আমরা ভাল কাজ করে যাব। স্বাধীনতার আগে ভারতীয়রা যেভাবে আন্দোলন করেছেন আমাদের সেই মানিসিকতা নিয়ে দারিদ্র্যের বিরুদ্ধে লড়াই করতে হবে। তিনি অভিযোগ করেন, ভোট ব্যাংকের রাজনীতির নামে সংখ্যালঘুদের ঠকানো হয়েছে। এসব বন্ধ করতে আমাদের লড়তে হবে।এদিকে নরেন্দ্র মোদির নতুন মন্ত্রিসভায় দেখা যেতে পারে নতুন মুখদের। এবারের মন্ত্রিসভায় গুরুত্বপূর্ণ পদ পেতে পারেন বিজেপি সভাপতি অমিত শাহ। এর আগের সরকারে তিনি মন্ত্রী ছিলেন না। তবে মন্ত্রী হলে সভাপতির পদ ছাড়তে পারেন অমিত শাহ। নতুন সরকারে অর্থমন্ত্রী হতে পারেন পিযুশ গয়াল। অরুন জেটলি অসুস্থ হওয়ার পর ভারপ্রাপ্ত অর্থমন্ত্রীর দায়িত্ব পালন করেছেন তিনি। রাহুল গান্ধীকে হারানো স্মৃতি ইরানি এবার মন্ত্রিসভায় বড় দায়িত্ব পেতে পারেন। মন্ত্রী হতে পারেন বিজেপির সাধারণ সম্পাদক রাম মাধব। মন্ত্রিসভায় অন্তর্ভুক্ত হতে পারেন রাজস্থানের সাবেক মুখ্যমন্ত্রী বসুন্ধরা রাজেও। এনডিএ জোটের অন্য শরিক দলের প্রতিনিধিত্ব থাকবে মন্ত্রিসভায়। এবারে স্পিকার পদেও নতুন কাউকে দেখা যাবে। কারণ বর্তমান স্পিকার সুমিত্রা মহাজন প্রার্থী হননি।



41489,57306
গাছে বেঁধে পেটানো হলো তিন মুসলিমকে
অন্যান্য
প্রকাশ : ২৬ মে ২০১৯, ০০:০০
ভারতের মধ্যপ্রদেশের সিউনিতে গোপাচারের অভিযোগে এক নারীসহ তিন মুসলিমকে গাছে বেঁধে বেধড়ক পেটানো হয়েছে। এ ব্যাপারে থানায় মামলা হয়েছে। পুলিশ পাঁচজনকে গ্রেফতার করেছে। নিগৃহীতরা জানিয়েছেন, তাদের শুধু গাছে বেঁধেই পেটানো হয়নি, বাধ্য করানো হয়েছে ‘জয় শ্রী রাম’ ধ্বনি দিতেও। খবর আনন্দবাজার পত্রিকারপ্রত্যক্ষদর্শীরা জানিয়েছেন, একটি গরু নিয়ে অটোরিক্সায় চেপে সিওনি দিয়ে যাচ্ছিলেন এক নারীসহ তিন মুসলিম। বিষয়টি গোরক্ষকদের কানে গেলে তারা তাদের ওপর চড়াও হয়। লাঠি, বাঁশ নিয়ে তাড়া করে অটোরিকশাটিকে। এক পর্যায়ে ধরে ফেলে তাদেরকে। তারপর তাদের গাড়ি থেকে নামিয়ে একটি গাছের সঙ্গে বেঁধে বেধড়ক পেটানো হয়। পরে তাদের মাটিতে ফেলেও প্রচন্ড মারধর করা হয়। রাস্তায় ভিড় করা উত্সুক জনতা বিষয়টি প্রত্যক্ষ করলেও কেউ তাদের সাহায্যে এগিয়ে আসেনি। গোটা ঘটনাটির ভিডিও পরে সামাজিক যোগাযোগ্য মাধ্যমে ভাইরাল হয়ে যায়। ঘটনাটি গত ২২ মের হলেও গতকাল বিভিন্ন ভারতীয় মিডিয়ায় বিষয়টি ব্যাপক প্রচার পায়। এ ঘটনায় মধ্যপ্রদেশের এআইএমআইএম (অল ইন্ডিয়া মজলিশ ই ইতিহাদুল মুসলিমিন) দলের প্রধান আসাদুদ্দিন ওয়াইসি তীব্র নিন্দা জানিয়ে তার এক টুইটে বলেছেন, মোদির ভোটাররা এভাবে মুসলিমদের উপর অত্যাচার আবার শুরু করে দিল। এটাই নতুন ভারতের ছবি। 



41490,57307
দেশের ৫ কোটি মানুষ থাইরয়েড সমস্যায় আক্রান্ত
অন্যান্য
প্রকাশ : ২৬ মে ২০১৯, ০০:০০
দেশে ৫ কোটি মানুষ থাইরয়েড সমস্যায় আক্রান্ত। এর মধ্যে ৩ কোটি মানুষ জানে না যে তারা এ সমস্যায় ভুগছে। এর মধ্যে বেশিরভাগ গ্রামে বসবাস করে বলে জানিয়েছেন সংশ্লিষ্ট বিশেষজ্ঞরা। গতকাল শনিবার বিশ্ব থাইরয়েড দিবস উপলক্ষে রাজধানীর বারডেম হাসপাতাল মিলনায়তনে আয়োজিত সচেতনতামূলক সভায় বিশেষজ্ঞ চিকিত্সকরা এসব কথা বলেন।বাংলাদেশ এন্ডোক্রাইন সোসাইটির সভাপতি অধ্যাপক ডা. মো. ফারুক পাঠানের সভাপতিত্বে অনুষ্ঠানে প্রধান অতিথি ছিলেন বারডেম হাসপাতালের ডিরেক্টর জেনারেল অধ্যাপক ডা. জাফর এ লতিফ। আরো উপস্থিত ছিলেন সংগঠনটির সাধারণ সম্পাদক অধ্যাপক ডা. মো. হাফিজুর রহমান, সহ-সভাপতি অধ্যাপক ডা. এস এম আশরাফুজ্জামান, সহ-সভাপতি অধ্যাপক ডা. এম এ হাসানাত প্রমুখ। বিশেষজ্ঞরা বলেছেন, এত বিপুল সংখ্যক মানুষ এ সমস্যায় আক্রান্ত হওয়ার পরেও নীতি-নির্ধারক চিকিত্সা সেবা প্রদানকারী এবং চিকিত্সা সেবা গ্রহণকারী সকলের মাঝেই এ সম্পর্কে সচেতনতার উদ্যোগ ও পদক্ষেপের ব্যাপক ঘাটতি রয়েছে। অথচ প্রয়োজনীয় পদক্ষেপ নিতে পারলে অধিকাংশ ক্ষেত্রেই এ রোগ হওয়ার আগেই আক্রান্ত হওয়ার প্রক্রিয়া বন্ধ করা সম্ভব বলেও মনে করেন তারা। 



41491,57308
আনন ফাউন্ডেশনের শিশুসাহিত্য আসর
অন্যান্য
প্রকাশ : ২৬ মে ২০১৯, ০০:০০
আনন ফাউন্ডেশনের আয়োজনে গতকাল শনিবার অনুষ্ঠিত হয়ে গেল শিশুসাহিত্য আসর ও ইফতার মাহফিল। গুলশানের নতুন বাজার এলাকায় আনন সেন্টারে আয়োজিত এ অনুষ্ঠানে সম্মানিত অতিথি ছিলেন বাংলা একাডেমির মহাপরিচালক ও কবি হাবীবুল্লাহ সিরাজী, শিশুসাহিত্যিক আলী ইমাম, কবি নাসির আহমেদ, কবি আসলাম সানী, শিশুসাহিত্যিক রফিকুল হক দাদুভাই, গীতিকবি মোহাম্মদ রফিকউজ্জামান, আমীরুল ইসলাম, শিশুসাহিত্যিক রোমেন রায়হান, ভাটারা ইউনিয়নের সাবেক চেয়ারম্যান মুক্তিযোদ্ধা মোজাম্মেল হক বীর প্রতীক প্রমুখ।আনন ফাউন্ডেশনের সভাপতি স ম শামসুল আলমের সঞ্চালনায় অনুষ্ঠানটি প্রাণবন্ত হয়ে ওঠে। শুরুতেই জাতীয় কবি কাজী নজরুল ইসলামের ১২০তম জন্মজয়ন্তী উপলক্ষে তার লেখা ইসলামী গান ও ইসলামী কবিতা আবৃত্তি করে আনন ফাউন্ডেশনের শিশুরা। এরপর শিশুসাহিত্য আসরে লেখা পাঠ করে ফাহমিদা ওয়াজিফা তানফিয়া, সুমাইয়া হক ইষা, মোর্শেদা আফনুন, লামিয়া তিন্নি, সাদিয়া আক্তার, সাব্বির হোসেন, যায়নাব বিনতে আলী, মিসকাতুল মুনতাহা ঐশী, মাজনীন রহমান মাইশা, দিঘা, হাসিবুর রহমান অয়ন। এরপরে ছিল বড়দের পরিবেশনা। সাহিত্য আসর শেষে মিলাদ মাহফিল অনুষ্ঠিত হয়।



41492,57309
ভারত আঙ্গুল দিয়ে দেখাল গণতন্ত্র কী: ড. মোশাররফ
অন্যান্য
প্রকাশ : ২৬ মে ২০১৯, ০০:০০
বিএনপির স্থায়ী কমিটির সদস্য ড. খন্দকার মোশাররফ হোসেন বলেছেন, বাংলাদেশে গণতন্ত্র নেই। এমতাবস্থায় বাংলাদেশের সরকার, নির্বাচন কমিশন ও আওয়ামী লীগকে ভারতের লোকসভার নির্বাচন থেকে শিক্ষা নেওয়া উচিত। ভারতের লোকসভার নির্বাচনে সে দেশের জনগণ নিজেরা ভোট দিতে পেরেছে, তাদের পছন্দমত দলকে ভোট দিয়েছে, তাদের পছন্দমত দলকে ক্ষমতায় এনেছে। আমি ভারতের নির্বাচনের বিষয়ে বলতে চাই-প্রথমে বাংলাদেশ সরকার, দ্বিতীয় বাংলাদেশের নির্বাচন কমিশন এবং তৃতীয় বাংলাদেশের সকল পর্যায়ের প্রশাসকদের আজকে ভারতের থেকে শিক্ষা নেওয়া উচিত। ভারতের এই নির্বাচন থেকে বাংলাদেশকে বিশেষ করে আওয়ামী লীগ ও সরকারকে শিক্ষা গ্রহণ করতে হবে।গতকাল শনিবার এক আলোচনা সভায় তিনি একথা বলেন। জাতীয় প্রেসক্লাবে জাতীয়তাবাদী নাগরিক দলের উদ্যোগে জিয়াউর রহমানের ৩৮তম শাহাদাত বার্ষিকী ও দলের চেয়ারপারসন খালেদা জিয়ার মুক্তির দাবিতে এই আলোচনা সভা হয়। সৈয়দ মো. ওমর ফারুকের সভাপতিত্বে আবদুস সালাম, আবু নাসের মুহাম্মদ রহমাতুল্লাহ, আনোয়ার হোসাইন প্রমুখ বক্তব্য রাখেন।তিনি বলে, গণতন্ত্রের মা বেগম খালেদা জিয়াকে মুক্ত করতে না পারলে গণতন্ত্র মুক্ত হবে না। সেজন্য দেশে গণতন্ত্র উদ্ধার, বেগম খালেদা জিয়ার মুক্তি, জনগণের অধিকার প্রতিষ্ঠার জন্য আপনারা যে যেখানে আছেন, যার যেখানে শক্তি আছে সকলে ঐক্যবদ্ধ হোন।



41493,57310
ব্রাহ্মণবাড়িয়ায় ছাত্রলীগের বাধায় ইফতার মাহফিল পণ্ড
অন্যান্য
প্রকাশ : ২৬ মে ২০১৯, ০০:০০
ব্রাহ্মণবাড়িয়ায় আয়োজিত এক ইফতার মাহফিলে ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) ভিপি নূরুল হকের যোগদানকে ঘিরে উত্তেজনার এক পর্যায়ে তা পণ্ড হয়ে গেছে। জামায়াত-শিবিরকে ব্রাহ্মণবাড়িয়ায় কোনো অনুষ্ঠান করতে দেওয়া হবে না জানিয়ে জেলা ছাত্রলীগ নেতাকর্মীরা  ইফতার মাহফিল অনুষ্ঠান বন্ধ করে দিয়েছে। পুলিশ প্রহরায় ভিপি নূর অনুষ্ঠান স্থলে গেলেও রেস্টুরেন্টে তালা দিয়েছে ছাত্রলীগ নেতাকর্মীরা।জানা যায়, গতকাল শনিবার ব্রাহ্মণবাড়িয়া শহরের মসজিদ রোডস্থ গ্র্যান্ড এ মালেক চাইনিজ রেস্টুরেন্টে ইফতার মাহফিলের আয়োজন করে বাংলাদেশ সাধারণ ছাত্র অধিকার সংরক্ষণ পরিষদ, ব্রাহ্মণবাড়িয়া শাখা। এতে প্রধান অতিথি করা হায় ডাকসুর ভিপি নূরুল হককে। রেস্টুরেন্ট কর্তৃপক্ষকে বিল পরিশোধ করে ইফতারের আয়োজন সম্পন্ন করার পর বিকালে ছাত্রলীগ নেতাকর্মীরা ইফতার অনুষ্ঠান বন্ধ করে দেন। পাশাপাশি ভিপি নূর ও তার সহযোগীদের প্রতিহত করারও ঘোষণা দেয় ছাত্রলীগ।সন্ধ্যা পৌনে ছয়টার দিকে রেলওয়ে স্টেশনে নেমে কড়া পুলিশি প্রহরায় মসজিদ রোডে গ্র্যান্ড এ মালেক রেস্টুরেন্টে যান নূর; কিন্তু রেস্টুরেন্ট বন্ধ থাকায় তিনি আয়োজকদের নিয়ে রেস্টুরেন্টের সামনে অবস্থান নেন।এ সময় ভিপি নূরুল হক উপস্থিত সাংবাদিকদের বলেন, ছাত্রলীগ নেতাকর্মীরা কেনো এমন উগ্র আচরণ করছে এটি আমাদের বোধগম্য নয়। বিষয়টি আমি কেন্দ্রীয় ছাত্রলীগের সভাপতি-সাধারণ সম্পাদককে জানিয়েছি। যদি আমাদের সঙ্গে জামায়ত-শিবিরের সংশ্লিষ্টতা থাকত তাহলে তো প্রধানমন্ত্রী আমাদের দাওয়াত দিয়ে গণভবনে নিয়ে যেতেন না। ব্রাহ্মণবাড়িয়া জেলা ছাত্রলীগের সভাপতি রবিউল হোসেন রুবেল বলেন, ভিপি নূর সরকার বিরোধী বক্তব্য দিয়েছে। তাদের সঙ্গে ছাত্র অধিকারের ব্যানারে শিবিরের ছেলেরা আসছে। এজন্য সাধারণ ছাত্ররা অনুষ্ঠান বন্ধ করে দিয়েছে।গ্র্যান্ড এ মালেক চাইনিজ রেস্টুরেন্টের স্বত্বাধিকারী আব্দুল মালেক সাংবাদিকদের জানান, ছাত্রলীগ পরিচয়ে কয়েকজন ছেলে এসে ইফতার আয়োজকদের বের করে দিয়ে রেস্টুরেন্টে তালা দিয়েছে এবং ইফতার সামগ্রী ফিরিয়ে দিয়েছে।   



41494,57311
মিরসরাইয়ে সড়ক দুর্ঘটনায় তিন বন্ধু নিহত
সারাদেশ
প্রকাশ : ২৬ মে ২০১৯, ০০:৩১
মিরসরাইয়ে সড়ক দুর্ঘটনায় তিন বন্ধু নিহত হয়েছেন। শনিবার (২৫ মে) রাত সাড়ে ৯টার দিকে ঢাকা-চট্টগ্রাম মহাসড়কের মিরসরাই পৌর সদরে এ দুর্ঘটনা ঘটে।নিহতরা হলেন, উপজেলার খৈয়াছরা ইউনিয়নের তাকিয়া পাড়া এলাকার আব্দুল মান্নানের ছেলে মো. রাকিব হোসেন (১৯), পূর্ব খৈয়াছরা গ্রামের শফিউল আলমের ছেলে তারেক হোসেন (১৯) ও ফেনীর ছাগলনাইয়া উপজেলার মো. রিফাত (২০)। তারা তিনজন বন্ধু ছিলেন বলে জানা গেছে।প্রত্যক্ষদর্শীরা জানান, রাত সাড়ে ৯টার দিকে মিরসরাই পৌর সদরে দুর্ঘটনার শিকার হন তিন মোটরসাইকেল আরোহী। এদের মধ্যে দুইজন ঘটনাস্থলে নিহত হন। আরেকজনকে গুরুতর আহত অবস্থায় উদ্ধার করে চট্টগ্রাম মেডিকেল কলেজ (চমেক) হাসপাতালে নিয়ে গেলে কর্তব্যরত চিকিৎসক মৃত ঘোষণা করেন।মিরসরাই থানার উপ-পরিদর্শক দিনেশ দাশ বলেন, পুলিশ নিহতদের উদ্ধার করেছে।ইত্তেফাক/আরকেজি



41495,57312
ঐক্য অপরিহার্য: ড. কামাল
অন্যান্য
প্রকাশ : ২৬ মে ২০১৯, ০০:০০
জাতীয় ঐক্যফ্রন্টের আহ্বায়ক ও গণফোরাম সভাপতি ড. কামাল হোসেন স্বাধীনতার সুফল সবার ঘরে পৌঁছাতে জনগণের ঐক্য অপরিহার্য বলে মন্তব্য করেছেন। তিনি বলেন, আমরা যখন একটা লক্ষ্য নিয়ে ঐক্যবদ্ধ হয়েছি, তখনই জয়ী হয়েছি। গতকাল শনিবার রাজধানীর সুপ্রিমকোর্ট বার অ্যাসোসিয়েশন মিলনায়তনে এক আলোচনা সভা ও ইফতার মাহফিলে তিনি এ কথা বলেন। তিনি বলেন, ঐক্যবদ্ধ থাকলে অসম্ভবকে সম্ভব করা যায়, এটি আমরা বার বার প্রমাণ করেছি।‘মুক্তিযুদ্ধের স্বপ্ন বাস্তবায়নে, মুক্তির লড়াইয়ে ঐক্যবদ্ধ হোন, কল্যাণ রাষ্ট্র গড়ে তুলুন’ শীর্ষক ওই আলোচনা সভায় বিএনপি মহাসচিব মির্জা ফখরুল ইসলাম আলমগীরসহ নাগরিক ঐক্যের নেতৃবৃন্দ ছাড়াও পেশাজীবীরা উপস্থিত ছিলেন।মির্জা ফখরুল বলেন, যারা গণতন্ত্রকে ভালোবাসেন ও মানুষের অধিকারকে ফিরে পেতে চান, তারা সবাই ঐক্যবদ্ধ হচ্ছেন। এই ঐক্যবদ্ধ আন্দোলনের মধ্য দিয়ে স্বৈরাচারী সরকারকে পরাজিত করতে হবে।এ সময় অন্যদের মধ্যে উপস্থিত ছিলেন গণফোরামের শীর্ষ নেতা মোস্তফা মহসীন মন্টু, গণস্বাস্থ্য কেন্দ্রের প্রতিষ্ঠাতা ডা. জাফরুল্লাহ চৌধুরী, ঢাকা বিশ্ববিদ্যালয়ের অধ্যাপক ড. আসিফ নজরুল, বিপ্লবী ওয়ার্কার পার্টির সভাপতি সাইফুল হক, জেএসডির সাধারণ সম্পাদক আব্দুল মালেক রতন, গণফোরামের সাধারণ সম্পাদক ড. রেজা কিবরিয়া, জাহাঙ্গীরনগর বিশ্ববিদ্যালয়ের অধ্যাপক দিলারা চৌধুরী প্রমুখ।



41496,57313
পরাজয়ে শুরু ভারত-ইংল্যান্ডের
অন্যান্য
প্রকাশ : ২৬ মে ২০১৯, ০০:০০
এবার বিশ্বকাপের অন্যতম দুই ফেবারিট ভারত ও স্বাগতিক ইংল্যান্ড। কিন্তু বিশ্বকাপের অনুশীলন ম্যাচে দুই দলই গতকাল পরাজয় দিয়ে যাত্রা শুরু করলো। নিউজিল্যান্ডের বিপক্ষে মারাত্মক ব্যাটিং বিপর্যয়ে পড়া ভারত হেরেছে ৬ উইকেটে। আর দিনের অন্য ম্যাচে অস্ট্রেলিয়ার বিপক্ষে টানটান উত্তেজনার ম্যাচ ১২ রানে হেরেছে ইংল্যান্ড।লন্ডনে আগে ব্যাট করতে নেমে ভারত মারাত্মক ব্যাটিং বিপর্যয়ে পড়ে। ট্রেন্ট বোল্টের সুইং বোলিংয়ে ৯১ রানে হারিয়ে ফেলে তারা ৭ উইকেট। শেষ দিকে রবীন্দ্র জাদেজা ৫৪ রান করে মান বাঁচানোর চেষ্টা করেন। তারপরও ভারত ৩৯.২ ওভারে ১৭৯ রানে অলআউট হয়। বোল্ট ৩৩ রানে ৪ উইকেট নেন।জবাবে ৩৭ রানে ২ উইকেট হারিয়েছিলো নিউজিল্যান্ড। কিন্তু অধিনায়ক কেন উইলিয়ামসনের ৬৭ ও রস টেলরের ৭১ রানে সহজ জয় পায় তারা। সাউদাম্পটনে আগে ব্যাট করা অস্ট্রেলিয়া ৯ উইকেটে ২৯৭ রান তোলে। সাবেক অধিনায়ক স্টিভেন স্মিথ ১১৬ রান করেন এবং তার সময়ের সহঅধিনায়ক ওয়ার্নার ৪৩ রান করেন। লিয়াম প্লাঙ্কেট ৪ উইকেট নেন। জবাবে ভিন্সের ৬৪, জস বাটলারের ৫২ ও ওকসের ৪০ রানে কাছাকাছি গিয়েছিলো ইংল্যান্ড। কিন্তু অলআউট হয়ে যায় তারা ২৮৫ রানে। 



41497,57314
টঙ্গীতে ৮’শ পিস ইয়াবাসহ মাদক কারবারি আটক
অন্যান্য
প্রকাশ : ২৬ মে ২০১৯, ০০:০০
গাজীপুরের টঙ্গীর ব্যাংকমাঠ বস্তি এলাকা থেকে গতকাল শুক্রবার গভীর রাতে পুলিশ অভিযান চালিয়ে ৮’শ পিস ইয়াবাসহ শাহিন (২৮) নামের এক মাদক কারবারিকে আটক করেছে। আটককৃত মাদক কারবারি মুন্সিগঞ্জ সদর এলাকার জাজিরা গ্রামের খোরশেদ মিয়ার ছেলে। সে ব্যাংকের মাঠবস্তিতে থেকে মাদক ব্যবসা করত।টঙ্গী পূর্ব থানার এএসআই জাহাঙ্গীর জানান, শাহিন ইয়াবার একটি চালান সরবরাহের জন্য বস্তিতে তার বাসার নিকট অবস্থান করছে। এমন সংবাদের ভিত্তিতে গত শুক্রবার গভীর রাতে ওই এলাকায় একটি অভিযান পরিচালনা করি। এ সময় পুলিশের উপস্থিতি টের পেয়ে পালানোর সময় শাহিনকে হাতেনাতে আটক করা হয়। পরে তার দেহ তল্লাশি চালিয়ে ৮’শ পিস ইয়াবা ট্যাবলেট উদ্ধার করা হয়। আটককৃতের বিরুদ্ধে সংশ্লিষ্ট আইনে মামলা দায়ের শেষে গতকাল শনিবার গাজীপুর জেল হাজতে প্রেরণ করা হয়েছে। 



41498,57315
কানে স্বর্ণ পাম জিতল দক্ষিণ কোরিয়ার ছবি ‘প্যারাসাইট’
অন্যান্য
প্রকাশ : ২৬ মে ২০১৯, ০০:০০
কান চলচ্চিত্র উত্সবের ৭২তম আসরের  পর্দা নেমেছে গতকাল রাতে। এ বছর  এ উত্সবের সর্বোচ্চ পুরস্কার পাম দ’র (স্বর্ণ পাম) জিতল দক্ষিণ কোরীয় চলচ্চিত্র ‘প্যারাসাইট’। দক্ষিণ কোরিয়ার বঙ জুন-হো পেলেন বিশ্ব সিনেমার সবচেয়ে বড় সম্মান। তার হাতে স্বর্ণ পাম তুলে দেন ফরাসি অভিনেত্রী ক্যাথেরিন দেন্যুভ ও এবারের আসরের মূল প্রতিযোগিতা বিভাগের বিচারকদের প্রধান মেক্সিকান নির্মাতা আলেহান্দ্রো গঞ্জালেজ ইনারিতু।গতকাল শনিবার  সন্ধ্যা সোয়া ৭টায় (বাংলাদেশ সময় রাত সোয়া ১১টা) পালে দে ফেস্তিভাল ভবনের গ্র্যান্ড থিয়েটার লুমিয়েরে বসে কানের জমকালো সমাপনী আসর। অনুষ্ঠান শুরুর আগে লালগালিচায় আলোকচিত্রীদের সামনে দাঁড়িয়েছেন তারকারা। গত ১৪ মে কান উত্সবের ৭২তম আসরের পর্দা ওঠে। উদ্বোধনী অনুষ্ঠানের মতো সমাপনী আয়োজনের মাস্টার অব সিরিমনিস ফরাসি অভিনেতা এদুয়ার্দ বেয়া। এবারের আয়োজনের অফিসিয়াল পোস্টারে প্রয়াত ফরাসি নারী নির্মাতা আনিয়েস ভারদাকে সম্মান জানানো হয়। ১২ দিনের এই উত্সবকে ঘিরে নতুন সব ছবি ও নানান আয়োজনে মুখর ছিল দক্ষিণ ফরাসি উপকূলীয় শহর কান। 



41499,57316
মোদিকে ফের প্রধানমন্ত্রী নিয়োগ দিলেন রাষ্ট্রপতি
অন্যান্য
প্রকাশ : ২৬ মে ২০১৯, ০০:০০
নরেন্দ্র মোদি ফের ভারতের প্রধানমন্ত্রী। টানা দ্বিতীয় মেয়াদে সরকার গঠন করতে যাচ্ছে তার দল বিজেপি নেতৃত্বাধীন এনডিএ। গতকাল রাতে দেশটির রাষ্ট্রপতি রামনাথ কোবিন্দ নরেন্দ্র মোদিকে প্রধানমন্ত্রী নিয়োগ দিয়ে সরকার গঠনের আমন্ত্রণ জানিয়েছেন। রাষ্ট্রপতি নতুন মন্ত্রিসভার সদস্যদের নাম এবং শপথের তারিখ জানাতেও মোদিকে অনুরোধ জানিয়েছেন। গতকাল জোটের সংসদ সদস্যদের উদ্দেশ্যে মোদি বলেন, সংখ্যালঘুদের আস্থা অর্জন করতে হবে আমাদের। তাদের সঙ্গে প্রতারণা করা হয়েছে এতদিন। এদিকে আজ মায়ের সঙ্গে দেখা করতে গুজরাট যাচ্ছেন মোদি। কাল যাবেন বারানসিতে।গতকাল রাতে রাষ্ট্রপতির সঙ্গে সাক্ষাত্ করেন নরেন্দ্র মোদি। এরপর রাষ্ট্রপতি অফিসের টুইটার অ্যাকাউন্ট থেকে জানানো হয়, নরেন্দ্র মোদিকে প্রধানমন্ত্রী হিসেবে নিয়োগ দেওয়া হয়েছে এবং ভারতীয় সংবিধানের ৭৫ (১) অনুচ্ছেদ অনুযায়ী তাকে সরকার গঠনের আমন্ত্রণ জানানো হয়েছে। রাষ্ট্রপতি মোদিকে মন্ত্রিসভার সদস্যদের নাম এবং শপথের তারিখ জানানোর অনুরোধ জানিয়েছেন। রাষ্ট্রপতির সঙ্গে সাক্ষাত্ শেষে প্রধানমন্ত্রী মোদি সাংবাদিকদের বলেন, রাষ্ট্রপতি আমাকে অন্তর্বর্তীকালীন প্রধানমন্ত্রী হিসেবে নিয়োগ দিয়েছিলেন, এখন নতুন সরকার গঠনের আমন্ত্রণ জানিয়েছেন। তিনি বলেন, নতুন সরকারের গতি আরো বাড়বে। একটা সেকেন্ডও নষ্ট করা হবে না। সংবাদ মাধ্যম এএনআই জানিয়েছে, আগামী ৩০ মে নতুন সরকারের শপথ অনুষ্ঠিত হতে পারে। এর আগে শুক্রবার প্রধানমন্ত্রীর পদ থেকে পদত্যাগ করেন নরেন্দ্র মোদি। রাষ্ট্রপতি তার পদত্যাগপত্র গ্রহণ করেন। তবে মোদি ও তার মন্ত্রীদেরকে নতুন সরকার দায়িত্ব নেওয়ার পূর্ব পর্যন্ত দায়িত্ব চালিয়ে যাওয়ার জন্য অনুরোধ জানান রাষ্ট্রপতি।   গতকালই অমিত শাহের নেতৃত্বে বিজেপি এবং এনডিএর নেতৃবৃন্দ রাষ্ট্রপতির সঙ্গে সাক্ষাত্ করে দু’টি চিঠি হস্তান্তর করেন। চিঠিতে বিজেপি এবং এনডিএর পক্ষ থেকে নরেন্দ্র মোদিকে সংসদীয় দলের নেতা নির্বাচিত করার কথা রাষ্ট্রপতিকে অবহিত করা হয়। এর আগে গতকাল বিকালে পার্লামেন্টের সেন্ট্রাল হলে বৈঠকে বসেন এনডিএর নির্বাচিত সংসদ সদস্যরা। সেখানে জোটের সংসদীয় দলের নেতা নির্বাচিত করা হয় মোদিকে। নব নির্বাচিত সংসদ সদস্যদের উদ্দেশ্যে দেওয়া ভাষণে মোদি বলেন, এবার দেশের মানুষ ক্ষমতাসীনদের ভোট দিয়েছে। আমরা ভাল কাজ করে যাব। স্বাধীনতার আগে ভারতীয়রা যেভাবে আন্দোলন করেছেন আমাদের সেই মানসিকতা নিয়ে দারিদ্র্যের বিরুদ্ধে লড়াই করতে হবে। তিনি অভিযোগ করেন, ভোট ব্যাংকের রাজনীতির নামে সংখ্যালঘুদের ঠকানো হয়েছে। এসব বন্ধ করতে আমাদের লড়াই করতে হবে। এই সময় তাকে ফুল দিয়ে শুভেচ্ছা জানান বিজেপি সভাপতি অমিত শাহ এবং সাবেক শীর্ষ নেতা এল কে আদভানি।লোকসভা নির্বাচনে বিজেপি একক সংখ্যাগরিষ্ঠতা পেয়েছে। সবার ধারণাকে ভুল প্রমাণ করে ৩০৩ আসনে জয়ী হয়েছে মোদির বিজেপি। আর বিজেপি নেতৃত্বাধীন জোট পেয়েছে ৩৫০টি আসন। এককভাবে জিতলেও জোট সরকার গঠন করছে বিজেপি। এদিকে নরেন্দ্র মোদির নতুন মন্ত্রিসভায় বেশ কিছু নতুন মুখ দেখা যেতে পারে। মন্ত্রিসভায় গুরুত্বপূর্ণ পদ পেতে পারেন বিজেপি সভাপতি অমিত শাহ। গত সরকারে তিনি মন্ত্রী ছিলেন না। মন্ত্রী হলে সভাপতির পদ ছাড়তে পারেন অমিত শাহ। নতুন সরকারে অর্থমন্ত্রী হতে পারেন পিযুশ গয়াল। অরুন জেটলি অসুস্থ হওয়ার পর ভারপ্রাপ্ত অর্থমন্ত্রীর দায়িত্ব পালন করেন তিনি। রাহুল গান্ধীকে হারানো স্মৃতি ইরানি এবার মন্ত্রিসভায় বড় দায়িত্ব পেতে পারেন। মন্ত্রী হতে পারেন বিজেপির সাধারণ সম্পাদক রাম মাধবও। মন্ত্রিসভায় অন্তর্ভুক্ত হতে পারেন রাজস্থানের সাবেক মুখ্যমন্ত্রী বসুন্ধরা রাজেও। এনডিএ জোটের অন্য শরিক দলের প্রতিনিধিত্ব থাকবে মন্ত্রিসভায়। এবারে স্পিকার পদেও নতুন কাউকে দেখা যাবে। কারণ বর্তমান স্পিকার সুমিত্রা মহাজন প্রার্থী হননি। এছাড়া পশ্চিমবঙ্গ থেকেও কয়েকজনকে মন্ত্রী পদে দেখা যেতে পারে।  



41500,57317
এভারেস্টে জনজট
বিশ্ব সংবাদ
প্রকাশ : ২৬ মে ২০১৯, ০৪:২৪
এই মৌসুমে সর্বোচ্চ সংখ্যক পর্বতারোহী এভারেস্টে ওঠার জন্য আনুষ্ঠানিকভাবে আবেদন করেছেন। এরই মধ্যে নেপাল ৩৮১ জন পর্বতারোহীকে এভারেস্টে ওঠার অনুমতি দিয়েছে। এতো বেশি সংখ্যক পর্বতারোহীর এভারেস্ট অভিযানের ফলে দেখা দিয়েছে জনজট। প্রচণ্ড ভিড়ের কারণে মাউন্ট এভারেস্টের চূড়া থেকে নামতে গিয়ে গত এক সপ্তাহে ৭ জন পর্বতারোহীর মৃত্যু হয়েছে। নামার সময় ঘণ্টার পর ঘণ্টা আটকে থাকতে হচ্ছে। ফলে দেখা দিচ্ছে অক্সিজেন সঙ্কট। মূলত অক্সিজেন সংকটের কারণেই মারা যাচ্ছেন পর্বতারোহীরা। ৮ হাজার ফুট উঁচুতে ক্যাম্প-৪ এ আটকে থাকতে হচ্ছে পর্বতারোহীদের। তবে নেপাল পর্যটন বিভাগের মহাপরিচালক ড্যানজুরাজ ঘিমিরে অবশ্য এই অভিযোগ অস্বীকার করেছেন। তার বক্তব্য: এই অভিযোগ ভিত্তিহীন। অতিরিক্ত পর্যটকের কারণে পর্বতারোহীর মৃত্যুর বিষয়টি সত্য নয়।সমুদ্রপৃষ্ঠ হতে মাউন্ট এভারেস্টের উচ্চতা ৮,৮৪৮ মিটার। এতো উঁচুতে সাধারণত অক্সিজেনের পরিমাণ অনেক কম থাকে। সমুদ্রপৃষ্ঠের পরিবেশে যেখানে নিঃশ্বাস নিলে যে পরিমাণ অক্সিজেন মেলে এভারেস্টের চূড়ায় তার এক-তৃতীয়াংশ অক্সিজেন পাওয়া যায়। এ কারণে এভারেস্টের চূড়ায় পর্বতারোহীরা বাড়তি অক্সিজেন ছাড়া বেশিক্ষণ অপেক্ষা করে না। ১৯২২ সালে এভারেস্টে পর্বতারোহীর মৃত্যুর হিসাব রাখার পর থেকে এভারেস্টের চূড়ায় ২০০ পর্বতারোহীর মৃত্যু হয়েছে।এই মৌসুমে আবহাওয়া ভালো না থাকায় এবছর বেশ কিছুদিন এভারেস্টে ওঠা বন্ধ ছিল। এখন সেই আবহাওয়ার পরিস্থিতি বেশ ভালো। এই সুযোগটাকে কাজে লাগাতে চাইছেন পর্বতারোহীরা। ফলে হঠাত্ করে ভিড় লেগে গেছে এভারেস্টে ওঠার জন্য। প্রতিবছরই এভারেস্টে দুর্ঘটনার সংখ্যা বাড়তে থাকায় এখন এভারেস্টে উঠতে ইচ্ছুক পর্বতারোহীর সংখ্যা নিয়ন্ত্রণ করার দাবি তুলেছেন বিশেষজ্ঞরা। কোনো কোনো বিশেষজ্ঞ এভারেস্টে ওঠার অনুমোদন দেওয়ার ব্যাপারে লটারি ব্যবস্থা চালুর পরামর্শ দিয়েছেন। -সিএনএন



41501,57318
উন্নয়নের প্রতিশ্রুতি রক্ষা করছি
জাতীয়
প্রকাশ : ২৬ মে ২০১৯, ০৪:৩০
প্রধানমন্ত্রী ও আওয়ামী লীগ সভানেত্রী শেখ হাসিনা বলেছেন, আমরা বাংলাদেশকে এগিয়ে নিয়ে যাচ্ছি, আরো এগিয়ে নেবো। দেশের উন্নয়ন কাজ অব্যাহত থাকবে। দেশবাসী আমাদের ওপর আস্থা রেখে ভোট দিয়েছে। যে প্রতিশ্রুতি দিয়েছিলাম সারাদেশে উন্নয়নের মাধ্যমে তা রক্ষা করছি। সড়ক, নৌ, রেল ও বিমান মিলে সব দিক থেকে সারাদেশে যোগাযোগ নেটওয়ার্ক সহজ করাই আমাদের লক্ষ্য। যাতে প্রত্যেক অঞ্চলের মানুষ কম সময়ে এক স্থান থেকে অন্যস্থানে যেতে পারেন। তিনি বলেন, দেশবাসীর প্রতি কৃতজ্ঞতা যে তারা আমাদের উপর বিশ্বাস রেখেছেন, আস্থা রেখেছেন এবং আমাদের ভোট দিয়ে সেবা করার সুযোগ দিয়েছেন।গতকাল শনিবার সকালে গণভবন থেকে ভিডিও কনফারেন্সের মাধ্যমে দেশবাসীর ঈদ উপহার হিসেবে ঢাকা-চট্টগ্রাম মহাসড়কে দীর্ঘ প্রতীক্ষিত দ্বিতীয় মেঘনা সেতু এবং দ্বিতীয় গোমতী সেতুর উদ্বোধনকালে তিনি এ কথা বলেন। প্রধানমন্ত্রী একই সঙ্গে ঈদযাত্রায় স্বস্তি দিতে কোনাবাড়ি ও চন্দ্রা ফ্লাইওভার, কালিয়াকৈর, দেওহাটা, মির্জাপুর ও ঘারিন্দা আন্ডারপাস এবং কড্ডা-১, জয়দেবপুর-চন্দ্রা-টাঙ্গাইল-এলেঙ্গা মহাসড়কে বিমাইল সেতু উদ্বোধন করেন। পরে প্রধানমন্ত্রী পৃথক ভিডিও কনফারেন্সের মাধ্যমে বাঁশি বাজিয়ে, সবুজ পতাকা উড়িয়ে ঢাকা-পঞ্চগড় রুটে ‘পঞ্চগড় এক্সপ্রেস’ নামে স্বল্প বিরতির আন্তঃনগর ট্রেনের উদ্বোধন করেন।মেট্রোরেল চালু হলে ঢাকায় যানজট কমবেপ্রধানমন্ত্রী বলেন, ঢাকার মেট্রোরেলের মাধ্যমে দেশে প্রথম বিদ্যুত্চালিত ট্রেনের ব্যবহার শুরু হবে। এরপর দূরপাল্লায়ও বিদ্যুত্চালিত ট্রেন চালু করা হবে। ঢাকায় যানজটে জনগণ কষ্ট পাচ্ছে উল্লেখ করে তিনি বলেন, মেট্রোরেলের কারণে যে জনদুর্ভোগ তার জন্য একটু কষ্ট হবেই। কিন্তু এর সুফল পরে পাওয়া যাবে। মেট্রোরেল নির্মাণ কাজ শেষ হলে ঢাকায় যানজট কমে যাবে বলে জানান তিনি।সড়ক দুর্ঘটনা রোধে নানা পদক্ষেপের কথা তুলে ধরে শেখ হাসিনা বলেন, আমরা অদূর ভবিষ্যতে চালকদের বিশ্রামের জন্য মহাসড়কের পাশে আলাদা ব্যবস্থা করে দিচ্ছি। সড়কে চলাচলের বিষয়ে সকলের মাঝে গণসচেতনতা সৃষ্টিতে স্কুলজীবন থেকেই ট্রাফিক আইন প্রশিক্ষণে গুরুত্বারোপ করেন। অনুষ্ঠানস্থলে উপস্থিত সড়ক পরিবহন ও সেতুমন্ত্রী ওবায়দুল কাদের সুস্থ হয়ে দেশে ফেরায় তাঁকে দোয়া করার জন্য দেশবাসীর প্রতি কৃতজ্ঞতা জানান প্রধানমন্ত্রী। তিনি এ সময় তাঁর দল আওয়ামী লীগকে একটি পরিবার উল্লেখ করে বলেন, ‘রাজনৈতিক দল হিসেবে শুধু রাজনীতিই নয়, আমরা একটা পরিবার। ছোট বেলা থেকে দেখেছি- আমার মা, বাবাকে এবং রাজনৈতিক নেতৃবৃন্দকে আমরা একটা পরিবারের মতই বড় হয়েছি। যখনই কোন সমস্যা হয় সুখে, দুঃখে আমরা সবসময় সাথী হয়েই চলি। এভাবেই যেন এই সংগঠনটা এগিয়ে যেতে পারে সে বিষয়েও আশাবাদ ব্যক্ত করেন প্রধানমন্ত্রী।ঈদে কাউকে কষ্ট ভোগ করতে হবে নাপ্রধানমন্ত্রী বলেন, জাতির পিতা বঙ্গবন্ধু শেখ মুজিবুর রহমানের স্বপ্ন ছিল বাংলাদেশকে ক্ষুধা ও দারিদ্র্যমুক্ত একটি দেশ হিসেবে গড়ে তোলার। তার আদর্শকে ধারণ করে আমরা বাংলাদেশের উন্নয়ন অগ্রযাত্রা অব্যাহত রাখছি। বাংলাদেশের মানুষকে অর্থনৈতিকভাবে মুক্তি দেওয়ার জন্য আমরা কাজ করে যাচ্ছি। আমরা সড়ক পথের যে উন্নয়ন করেছি তাতে আগামী ঈদে কাউকে কষ্ট ভোগ করতে হবে না। এ জন্য জাপান সরকার এবং এশিয়ান ডেভেলপমেন্ট ব্যাংককে ধন্যবাদ জানান প্রধানমন্ত্রী। রাস্তা পারাপারের ক্ষেত্রে যাত্রী সাধারণের প্রতি আহ্বান জানিয়ে তিনি বলেন, ‘শুধু গাড়িচালককে দোষ দেবেন না। ট্রাফিক আইন মেনে চলবেন। গাড়িচালক ও পথচারী কেউই যদি ট্রাফিক আইন না মানে তাহলে অহরহ দুর্ঘটনা ঘটবে।’রেল নিয়ে একগুচ্ছ পরিকল্পনাপ্রধানমন্ত্রী রেলের প্রতি মানুষের আস্থা বৃদ্ধির কথা তুলে ধরে বলেন, মানুষ এখন রেলে বেশি চড়তে চায়। চাহিদা মেটানোর জন্য আমাদের আরো বেশি যাত্রীবাহী কোচ দরকার। কাজেই আরো বেশি কোচ আমাদের কিনতে হবে। শেখ হাসিনা তার নেতৃত্বাধীন সরকারের সময় রেলের উন্নয়নের বিভিন্ন চিত্র তুলে ধরেন। রেলের ডিজিটালাইজেশন, দক্ষিণবঙ্গে পায়রা বন্দর পর্যন্ত রেল সংযোগ স্থাপন, ঢাকা থেকে কক্সবাজার পর্যন্ত ট্যুরিস্ট ট্রেন চালু করা, বঙ্গবন্ধু সেতুর পাশে যমুনার উপর একটি রেল সেতু নির্মাণের উদোগসহ নানা ভবিষ্যত্ পরিকল্পনার কথাও তুলে ধরেন তিনি।প্রধানমন্ত্রী দেশবাসীকে ঈদের আগাম শুভেচ্ছা জানিয়ে উল্লিখিত উন্নয়ন প্রকল্পগুলোর উদ্বোধন ঘোষণা করেন। উদ্বোধনী অনুষ্ঠানে শুভেচ্ছা বক্তৃতায় আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের এমপি উদ্বোধন হওয়া উন্নয়ন প্রকল্পগুলোকে প্রধানমন্ত্রী শেখ হাসিনার সৃষ্টিশীল নেতৃত্বের সফল ফসল হিসেবে আখ্যায়িত করে বলেন, এতে এবার ঈদযাত্রা কিছুটা হলেও স্বস্তি এনে দেবে। এর আগে দ্বিতীয় মেঘনা ও গোমতী সেতু নির্মাণ প্রকল্প পরিচালক আবু সালেহ মো. নুরুজ্জামান জানান, নতুন দুটি সেতু চালু হওয়ায় ঢাকা-চট্টগ্রাম মহাসড়কে বিশেষ করে ঈদে ঘরমুখো মানুষের যাত্রা কিছুটা হলেও আরামদায়ক হবে।প্রধানমন্ত্রী ভিডিও কনফারেন্স কুমিল্লা, গাজীপুর, মুন্সিগঞ্জ ও টাঙ্গাইলের উপকার ভোগীদের সঙ্গেও কথা বলেন। শুরুতেই শুভেচ্ছা বক্তব্যে বাংলাদেশে নিযুক্ত জাপানের রাষ্ট্রদূত হিরোইয়াসু ইজুমি বাংলাদেশ-জাপান সম্পর্ক আরও অনেকদূর এগিয়ে যাবে বলে আশাবাদ ব্যক্ত করেন। অনুষ্ঠানে অন্যান্যের মধ্যে মুক্তিযুদ্ধ বিষয়কমন্ত্রী আ ক ম মোজাম্মেল হক, কৃষিমন্ত্রী ড. আব্দুর রাজ্জাক, প্রধানমন্ত্রীর রাজনৈতিক উপদেষ্টা এইচ টি ইমামসহ প্রধানমন্ত্রীর কার্যালয়ের ঊর্ধ্বতন কর্মকর্তা, সড়ক পরিবহন ও সেতু মন্ত্রণালয়ের সংশ্লিষ্ট কর্মকর্তারা উপস্থিত ছিলেন। সংক্ষিপ্ত সূচনা বক্তব্য রাখেন সড়ক পরিবহন ও মহাসড়ক বিভাগের সচিব নজরুল ইসলাম। অনুষ্ঠানটি সঞ্চালনা করেন প্রধানমন্ত্রীর মুখ্য সচিব মো. নজিবুর রহমান। ‘পঞ্চগড় এক্সপ্রেস’ ট্রেন উদ্বোধনকালে পঞ্চগড় প্রান্ত থেকে ভিডিও কনফারেন্সে যুক্ত ছিলেন রেলমন্ত্রী নুরুল ইসলাম সুজন।



41502,57319
মমতার মুখ্যমন্ত্রীর পদ ছাড়ার প্রস্তাবে তৃণমূলের ‘না’
বিশ্ব সংবাদ
প্রকাশ : ২৬ মে ২০১৯, ০৪:৩৭
লোকসভা নির্বাচনে ব্যর্থতার দায় নিয়ে পদত্যাগ করতে চেয়েছেন পশ্চিমবঙ্গের মুখ্যমন্ত্রী মমতা ব্যানার্জি। কিন্তু এই প্রস্তাবে রাজি নয় তার দল তৃণমূল কংগ্রেস। গতকাল শনিবার কলকাতার কালিঘাটে নিজের বাড়িতে দলের কার্যনির্বাহী কমিটির সদস্য এবং জয়ী, পরাজিত প্রার্থীদের সঙ্গে বৈঠকের পর মমতা এ কথা জানান। একইসঙ্গে তিনি বলেছেন, তৃণমূল কংগ্রেসের কম আসন পাওয়ার জন্য দায়ী পশ্চিমবঙ্গের সাবেক ক্ষমতাসীন দল সিপিএম। তারা বিজেপিকে ভোট দিয়েছে। বিজেপি ভোট পাওয়ার জন্য পশ্চিমবঙ্গে সাম্প্রদায়িক বিষবাষ্প ঢুকিয়েছে বলেও অভিযোগ করেন তিনি।মমতা ব্যানার্জি বলেন, মুখ্যমন্ত্রী থাকার ইচ্ছা নেই। আমার কাছে পদ বড় নয়। নির্বাচনে ব্যর্থতার পর দলকে বলেছি মুখ্যমন্ত্রীর পদে থাকতে চাই না। দলকে আরো বেশি সময় দিতে চাই। তবে দলের সবাই মুখ্যমন্ত্রী পদে থাকতে বলেছে। তাই কাজ চালাতে হচ্ছে।গতকালের বৈঠকে তৃণমূলকে কেন এত বেশি আসন হারাতে হলো?? বিজেপি কি কারণে বেশি আসন পেল?? কোথায় কী ভুল হয়েছিল?? এসব নিয়েই আলোচনা হয়েছে। একইসঙ্গে যে জেলাগুলোতে খারাপ ফল হয়েছে সেখানকার সভাপতিদের সরিয়ে দিয়ে পরাজিত প্রার্থীদের দায়িত্ব দিয়েছেন মমতা।তিনি বলেন, তৃণমূলের যারা বিজেপির কাছ থেকে টাকা নিয়ে বিজেপির হয়ে কাজ করেছে, তাদের চিহ্নিত করে ব্যবস্থা নিয়েছি। তবে সিপিএম নিজের নাক কেটে পরের যাত্রা ভঙ্গ করেছে। ভোটের পর সিপিএম ২০০ পার্টি অফিস দখল করেছে, সোমবারের মধ্যে সেগুলো উদ্ধার করতে দলের কর্মীদের নির্দেশ দিয়েছি।প্রসঙ্গত, এবারের লোকসভা নির্বাচনে পশ্চিমবঙ্গে ১৮টি আসন পেয়েছে বিজেপি। গতবার তারা মাত্র দুটি আসনে জিতেছিল। অন্যদিকে তৃণমূল পেয়েছে ২২টি আসন। গতবার তারা পেয়েছিল ৩৪টি।



41503,57320
রাজশাহীর আম ঈদের পর!
সারাদেশ
প্রকাশ : ২৬ মে ২০১৯, ০৪:৫২
আমের শহর হিসেবে পরিচিত রাজশাহী। কিন্তু মধুমাস জ্যৈষ্ঠ চললেও বাজারে তেমন একটা আম নেই। আমের রাজ্য রাজশাহীর ফলবাজার এখন লিচুতে ঠাসা। বাজার ছাড়াও বাসস্ট্যান্ড, ফুটপাত সবখানেই লিচু আর লিচু। জ্যৈষ্ঠের শুরু থেকেই এবার রাজশাহীর বাজারে রাজত্ব করছে এই মৌসুমী ফল। অপরিপক্ব আমের বাজারজাত ঠেকাতে গত কয়েক বছরের মতো এবারো আম নামানোর সময় বেঁধে দিয়েছিল জেলা প্রশাসন। সে অনুযায়ী, পহেলা জ্যৈষ্ঠ থেকেই গুটি জাতের আম নামানোর অনুমতি রয়েছে। আর উন্নত জাতের গোপালভোগ পাড়ার সময় শুরু হয়েছে গত ২০ মে থেকে। এখন বাজারে কিছু গুটি জাতের আমের দেখা মিললেও গোপালভোগ পাওয়া যাচ্ছে না বললেই চলে। চাষিরা বলছেন, জেলা প্রশাসন ছক কষে আম পাড়ার তারিখ নির্ধারণ করে দিলেও আবহাওয়ার তারতম্যের কারণে বিভিন্ন জাতের আম এখনো গাছে পরিপক্বতা পায়নি। এর ওপর দাবদাহের মধ্যে রমজান মাস চলছে। ফলে আমের পরিপক্বতার এই সময়টাকে মুনাফা হিসেবেই দেখছেন তারা। সাধারণত রমজান মাসে আমের ব্যবসায় ভাটা থাকে। আর আমের পরিপক্বতায় আরো সময় হাতে আছে। তাই এই সুযোগটাকে কাজে লাগিয়ে ঈদের পর মৌসুমের পুরো বাজারটা ধরতে চান রাজশাহীর আমচাষিরা।রাজশাহীর ছোট বনগ্রাম এলাকার আমচাষি ও ব্যবসায়ী ফরিদুল ইসলাম বলেন, জেলা প্রশাসনের বেঁধে দেওয়া সময় মতে এখনই অনেক গাছ থেকে আম নামানো যাবে। কিন্তু গাছে রাখলেও ক্ষতি নেই, বরং লাভই আছে। একদিকে আমে পরিপক্বতা আসবে অন্যদিকে ঈদের পরের বাজারে কেবল আমই থাকবে। এতে ব্যবসাও জমে উঠবে, মুনাফাও বাড়বে।সময় বেঁধে দেওয়া ও আম ভাঙা প্রসঙ্গে রাজশাহী ফল গবেষণা ইনস্টিটিউটের প্রধান বৈজ্ঞানিক কর্মকর্তা ড. আলিমউদ্দিন বলেন, আম যখন আসবে তখনই বাজার জমে উঠবে। দেরি হলেও কোনো ক্ষতি নেই। আবার নামানোর ক্ষেত্রে সময় বেঁধে দেওয়ায় কোনো ক্ষতি হয়নি। আবহাওয়ার তারতম্যের কারণে গাছে এখনো আম পরিপক্ব হচ্ছে, এটা হতেই পারে। এটা স্বাভাবিকভাবেই দেখা উচিত।জেলা প্রশাসনের সিদ্ধান্ত অনুযায়ী, আগামী ২৫ মে থেকে রাণীপছন্দ, ২৮ মে থেকে খিরসাপাত বা হিমসাগর এবং ২৬ মে থেকে লক্ষণভোগ বা লখনা জাতের আম নামানো যাবে।জেলা কৃষি সম্প্রসারণ অধিদপ্তরের উপ-পরিচালক শামসুল হক জানান, রাজশাহীতে এ বছর আমের গাছ রয়েছে ১৭ হাজার ৪৬৫ হেক্টর জমিতে। আমের উত্পাদনও খুব ভালো হবে বলে তারা আশা করছেন।



41504,57321
সাদুল্লাপুরে গুলি করে ‘পুলিশ সোর্সকে’ হত্যা
সারাদেশ
প্রকাশ : ২৬ মে ২০১৯, ০৮:২০
গাইবান্ধার সাদুল্লাপুরে গুলি করে পুলিশের সোর্স হিসাবে পরিচিত বুদা মিয়াকে (৫০) হত্যা করেছে দুর্বৃত্তরা। শনিবার রাত সাড়ে ১২টার দিকে উপজেলার ফরিদপুর ইউনিয়নের মাজেদ চেয়ারম্যানের মোড়ে এই ঘটনা ঘটে।  নিহত বুদা মিয়া উপজেলার দড়ি জামালপুর গ্রামের কফিল উদ্দিনের ছেলে ও স্থানীয় কাপড় ব্যবসায়ী ছিলেন।সাদুল্লাপুর থানার ওসি (তদন্ত) মোস্তাফিজার রহমান জানান, রাতে মাজেদ চেয়ারম্যানের মোড়স্থ তার নিজ কাপড়ের দোকানের সার্টার খোলার সময় দুর্বত্তরা তার বুকে গুলি করে। এসময় গুলির শব্দ ও তার চিৎকারে আশেপাশের দোকানদাররা চলে আসলে দুর্বত্তরা পালিয়ে যায়। পরে তাকে উদ্ধার করে রংপুর মেডিকেল কলেজ হাসপাতালে নেয়ার পথে মিঠাপুকুরের জায়গীরহাট এলাকায় মারা যান।আরও পড়ুন: রাজশাহীর আম ঈদের পর!তিনি আরো জানান, খবর পেয়ে পুলিশ রাতেই লাশ উদ্ধার করে ময়নাতদন্তের জন্য গাইবান্ধা সদর আধুনিক হাসপাতালে পাঠিয়েছে। পুলিশ দুর্বৃত্তদের গ্রেফতারে অভিযান চালাচ্ছে।ইত্তেফাক/এমআরএম



41505,57322
আজ শুরু বাংলাদেশের বিশ্বকাপ অভিযান
খেলা
প্রকাশ : ২৬ মে ২০১৯, ০৮:২৩
ম্যাচগুলো আনুষ্ঠানিক কিছু নয়। এই ম্যাচে পনেরো জন খেলোয়াড়ের সবাই ঘুরেফিরে খেলতে পারবেন। এমনকি এসব ম্যাচের রেকর্ডও সংরক্ষণ করা হবে না। তারপরও এই ম্যাচ গুরুত্বপূর্ণ। কারণ পাকিস্তানের বিপক্ষে আজকের অনুশীলন ম্যাচ দিয়েই বিশ্বকাপের আনুষ্ঠানিকতা শুরু করবে বাংলাদেশ।কার্ডিফে আজ বাংলাদেশ সময় দুপুর সাড়ে তিনটা থেকে শুরু হবে বাংলাদেশ ও পাকিস্তান অনুশীলন ম্যাচ। ২ জুন মূল বিশ্বকাপে বাংলাদেশের প্রথম ম্যাচ দক্ষিণ আফ্রিকার বিপক্ষে। তার আগে আরো একটি অনুশীলন ম্যাচ খেলবেন মাশরাফিরা। ভারতের বিপক্ষে সেই ম্যাচটি অনুষ্ঠিত হবে ২৮ মে।আজকের খেলার ভেন্যুটা বাংলাদেশকে প্রেরণা জোগাতে পারে। এই কার্ডিফে বাংলাদেশের রয়েছে শতভাগ জয়ের রেকর্ড। এখানেই ২০০৫ সালে সে সময়ের বিশ্বসেরা দল অস্ট্রেলিয়াকে হারিয়েছিল হাবিবুল বাশারের নেতৃত্বাধীন বাংলাদেশ দল। সেটা ছিল তখনকার ক্রিকেট বিশ্বের সবচেয়ে আলোচিত ব্যাপার। এরপর ২০১৭ সালে এই ভেন্যুতে নিউজিল্যান্ডকে হারিয়েছিল বাংলাদেশ। দ্রুত কয়েকটা উইকেট হারানোর পর সাকিব আল হাসান ও মাহমুদউল্লাহ রিয়াদের জোড়া সেঞ্চুরি ‘মহাকাব্য’ তৈরি করেছিল।এই কার্ডিফেই বাংলাদেশ খেলবে দুটি অনুশীলন ম্যাচ। এরপর ইংল্যান্ডের বিপক্ষে মূল টুর্নামেন্টেও একটি ম্যাচ খেলবে মাশরাফিরা এখানে। ফলে এই ম্যাচগুলোতে অন্তত স্মৃতি বাংলাদেশের পাশে থাকতে পারে।আজকের ম্যাচে ফলাফল কোনো দলের কাছেই খুব গুরুত্বপূর্ণ না। যদিও প্রথম ম্যাচে আফগানিস্তানের বিপক্ষে হেরে যাওয়ায় আজ পাকিস্তানের জয় পাওয়ার একটা তাড়া থাকবে। সেই সাথে তারা গত ১০ আন্তর্জাতিক ওয়ানডে হারের স্মৃতিটাও ভুলতে চাইবে। বাংলাদেশের ওরকম কোনো তাড়া নেই।আয়ারল্যান্ডে অনুষ্ঠিত ত্রিদেশীয় টুর্নামেন্ট জিতে ফুরফুরে মেজাজেই ইংল্যান্ডে গেছে তারা। ফলে এই দুটো অনুশীলন ম্যাচ বাংলাদেশের কাছে স্রেফ খেলোয়াড়দের সমন্বয়টা দেখে নেওয়ার সুযোগ। আজকের ম্যাচে বিশেষ করে নজরে থাকবেন রুবেল হোসেন ও সাব্বির রহমান রুম্মন।আরো পড়ুন: রুবেল ইনজুরি থেকে সেরে ওঠার পর আয়ারল্যান্ডে খেলার সুযোগ পাননি। তার বদলে নতুন বলে সাইফউদ্দিন বল করেছেন। মূল টুর্নামেন্টে তাকে চাইবে বাংলাদেশ। ফলে তার এই ম্যাচে পারফরম্যান্সের দিকে চোখ থাকবে ম্যানেজমেন্টের।পাশাপাশি সাব্বিরের জন্য এই দুটি ম্যাচ পরীক্ষা হতে পারে। তিনি জ্বলে উঠতে না পারলে মোসাদ্দেক হোসেন সৈকত মূল টুর্নামেন্টের একাদশে জায়গা করে নিতে পারেন। এসব পরীক্ষা-নিরীক্ষার পাশাপাশি একটা জয় এলেও বাংলাদেশ নিশ্চয়ই খুশি হবে।ইত্তেফাক/এমআর



41506,57323
নির্বাচনে বিপর্যয়ে কংগ্রেসে তোলপাড়
বিশ্ব সংবাদ
প্রকাশ : ২৬ মে ২০১৯, ০৮:৪৮
লোকসভা নির্বাচনে বিপর্যয়ের পর বিরোধীদল কংগ্রেসে ব্যাপক অস্থিরতা দেখা দিয়েছে। ব্যর্থতার দায় নিয়ে কংগ্রেস সভাপতি রাহুল গান্ধী পদত্যাগের প্রস্তাব দিয়েছেন। কিন্তু শেষ পর্যন্ত কংগ্রেসের কার্যনির্বাহী কমিটি তা নাকচ করে দিয়েছে। একইসঙ্গে দলের অভ্যন্তরে পরিবর্তন আনার পক্ষে মত দিয়েছেন নেতারা।লোকসভা নির্বাচনের ফল বিশ্লেষণে গতকাল শনিবার দিল্লিতে কংগ্রেসের ওয়ার্কিং কমিটির বৈঠক অনুষ্ঠিত হয়। সেখানে সোনিয়া গান্ধী, রাহুল গান্ধী, প্রিয়াঙ্কা গান্ধী, মনমোহন সিংহ-সহ দলের শীর্ষ নেতারা উপস্থিত ছিলেন। নির্বাচনে দলের ভরাডুবির জন্য নিজের দায় স্বীকার করে নিয়ে বৈঠকে সকলের কাছে পদত্যাগের ইচ্ছা প্রকাশ করেছেন রাহুল।তখন সর্বসম্মতভাবে কংগ্রেসের পক্ষ তা খারিজ করে দেওয়া হয়। কংগ্রেস মুখপাত্র রণদীপ সিং সুরজেওয়ালা বলেন, রাহুল গান্ধী পদত্যাগের ইচ্ছা প্রকাশ করেছিলেন, কিন্তু তা সরাসরি খারিজ করে দেওয়া হয়েছে। কংগ্রেসকে ঢেলে সাজানোর দায়িত্ব দেওয়া হয়েছে তাকে।এর আগে শুক্রবার উত্তরপ্রদেশের কংগ্রেস সভাপতি রাজ বাব্বার, কর্নাটকের কংপ্রেসের প্রচারণা কমিটির প্রধান এইচ কে পাতিল এবং ওড়িশায় কংগ্রেস সভাপতি নীরাঞ্জন পট্টনায়েক পদত্যাগ করেছেন। সামনের দিনগুলোতে আরো কয়েকটি রাজ্যের নেতারা পদত্যাগ করতে পারেন। গতকালও কার্যনির্বাহী বৈঠকে বিভিন্ন রাজ্যের কংগ্রেস সভাপতিরা পরাজয়ের কারণ ব্যাখ্যা করে পদত্যাগের প্রস্তাব দেন।দলীয় সূত্র বলছে, বৈঠকে কংগ্রেসের পুনরুত্থানে রাজ্যে রাজ্যে ভালো নেতা তৈরির পাশাপাশি গান্ধী পরিবারের বাইরে থেকে দলের শীর্ষ পদে নেতৃত্ব দেওয়ার বিষয়ে আলোচনা হয়।২০১৪ সালের লোকসভা নির্বাচনে কংগ্রেস পেয়েছিল ৪৪টি আসন। গতবারের তুলনায় এবার আরো ৮টি আসনে জয় পেয়েছে দলটি। দেশজুড়ে যে মোদি বিরোধী ঝড় তুলতে চেয়েছিলেন রাহুল, সেই প্রচেষ্টা ব্যর্থ হয়েছে মোদি-শাহের কৌশলের কাছে। গতবারের চেয়ে আরো ২১টি আসনে বেশি জিতেছে বিজেপি। মোদি ম্যাজিকের কাছে পুরোপুরি ফ্লপ রাহুলের ‘চৈকিদার চোর হ্যায়’ স্লোগান।বিশেষজ্ঞরা বলেছেন, রাহুল পদত্যাগ করবেন কি না সেটা যেমন একটা গুরুত্বপূর্ণ বিষয়, কংগ্রেসের কাছে তেমনই গুরুত্বপূর্ণ এবারের ভোটে বিপর্যয়ের কারণ খোঁজার বিষয়টা। কেন্দ্রশাসিত অঞ্চলসহ ১৭টি রাজ্যে একটি আসনও পায়নি কংগ্রেস। সবচেয়ে উল্লেখযোগ্য হল যে, ছত্তিশগড়, রাজস্থান এবং মধ্যপ্রদেশে বিধানসভার জয় কংগ্রেসকে লোকসভা নির্বাচনে লড়ার বাড়তি শক্তি জুগিয়েছিল, কিন্তু সেই তিন রাজ্যেই মোদি ঝড়ে উড়ে গেছে রাহুলের ক্যারিশমা। ছত্তীসগড়ে ২টি, মধ্যপ্রদেশে ১টি আসন পেয়েছে দলটি। আর রাজস্থানে তো কোনো আসনই পায়নি কংগ্রেস।বিশেষজ্ঞরা আরো বলছেন, উত্তরপ্রদেশে ভোট ধরে রাখতে প্রিয়াঙ্কা গান্ধীকে নামানো হয়েছিলো। কিন্তু তিনিও সেখানে ব্যর্থ হয়েছেন। রাহুল নিজেও হেরেছেন কংগ্রেসের ঘাঁটি হিসেবে পরিচিত আমেথিতে। কেরালার ওয়েনাদে রাহুলের জয় ছিল কংগ্রেসের এই বিপর্যয়ের মধ্যে একমাত্র ‘সান্ত্বনা’! গতকাল বৈঠক শেষে এক বিবৃতিতে কংগ্রেস নেতারা ভোটারদের ধন্যবাদ দিয়েছেন। দলটির দাবি, তারা সব সময় শোষিত, বঞ্চিতদের হয়ে লড়াই করেছেন। এই লড়াই অব্যাহত থাকবে।ইত্তেফাক/এসআর 



41507,57324
সদ্যোজাত সন্তানকে পাঁচতলা থেকে ছুড়ে ফেলে হত্যা করল ‘মা’
রাজধানী
প্রকাশ : ২৬ মে ২০১৯, ০৯:০৩
রাজধানীর মিরপুরে নিজের সদ্যোজাত সন্তানকে পাঁচতলা থেকে নিচে ফেলে হত্যা করেছে জান্নাতুন নেছা নামের এক কিশোরী। গতকাল শনিবার মিরপুরের রূপনগর আবাসিক এলাকার ১০ নম্বর রোডের ১৮ নম্বর বাড়িতে এ ঘটনা ঘটে। পুলিশ এ ঘটনায় অভিযুক্ত ওই কিশোরী মাকে আটক করেছে।প্রত্যক্ষদর্শী জানায়, দুপুর পৌনে ১২টার দিকে শিশুটিকে ওই বাড়ির বাথরুমের ভেন্টিলেটর দিয়ে নিচে ফেলে দেয়া হয়। নিচে পড়ার সাথে সাথেই শরীর ছিন্নভিন্ন হয়ে শিশুটি মারা যায়। খবর পেয়ে রূপনগর থানার এসআই পরিমল লাশটি উদ্ধার করেন। তিনি জানান, শিশুটিকে যে বাথরুমের ভেন্টিলেটর দিয়ে নিচে ছুড়ে ফেলা হয়েছে, সেখানে রক্তের দাগ রয়েছে। ধারনা করা হচ্ছে, বাচ্চাটি জন্মের সঙ্গে সঙ্গেই বাথরুমের ওই ভেন্টিলেটর দিয়ে ফেলে দেওয়া হয়েছে। লাশ ময়নাতদন্তের জন্য সোহরাওয়ার্দী মেডিকেল কলেজ মর্গে পাঠানো হয়েছে।রূপনগর থানা সূত্র জানায়, ওই বাসা থেকে জান্নাতুনকে আটকের পর সে স্বীকার করেছে, সে-ই আসলে বাচ্চাটির জন্ম দিয়েছে। জন্মের পরপরই বাথরুমের ভেন্টিলেটর দিয়ে সে নিজেই সদ্যোজাত সন্তানকে ফেলে দিয়েছে।আরো পড়ুন: সাদুল্লাপুরে গুলি করে ‘পুলিশ সোর্সকে’ হত্যাতিনি আরো জানান, গ্রেফতারের পর জান্নাতুন জানিয়েছে, সে এবার মনিপুরি স্কুল থেকে এসএসসি পরীক্ষা দিয়েছে। তার সঙ্গে দূরসম্পর্কের এক চাচার প্রেমের সম্পর্ক হয়। তার সঙ্গে অনৈতিক মেলামেশায় ওই বাচ্চাটি গর্ভে আসে। এ সম্পর্ক তার পরিবার মেনে নেবে না বলে বাচ্চাটিকে ৫ তলা থেকে ফেলে দিয়েছে।ইত্তেফাক/এমআর



41508,57325
হালদা নদীতে ডিম ছেড়েছে মা মাছ
সারাদেশ
প্রকাশ : ২৬ মে ২০১৯, ০৯:১২
এশিয়ার বিখ্যাত প্রাকৃতিক মৎস্য প্রজনন ক্ষেত্র হালদা নদীতে মা মাছ ডিম ছেড়েছে। শনিবার রাত সাড়ে নয়টার পরে হালদা নদীতে ডিম সংগ্রহের অপেক্ষায় থাকা মানুষরা ডিমের দেখা পান। ডিম ছাড়ার খবর পেয়ে খলিফার ঘোনা, রামদাশহাট, মুন্সির হাট থেকে মদুনাঘাটসহ বিভিন্ন স্থানে ডিম সংগ্রহ করা শুরু করেন এতোদিন ধরে অপেক্ষায় থাকা ডিম সংগ্রহকারীরা।এর আগে হালদা নদীতে শনিবার সকাল থেকে নমুনা ডিম দেখা যায়। তখন মৎস্য অফিস জানায়, হালদায় জোয়ার বা পাহাড়ী ঢলের সৃস্টি হলেই রুই, কাতল, মৃগেল, কালা বাউশ মাছের ডিম ছাড়তে পারে। এর আগেও অমাবশ্যায় হালদা নদীর জোয়ারে ও ঘূর্ণিঝড় ফণির প্রভাবে মৎস্য প্রজনন ক্ষেত্র হালদা নদীতে মা মাছের নমুনা ডিম পাওয়া যায়। সেই সময়ে ডিম সংগ্রহকারীরা হালদা নদীতে ডিম সংগ্রহ করে।আরও পড়ুন: সাদুল্লাপুরে গুলি করে ‘পুলিশ সোর্সকে’ হত্যাহাটহাজারী উপজেলার মাছোয়াঘোনাসহ বিভিন্ন এলাকার ডিম সংগ্রহকারীরা জানান, এতোদিন পুরোদমে ডিম না দেয়ার কারণে হালদা নদীতে জাল ফেলেও পর্যাপ্ত পরিমানে ডিম পাওয়া যায়নি। প্রকৃতি অনুকুলে না থাকায় এতোদিনে মা মাছ পর্যাপ্ত ডিম ছাড়েনি। আজ রাতে উপযুক্ত পরিবেশ পাওয়ায় মা মাছ পর্যাপ্ত পরিমান ডিম ছেড়েছে।তারা আরও জানান, মা মাছ সাধারণত অমাবস্যা, অষ্টমী ও পূর্ণিমা তিথিতে নদীতে ডিম ছাড়ে। গত পূর্ণিমায় তেমন বর্ষণ হয়নি। এবার অষ্টমী তিথিতে বজ্রসহ প্রবল বর্ষণ হয়েছে। তাই নদীতে ঢলের সৃষ্টি হলে মা মাছ ডিম ছাড়তে পারে এমন আশায় ডিম সংগ্রহকারীরা হালদা নদীতে অপেক্ষা করছিল। শুক্রবার রাত সাড়ে ৮টায় জোয়ার শুরু হয়। আর ভাটার সময় নদীতে ঢলের সৃষ্টি হলে শনিবার রাতে মা মাছ ডিম ছাড়ে।এদিকে শনিবার সকালে নমুনা ডিম ছাড়ার পর উপজেলা মৎস্য অফিসার মো.আজহারুল ইসলাম জানান, হালদা নদীতে কার্প জাতীয় মা মাছ ডিম ছেড়েছে এবং রাত সাড়ে ৯টার পর থেকে হালদার নদীর বিভিন্ন অংশ থেকে ডিম সংগ্রহকারীরা ডিম সংগ্রহ করছেন। বর্তমানে প্রায় ৪শতের বেশী ডিম সংগ্রহকারী হালদা নদীর বিভিন্ন স্থান থেকে ডিম সংগ্রহ করছেন।উপজেলা নির্বাহী অফিসার (ইউএনও) মোহাম্মদ রুহুল আমিন জানান, মাছুয়া ঘোনা, শাহ মাদারি এবং মদুনা ঘাটসহ ৩টি হ্যাচারির কুয়া হালদার নদী থেকে সংগৃহীত ডিম সংরক্ষণের জন্য প্রস্তুত করে রাখা হয়েছে। প্রয়োজন হলে উপজেলা প্রশাসন আরও কুয়া তৈরি করবে। হালদায় জেলেদের ডিম সংগ্রহে উপজেলা প্রশাসনের পক্ষ থেকে সর্বোচ্চ সহায়তা দেওয়া হবে।ইত্তেফাক/এমআরএম



41509,57326
বিরল সীমান্তে বিএসএফের গুলিতে বাংলাদেশি নিহত
সারাদেশ
প্রকাশ : ২৬ মে ২০১৯, ০৯:৩৯
দিনাজপুরের বিরল সীমান্তে ভারতীয় সীমান্ত রক্ষী বাহিনীর (বিএসএফ) গুলিতে মোঃ আলম (৪০) নামে এক বাংলাদেশি নিহত হয়েছেন।  রবিবার ভোরে দিনাজপুরের বিরল উপজেলার ধর্মপুর ইউনিয়নের ধর্মজৈন সীমান্তের কাঠালিয়াপাড়া এলাকায় এই ঘটনা ঘটে।নিহত মোঃ আলম বিরল উপজেলার কামদেবপুর গ্রামের মোশাহাক আলীর ছেলে। তিনি গরু ব্যবসায়ী বলে জানিয়েছেন স্থানীয়রা।আরও পড়ুন: হালদা নদীতে ডিম ছেড়েছে মা মাছস্থানীয়রা জানান,  রবিবার ভোরে মোঃ আলম ধর্মজৈন এলাকার সীমান্ত ঘেষা পিলার নং ২০/১০এস মহাতলা নামক স্থানে রাস্তা দিয়ে নিজ বাড়িতে আসার সময় তাকে লক্ষ্য করে বিএসএফ গুলি চালায়। এতে ঘটনাস্থলেই তিনি নিহত হন। খবর পেয়ে তাকে উদ্ধার করে নিয়ে আসা হয়। তিনি গরু ব্যবসায়ী বলে জানান এলাকাবাসী।দিনাজপুর-২ বর্ডার গার্ড বাংলাদেশ (বিজিবি) অধিনায়ক লে. কর্নেল কাজী নাহিদুজ্জামান বিষয়টি নিশ্চিত করে গণমাধ্যমকে জানান, শনিবার রাতে বিএসএফের গুলিতে আলম হোসেন নামে এক বাংলাদেশি নিহত হয়েছেন। এ বিষয়ে বিএসএফকে পতাকা বৈঠকের আহ্বান জানানো হয়েছে।ইত্তেফাক/এমআরএম



41510,57327
কানে স্বর্ণ পাম জিতল দক্ষিণ কোরিয়ার ছবি ‘প্যারাসাইট’
বিনোদন
প্রকাশ : ২৬ মে ২০১৯, ০৯:৫১
কান চলচ্চিত্র উৎসবের ৭২তম আসরের পর্দা নেমেছে গতকাল রাতে। এ বছর এ উৎসবের সর্বোচ্চ পুরস্কার পাম দ’র (স্বর্ণ পাম) জিতল দক্ষিণ কোরীয় চলচ্চিত্র ‘প্যারাসাইট’। দক্ষিণ কোরিয়ার বঙ জুন-হো পেলেন বিশ্ব সিনেমার সবচেয়ে বড় সম্মান।তার হাতে স্বর্ণ পাম তুলে দেন ফরাসি অভিনেত্রী ক্যাথেরিন দেন্যুভ ও এবারের আসরের মূল প্রতিযোগিতা বিভাগের বিচারকদের প্রধান মেক্সিকান নির্মাতা আলেহান্দ্রো গঞ্জালেজ ইনারিতু।গতকাল শনিবার সন্ধ্যা সোয়া ৭টায় (বাংলাদেশ সময় রাত সোয়া ১১টা) পালে দে ফেস্তিভাল ভবনের গ্র্যান্ড থিয়েটার লুমিয়েরে বসে কানের জমকালো সমাপনী আসর। অনুষ্ঠান শুরুর আগে লালগালিচায় আলোকচিত্রীদের সামনে দাঁড়িয়েছেন তারকারা।আরো পড়ুন: বৃদ্ধাশ্রমে অসহায় মায়েদের পাশে অভিনেত্রী পূর্ণিমাগত ১৪ মে কান উৎসবের ৭২তম আসরের পর্দা ওঠে। উদ্বোধনী অনুষ্ঠানের মতো সমাপনী আয়োজনের মাস্টার অব সিরিমনিস ফরাসি অভিনেতা এদুয়ার্দ বেয়া। এবারের আয়োজনের অফিসিয়াল পোস্টারে প্রয়াত ফরাসি নারী নির্মাতা আনিয়েস ভারদাকে সম্মান জানানো হয়। ১২ দিনের এই উৎসবকে ঘিরে নতুন সব ছবি ও নানান আয়োজনে মুখর ছিল দক্ষিণ ফরাসি উপকূলীয় শহর কান।ইত্তেফাক/এমআর



41512,57329
রাষ্ট্রপতি দেশে ফিরছেন আজ
জাতীয়
প্রকাশ : ২৬ মে ২০১৯, ০৯:৫২
রাষ্ট্রপতি মো. আবদুল হামিদ তার নিয়মিত স্বাস্থ্য পরীক্ষা ও চোখের চিকিৎসার জন্য যুক্তরাজ্য ও জার্মানীতে ১১ দিনের সফর শেষে আজ রবিবার দেশে ফিরবেন।লন্ডনস্থ বাংলাদেশ হাইকমিশনের প্রেস মিনিস্টার আশিকুন নবী চৌধুরী জানান,রাষ্ট্রপতি ও তার সফরসঙ্গীদের নিয়ে বিমান বাংলাদেশ এয়ারলাইন্সের একটি ভিভিআইপি ফ্লাইট (বিজি ২০২) ৭টা ২ মিনিটে (লন্ডন স্থানীয় সময়) হিথ্রো বিমানবন্দর ত্যাগ করেছেন এবং উড়োজাহাজটি আজ রবিবার সকাল ১০টা ১৫ মিনিটে হযরত শাহজালাল (র.) আন্তর্জাতিক বিমানবন্দরে পৌঁছাবে বলে আশা করা যাচ্ছে।আরও পড়ুন: বিরল সীমান্তে বিএসএফের গুলিতে বাংলাদেশি নিহতরাষ্ট্রপতি গত ১৫ মে বুপা ক্রেমওয়েল হাসপাতালে স্বাস্থ্য পরীক্ষার জন্য এবং মুরফিল্ডস আই হাসপাতালে চোখের চিকিৎসার জন্য ১১ দিনের সফরে লন্ডনের উদ্দেশে রওনা হন। এছাড়া তিনি স্বাস্থ্য পরীক্ষার জন্য জার্মানীর ফ্রাঙ্কফুটে যান।আবদুল হামিদ দীর্ঘদিন ধরে গ্লুকোমার সমস্যায় চিকিৎসাধীন রয়েছেন। তিনি জাতীয় সংসদের স্পিকার থাকার সময় থেকে নিয়মিত লন্ডনে স্বাস্থ্য পরীক্ষা করে আসছেন। খবর বাসসেরইত্তেফাক/এমআরএম



41514,57331
সেই কার্ডিফে এই বাংলাদেশ
খেলা
প্রকাশ : ২৬ মে ২০১৯, ১০:৩৩
দুটো জয়ই ক্রিকেট ইতিহাসকে নাড়া দিয়ে ফেলা জয়। ২০০৫ সালে তখনকার বিশ্বসেরা এবং সর্বকালের অন্যতম সেরা দল অস্ট্রেলিয়াকে এই কার্ডিফে হারিয়েছিলো বাংলাদেশ। সেই ম্যাচ ইতিহাসের অংশ হয়ে গেছে। এরপর ২০১৭ সালে পরাক্রমশালী নিউজিল্যান্ডকে এই কার্ডিফেই হারিয়ে বাংলাদেশ উঠেছিলো চ্যাম্পিয়নস ট্রফির সেমিফাইনালে। কার্ডিফ মানেই তাই বাংলাদেশের সুখস্মৃতি। সেই কার্ডিফেই আজ পাকিস্তানের বিপক্ষে অনুশীলন ম্যাচ খেলে বিশ্বকাপ অভিযান শুরু করবে বাংলাদেশ।আয়ারল্যান্ডে ত্রিদেশীয় সিরিজে ট্রফি জয়ের পর বাংলাদেশের বিশ্বকাপের প্রস্তুতি নিয়ে কারো মধ্যে কোনো সংশয় থাকার কথা না। তবু নিয়ম রক্ষার খাতিরে বিশ্বকাপের মূল আসর শুরুর আগে আরো দু’টি প্রস্তুতি ম্যাচ খেলতে হচ্ছে বাংলাদেশকে। পাকিস্তান ও ভারতের বিপক্ষে দু’টি ম্যাচই হবে ওয়েলসের কার্ডিফে।আজ রবিবার প্রথম ম্যাচে বাংলাদেশের প্রতিপক্ষ পাকিস্তান। কার্ডিফের সোফিয়া গার্ডেনে ম্যাচ শুরু হবে বাংলাদেশ সময় বিকাল সাড়ে তিনটায়। একই ভেনুতে পরের ম্যাচটি হবে পরশু মঙ্গলবার বিরাট কোহলির ভারতের বিপক্ষে।বিশ্বকাপের মূল আসর শুরুর আগে প্রস্তুতি ম্যাচে নিজেদেরকে আরেকদফা ঝালিয়ে নেয়ার সুযোগ এসেছে মাশরাফি বাহিনীর সামনে। পুরো দলই এখন কার্ডিফে। আর তাছাড়া প্রতিপক্ষ যেহেতু পাকিস্তান, তাই আত্মবিশ্বাসের পাল্লাটা খানিকটা বাংলাদেশের দিকেই বেশি ঝুঁকে রয়েছে। কারণ এই পাকিস্তানের বিরুদ্ধেই বিশ্বকাপের প্রথম জয় পেয়েছিল বাংলাদেশ।১৯৯৯ সালের ৩১ মার্চ ইংল্যান্ডের নর্দাম্পটনশায়ারে অনুষ্ঠিত ম্যাচে জায়ান্ট পাকিস্তানকে ৬২ রানে হারিয়ে পুরো ক্রিকেট বিশ্বকে চমকে দিয়েছিল বাংলাদেশের ছেলেরা। মজার তথ্য হচ্ছে, ওই ম্যাচের পর বিশ্বকাপে বাংলাদেশ আর কখনো পাকিস্তানের মুখোমুখি হয়নি। তাই বিশ্বকাপে পাকিস্তানের বিরুদ্ধে বাংলাদেশের শতভাগ জয়ের রেকর্ডটি সঙ্গত কারণেই আজও অক্ষুণ্ন রয়েছে।তবে এবারের বিশ্বকাপের যা ফরমেট তাতে শুধু পাকিস্তানই নয়, অংশগ্রহণকারী সব দলকেই পরস্পরের মুখোমুখি হতে হবে। অবশ্য এবার বাংলাদেশ ও পাকিস্তানের ওই ম্যাচটি হবে একেবারে শেষের দিকে। ৫ জুলাই ক্রিকেটের তীর্থ হিসেবে খ্যাত লর্ডস ময়দানে এই দুই দল শক্তি পরীক্ষায় নামবে।সাম্প্রতিক পারফর্মেন্স বিবেচনায় পাকিস্তানের চেয়ে অনেকটাই ভালো অবস্থানে রয়েছে বাংলাদেশ। দুই দলের সর্বশেষ চার সাক্ষাতে চারটিতেই জয়ী বাংলাদেশ। এছাড়া সর্বশেষ তিন ম্যাচের ওডিআই সিরিজে বাংলাদেশ ৩-০ ব্যবধানে সিরিজ জিতেছিল।কার্ডিফের মাঠে কখনো হারেনি বাংলাদেশ। এই মাঠেই অস্ট্রেলিয়া ও নিউজিল্যান্ডের মতো দুই জায়ান্টকে হারিয়েছিল টাইগাররা। ওই দুই ম্যাচে বাংলাদেশের দুই ব্যাটসম্যান তিনটি শতরান উপহার দিয়েছিলেন। সেই হিসাবে কার্ডিফের মাঠ বাংলাদেশের জন্য বেশ পয়মন্তই বলা চলে। প্রস্তুতি ম্যাচে ফলাফল নিজেদের অনুকূলে এলে তা মূল পর্বে টনিকের মতো কাজ করবে, এতে কোনো ভুল নেই।ইত্তেফাক/কেআই



41515,57332
ওয়েস্ট ইন্ডিজের বিপক্ষেও জয় চায় প্রোটিয়ারা
খেলা
প্রকাশ : ২৬ মে ২০১৯, ১১:০৫
দ্বাদশ বিশ্বকাপে নিজেদের দ্বিতীয় ও শেষ প্রস্তুতিমূলক ম্যাচে আজ রবিবার ওয়েস্ট ইন্ডিজের মুখোমুখি হচ্ছে দক্ষিণ আফ্রিকা। নিজেদের প্রথম ম্যাচে শ্রীলঙ্কাকে ৮৭ রানে হারায় প্রোটিয়ারা। তাই দ্বিতীয় ও শেষ প্রস্তুতিমূলক ম্যাচেও জয় চায় দক্ষিণ আফ্রিকা।অপরদিকে, জয় দিয়ে প্রস্তুতি পর্ব শুরু করতে চায় প্রথম দুই বিশ্বকাপের চ্যাম্পিয়ন ওয়েস্ট ইন্ডিজ। ব্রিস্টলে বাংলাদেশ সময় বিকেল সাড়ে ৩টায় শুরু হবে দক্ষিণ আফ্রিকা-ওয়েস্ট ইন্ডিজের ম্যাচটি।প্রতিবারের মত এবার ফেভারিটের তকমাটা নেই দক্ষিণ আফ্রিকার গায়ে। ফেভারিটের তকমা থাকলে সেরা সাফল্য পায়নি তারা। এখন অবধি বিশ্বকাপে দক্ষিণ আফ্রিকার সেরা অর্জন সেমিফাইনাল পর্যন্ত। তাই ‘চোকার’ শব্দটি দক্ষিণ আফ্রিকা ক্রিকেট দলের সম্পৃক্ত হয়ে গেছে।আরও পড়ুন : তবে আসন্ন বিশ্বকাপে ফেভারিটের তকমা বা কোন লক্ষ্য নিয়ে খেলতে চান না দক্ষিণ আফ্রিকার অধিনায়ক ফাফ ডু-প্লেসিস। বিশ্বকাপকে নিয়ে এক সংবাদ সম্মেলনে ডু-প্লেসিস বলেন, ‘এবার আর কোন চাপ নিতে চাই না আমরা। বিশ্বকাপকে উপভোগ করতে চাই।’গেল মার্চে সর্বশেষ ওয়ানডে ম্যাচ খেলে দক্ষিণ আফ্রিকা। দেশের মাটিতে পাঁচ ম্যাচের সিরিজে শ্রীলঙ্কাকে হোয়াইটওয়াশ করে প্রোটিয়ারা। ওই সিরিজের পর গতকাল ২২ গজে খেলতে নামে দক্ষিণ আফ্রিকা। সেই শ্রীলঙ্কার বিপক্ষে দাপট দেখিয়ে জয় তুলে নেয় প্রোটিয়ারা। টস হেরে প্রথমে ব্যাট করে ৭ উইকেটে ৩৩৮ রান করে দক্ষিণ আফ্রিকা। জবাবে ২৫১ রানে গুটিয়ে যায় শ্রীলঙ্কা।পক্ষান্তরে সাফল্যকে সাথে নিয়ে প্রস্তুতিমূলক ম্যাচ খেলতে নামতে পারছে না ওয়েস্ট ইন্ডিজ। আয়ারল্যান্ডের ত্রিদেশীয় সিরিজে রানার্স-আপ হয় তারা। বাংলাদেশের দুর্দান্ত পারফরমেন্সের সামনে ফাইনালে ৫ উইকেটে হার মানে ক্যারিবীয়রা। তবে ঐ টুর্নামেন্টে পূর্ণ শক্তির দল নিয়ে খেলতে নামতে পারেনি ওয়েস্ট ইন্ডিজ। ক্রিস গেইল, আন্দ্রে রাসেল, নিকোলাস পুরানের মত খেলোয়াড়রা অংশ নেননি।তবে প্রস্তুতিমূলক ম্যাচে পাওয়া যাচ্ছে গেইলদের। দলের সেরা খেলোয়াড়দের পেয়ে বিশ্বকাপের জন্য নিজেদের প্রস্তুতিটা ভালোভাবে সাড়তে চায় ওয়েস্ট ইন্ডিজ।ইত্তেফাক/কেআই



41516,57333
ঈদ উপলক্ষে আজকেরডিলের নানা আয়োজন
টেক
প্রকাশ : ২৬ মে ২০১৯, ১১:১৮
অনলাইন ক্রেতাদের জন্য দেশের সবচেয়ে বড় দেশীয় মার্কেটপ্লেস আজকেরডিল (AjkerDeal.com) এবারের ঈদে নানা ধরনের বিশেষ অফার নিয়ে এসেছেIবিভিন্ন ধরনের পোশাক ও ফ্যাশন আইটেমের (শার্ট, প্যান্ট, সালোয়ার  কামিজ, শাড়ি, গহনা, কসমেটিক্স ইত্যাদি) উপর ৫০- ৭০ শতাংশ বিশেষ ছাড় ছাড়াও থাকছে '১ টা কিনলে ১ টা ফ্রি' আয়োজনI যেকোনো প্রোডাক্ট বিকাশের মাধ্যমে কিনলে থাকছে ২০ শতাংশ ইনস্ট্যান্ট ক্যাশব্যাক I এছাড়াও কার্ডের মাধ্যমে কিনলে ১০ শতাংশ ডিসকাউন্ট Iসবচেয়ে বড় সুবিধা হচ্ছে দেশের যেকোনো প্রান্ত (সারা দেশের সব শহর বা গ্রাম) থেকে অর্ডার করলে একই ডেলিভারি চার্জে (মাত্র ২৫ টাকা) সর্বোচ্চ ৫ দিনের মধ্যে প্রোডাক্ট পৌঁছে দিচ্ছে আজকেরডিলI সারা দেশে পোস্ট অফিসের এক হাজার অফিসের মাধ্যমে এই সুবিধা দেওয়া হচ্ছে I এছাড়াও থাকছে প্রোডাক্ট পছন্দ না হলে ফ্রি রিটার্নIবর্তমানে ১০ হাজারের বেশি দেশীয় উদ্যোক্তা তাদের প্রোডাক্ট বিক্রি করছে আজকেরডিল প্ল্যাটফর্মের মাধ্যমে I ৫ লক্ষেরও বেশি প্রোডাক্ট লিস্ট করা আছে এই অনলাইন শপিং প্ল্যাটফর্মেIইত্তেফাক/এমআরএম



41517,57334
সাংসদদের গণমাধ্যম এড়িয়ে চলতে বললেন মোদি
বিশ্ব সংবাদ
প্রকাশ : ২৬ মে ২০১৯, ১১:৩১
সংবাদমাধ্যমের সঙ্গে কোনও কথা নয়। এমনকি ঘরোয়া আড্ডা বা ‘অফ দ্য রেকর্ড’ কথাবার্তাও নয়। প্রথম দিনেই বিজেপির নেতৃত্বাধীন এনডিএ জোটের নতুন সাংসদদের মুখে কুলুপ আঁটার নির্দেশ দিলেন ভারতের প্রধানমন্ত্রী নরেন্দ্র মোদি।মহাত্মা গান্ধীর হত্যাকারী নাথুরাম গডসেকে দেশপ্রেমিক বলে নির্বাচনের সময় প্রজ্ঞা সিংহ ঠাকুর বিতর্ক সৃষ্টি করেছিলেন। এই নিয়ে মোদিকে পর্যন্ত কথা বলতে হয়েছে। সেসব বিষয় মাথায় রেখে ভারতের প্রধানমন্ত্রী বলেন, ‘কিছু নেতা বিতর্কিত মন্তব্যের জন্য সব সময় খবরে থাকেন। তাদের সতর্ক থাকতে হবে। মিডিয়ার লোকেরাও জানে, ছ’জন এমন নমুনা রয়েছে, যাদের সামনে পৌঁছে গেলে কিছু না কিছু বলবেই।’আরও পড়ুন : লালকৃষ্ণ আডবানীকে উদ্ধৃত করে মোদি বলেন, ‘দিখাস-ছপাস’-এর লোভ থেকে বাঁচতে হবে। অর্থাৎ টিভিতে দেখানো বা পত্রিকায় ছবি ছাপানোর লোভ করলে চলবে না। মোদির সাবধানবাণী— সংবাদমাধ্যম নানা রকম বিষয়ে বক্তব্যের জন্য অনুরোধ করবে। সব তথ্য যাচাই করে তবেই মন্তব্য করবেন। ‘অফ দ্য রেকর্ড’ আলাপচারিতা বলে কিছু হয় না। কার পকেটে কী যন্ত্র রয়েছে, কেউ জানে না।আগের মেয়াদে মোদির বিরুদ্ধে অন্যতম অভিযোগ ছিল যে, তিনি সাংবাদিক সম্মেলন করেন না। এ বার বাকিদেরও একই পথে হাঁটার বার্তা দিচ্ছেন তিনি।সেই সঙ্গে মোদির নির্দেশ, ভিআইপি সংস্কৃতি ছাড়তে হবে। বিমানবন্দরে চেকিং হলে খারাপ লাগলে চলবে না।ইত্তেফাক/কেআই



41518,57335
নিউইয়র্কের ব্রুকলিনে একসঙ্গে ৭০০ বাংলাদেশির ইফতার
প্রবাস
প্রকাশ : ২৬ মে ২০১৯, ১১:৩৭
নিউইয়র্কের প্রবাসী বাংলাদেশি অধ্যুষিত ব্রুকলিনে স্থানীয় সময় শুক্রবার প্রায় ৭ শতাধিক প্রবাসী বাংলাদেশি একসঙ্গে ইফতার করেছেন। এই ইফতার অনুষ্ঠানের আয়োজন করেছিলেন সেবামূলক সংস্থা আব্দুল কাদের মিয়া ফাউন্ডেশন। দলমত নির্বিশেষে সর্বস্তরের প্রবাসী বাংলাদেশিরা এই ইফতার অনুষ্ঠানে যোগ দেন।নিউইয়র্ক সিটির ব্রুকলিনের বাংলাদেশ মুসলিম সেন্টারে আয়োজিত ইফতারের আগে দেওয়া এক সংক্ষিপ্ত বক্তব্যে ফাউন্ডেশনের প্রতিষ্ঠতা আলহাজ আব্দুল কাদের মিয়া সকলের প্রতি গভীর কৃতজ্ঞতা জানিয়ে বলেন, ‘রমজানের ত্যাগের মহিমায় আমরা মানবতার কল্যাণে সারাটি বছর অতিবাহিত করতে চাই। এজন্য পরস্পরের সহযোগী হয়ে থাকতে হবে। তাহলেই আমেরিকার স্বপ্ন পূরণের পথও সুগম হবে।’ইফতার অনুষ্ঠানে দোয়া ও মোনাজাত পরিচালনা করেন মুসলিম সেন্টারের পেশ ইমাম ক্বারি রুহুল্লাহ।ইফতার অনুষ্ঠানে বিশিষ্টজনদের মধ্যে ছিলেন যুক্তরাষ্ট্র সেক্টর কমান্ডারস ফোরামের সভাপতি মুক্তিযোদ্ধা রাশেদ আহম্মেদ এবং সেক্রেটারি মুক্তিযোদ্ধা রেজাউল বারী, আমেরিকা-বাংলাদেশ প্রেসক্লাবের (এবিপিসি) সভাপতি মুক্তিযোদ্ধা লাবলু আনসার, সেক্রেটারি শহীদুল ইসলাম, সাংগঠনিক সম্পাদক কানু দত্ত এবং নির্বাহী সদস্য আজিমউদ্দিন অভি, বঙ্গবীর জেনারেল এম এ জি ওসমানী স্মৃতি পরিষদের সভাপতি নজমুল চৌধুরী, নিউইয়র্ক মহানগর আওয়ামী লীগের ভারপ্রাপ্ত সভাপতি জাকারিয়া চৌধুরী, চার্চ-ম্যাকডোনাল্ড বাংলাদেশি বিজনেস এসোসিয়েশনের সেক্রেটারি রফিক পাটোয়ারি, বাংলাদেশ মুসলিম সেন্টারের সভাপতি আবুল হাশেম, বৃহত্তর নোয়াখালী সোসাইটির উপদেষ্টা মফিজউদ্দিন, সন্দ্বীপ পৌরসভা কল্যাণ সমিতির প্রেসিডেন্ট হাজী জাফরউল্লাহ, সিএমবিবিএ’র সাবেক সেক্রেটারি মহিউদ্দিন হাসান, ব্রুকলিন আওয়ামী লীগের ভারপ্রাপ্ত সভাপতি এম এ জলিল, মুক্তিযোদ্ধা এম এ আওয়াল, যুক্তরাষ্ট্র আওয়ামী লীগের সহ-সভাপতি লুত্ফুল কবীর, নির্বাহী সদস্য মোস্তফা কামাল পাশা মানিক, সন্দ্বীপ এসোসিয়েশনের সভাপতি আশরাফ হোসেন, আওয়ামী লীগ নেতা এ টি এম রানা, এটি এম মাসুদ, ম্যানহাটান বরো আওয়ামী লীগের সভাপতি ফজলুল কাদের এবং সেক্রেটারি আবুল কাশেম প্রমুখ।ইত্তেফাক/এএম



41519,57336
জাপান সফরে ডোনাল্ড ট্রাম্প
বিশ্ব সংবাদ
প্রকাশ : ২৬ মে ২০১৯, ১১:৩৮
মার্কিন প্রেসিডেন্ট ডোনাল্ড ট্রাম্প গতকাল শনিবার চারদিনের সফরে জাপান পৌঁছেছেন। স্থানীয় সময় বিকেল ৫টার কিছু আগে তাকে বহনকারী এয়ার ফোর্স ওয়ান বিমান জাপানের মাটি স্পর্শ করে।জাপান ও মার্কিন কর্মকর্তারা ট্রাম্প ও জাপানের প্রধানমন্ত্রী শিনজো অ্যাবের সম্পর্ককে নজিরবিহীন উল্লেখ করে এর প্রশংসা করেন। উভয় নেতা এ সফরকালে তাদের সুসম্পর্ককে আরো মজবুত করার সুযোগ পাবেন বলেও তারা মন্তব্য করেন।এদিকে ট্রাম্পের এবারের সফরকে অনেকটাই বিনোদনমূলক বলে বর্ণনা করা হয়েছে। কিছুটা আনন্দে সময় কাটাতে তিনি জাপান এসেছেন। তবে বিশ্লেষকরা মনে করছেন, চীনের সঙ্গে যুক্তরাষ্ট্রের উত্তেজনার কারণে ট্রাম্প সফরকালে রাজনৈতিক ও বাণিজ্যিক নানা বিষয়কে এড়িয়ে যাবেন।ট্রাম্প আজ শিনজো অ্যাবেসহ জাপানী মল্লযুদ্ধ সুমো দেখতে যাবেন এবং তিনি বিজয়ীর হাতে কাপ তুলে দেবেন বলে ধারণা করা হচ্ছে। সুমো দেখতে যাওয়ার আগে উভয়নেতা গলফ খেলবেন এবং সস্ত্রীক রেস্টুরেন্টে খেতে যাবেন। সোমবার উভয়ে শীর্ষ বৈঠকে যোগ দেবেন।ইত্তেফাক/এমআর



41520,57337
লোহাগড়ায় স্কুলছাত্রীকে হাতুড়িপেটা, আটক ১
সারাদেশ
প্রকাশ : ২৬ মে ২০১৯, ১১:৫৪
নড়াইলের লোহাগড়ায় কুপ্রস্তাবে রাজি না হওয়ায় ৮ম শ্রেণি পড়ুয়া এক স্কুলছাত্রীকে হাতুড়ি দিয়ে পিটিয়ে গুরুতর আহত করেছে দু’বখাটে। ছাত্রীকে হাতুড়িপেটা করার অভিযোগে কাবুল জমাদ্দার (২১) নামে এক যুবককে আটক করেছে পুলিশ। আহত ওই ছাত্রীকে নড়াইল সদর হাসপাতালে ভর্তি করা হয়েছে। আটক কাবুল লাহুড়িয়া দ্বীননাথ পাড়ার আজিজার জমাদ্দারের ছেলে।পুলিশ জানায়, ওই ছাত্রীকে প্রায়ই প্রেম নিবেদনসহ কুপ্রস্তাব দিতো দ্বীননাথ পাড়ার আজমল হোসেনের বখাটে ছেলে ওবায়দুর রহমান (২২) ও আজিজার জমাদ্দারের ছেলে কাবুল জমাদ্দার (২১)। শনিবার ওই ছাত্রী বাড়ি থেকে কোচিংয়ে যাওয়ার পথে তারা পথরোধ করে হাতুড়ি দিয়ে এলোপাতাড়িভাবে পিটিয়ে গুরুতর আহত করে। স্থানীয় লোকজন মুমূর্ষ অবস্থাায় তাকে উদ্ধার করে নড়াইল সদর হাসপাতালে ভর্তি করে।নড়াইলের পুলিশ সুপার জসিম উদ্দিন বলেন, কাবুলকে আটক করা হয়। অপর অভিযুক্ত ওবায়দুরকে আটকের জোর চেষ্টা চলছে।এ দিকে লোহাগড়া থানার ওসি প্রবীর কুমার বিশ্বাস আরো জানান, এ ব্যাপারে লোহাগড়া থানায় মামলা দায়ের হয়েছে।ইত্তেফাক/এএম



41521,57338
বাংলাদেশে `ওয়ার্ল্ড ইন্টিরিয়র ডে' পালন
রাজধানী
প্রকাশ : ২৬ মে ২০১৯, ১২:১০
আর্কিডেন ইন্টিরিয়র এবং ক্রিয়েটিভ ফাইভের যৌথ উদ্যোগে বাংলাদেশে এই প্রথমবারের ‘ওয়ার্ল্ড ইন্টিরিয়র ডে’ ২০১৯ পালন করা হয়। শনিবার বিকেল ৩ টায় বিশ্বসাহিত্য কেন্দ্র সেমিনার হলের দ্বিতীয় তলায় এ অনুষ্ঠান হয়।অনুষ্ঠানের মুখ্য বক্তব্য ‘ডিজাইন স্পেস, চেঞ্জিং লাইফ’। উক্ত অনুষ্ঠানে বক্তা হিসেবে উপস্থিত ছিলেন অধ্যাপক ড. সফিউদ্দিন আহমদ (প্রাক্তন বিভাগীয় প্রধান,শাহাজালাল বিজ্ঞান ও প্রযুক্তি বিশ্ববিদ্যালয় এবং সভাপতি বাংলাদেশ উদীচী শিল্পীগোষ্ঠী), অধ্যাপক ড. মোহাম্মদ আলমগীর (সাবেক ভাইস চ্যান্সেলর পুরকৌশল বিভাগ, খুলনা প্রকৌশল ও প্রযুক্তি বিশ্ববিদ্যালয়), আর্কিটেক্ট  হোসনে আরা রহমান (রেজিস্ট্রার, শান্ত মারিয়াম ইউনিভার্সিটি অব ক্রিয়েটিভ টেকনোলোজি),আর্কিটেক্ট তানিয়া করিম (তানিয়া করিম,এন আর খান অ্যাসোসিয়েশন), সুহেলি সায়লা আহমদ (সহকারী অধ্যাপক, মানবিক বিভাগ, খুলনা প্রকৌশল ও প্রযুক্তি বিশ্ববিদ্যালয়), কাজী একরামুল হক (প্রধান, আই টি বিভাগ, বেক্সিমকো আই টি ডিভিশন), মোহাম্মদ তরিকুল ইসলাম (হেড অব প্রো-লিঙ্কস, বার্জার পেইন্টস বাংলাদেশ লিমিটেড।আরও পড়ুন: জাপান সফরে ডোনাল্ড ট্রাম্পঅনুষ্ঠানের প্রধান আয়োজন ও ব্যবস্থাপনায় ছিলেন ক্রিয়েটিভ ফাইভের প্রতিষ্ঠাতা সোহেলি সায়মা সেঁজুতি এবং আর্কিডেন ইন্টিরিয়র ও ক্রিয়েটিভ ফাইভের সহ প্রতিষ্ঠাতা মো. আবু আল সাউদ শীতল।অনুষ্ঠানে স্বাস্থ্য সম্মত ইন্টিরিয়রের বর্তমান প্রেক্ষাপট এবং ভবিষ্যতে এই পেশাকে আরও উজ্জীবিত করার জন্য সবাইকে আহ্বান  জানানো হয়। বিজ্ঞপ্তিইত্তেফাক/এমআরএম



41522,57339
দেশে ফিরেছেন রাষ্ট্রপতি আবদুল হামিদ
জাতীয়
প্রকাশ : ২৬ মে ২০১৯, ১২:১২
রাষ্ট্রপতি মো. আবদুল হামিদ তার নিয়মিত স্বাস্থ্য পরীক্ষা ও চোখের চিকিৎসার জন্য যুক্তরাজ্য ও জার্মানিতে ১১ দিনের সফর শেষে আজ রবিবার দেশে ফিরেছেন। রাষ্ট্রপতি ও তার সফরসঙ্গীদের নিয়ে বিমান বাংলাদেশ এয়ারলাইন্সের একটি ভিভিআইপি ফ্লাইট রবিবার সকালে হযরত শাহজালাল (র.) আন্তর্জাতিক বিমানবন্দরে পৌঁছায়।রাষ্ট্রপতি গত ১৫ মে বুপা ক্রেমওয়েল হাসপাতালে স্বাস্থ্য পরীক্ষার জন্য এবং মুরফিল্ডস আই হাসপাতালে চোখের চিকিৎসার জন্য ১১ দিনের সফরে লন্ডনের উদ্দেশে রওনা হন। এছাড়া তিনি স্বাস্থ্য পরীক্ষার জন্য জার্মানীর ফ্রাঙ্কফুটে যান।আবদুল হামিদ দীর্ঘদিন ধরে গ্লুকোমার সমস্যায় চিকিৎসাধীন রয়েছেন। তিনি জাতীয় সংসদের স্পিকার থাকার সময় থেকে নিয়মিত লন্ডনে স্বাস্থ্য পরীক্ষা করে আসছেন। ইত্তেফাক/এএম



41523,57340
যুক্তরাষ্ট্রের মিশিগানে দুর্বৃত্তের গুলিতে বাংলাদেশি নিহত
প্রবাস
প্রকাশ : ২৬ মে ২০১৯, ১২:১৬
যুক্তরাষ্ট্রের মিশিগান অঙ্গরাজ্যের ডেট্রয়েট সিটিতে জয়নুল আবেদীন (৫৮) নামে এক প্রবাসী বাংলাদেশিকে গুলি করে হত্যা করেছে দুর্বৃত্তরা। স্থানীয় সময় শুক্রবার দিবাগত মধ্যরাতে এ হত্যাকাণ্ড ঘটে।নিহত বাংলাদেশি জয়নুল আবেদীন স্ত্রী ও সাত সন্তান নিয়ে ডেট্রয়েট সিটির কাশ্মীর স্ট্রিটে সপরিবারে বসবাস করতেন। তিনি পেশায় একজন ক্যাবি ছিলেন। তার গ্রামের বাড়ি মৌলভীবাজার জেলার বড়লেখা উপজেলার বর্ণি ইউনিয়নের কাজীবন্ধে।শুক্রবার রাতে জয়নুল আবেদীন মসজিদে তারাবির নামাজ পড়ে ট্যাক্সি ক্যাব নিয়ে বের হন। সর্বশেষ রাত ১২টায় পরিবারের সঙ্গে তার কথা হয়। এরপর থেকে তার আর কোনো খবর পাওয়া যাচ্ছিল না। ভোরে গাড়িতে তার গুলিবিদ্ধ লাশ পাওয়া যায়।পুলিশ ধারণা করছে, রাত আনুমানিক  দেড়টা থেকে ৩টার মধ্যে ট্যাক্সি ক্যাব চালানো অবস্থায় দুর্বৃত্তরা তাকে গুলি করে হত্যা করে। এ ঘটনায় পুলিশ কাউকে গ্রেফতার করতে পারেনি।এবিসি নিউজ বলছে, শুক্রবার রাতে ডেট্রয়েট সিটির আরো পাঁচটি স্থানে সন্ত্রাসী ঘটনা ঘটেছে। এসব ঘটনায় সাতজন গুলিবিদ্ধ হয়ে হাসপাতালে ভর্তি হয়েছেন।  একের পর এক সন্ত্রাসী ঘটনায় নগরবাসী উদ্বিগ্ন হয়ে পড়েছে।ইত্তেফাক/এএম



41524,57341
মেসিদের হারিয়ে কোপা দেল রে চ্যাম্পিয়ন ভ্যালেন্সিয়া
খেলা
প্রকাশ : ২৬ মে ২০১৯, ১২:২৮
ট্রেবল জয়ের স্বপ্ন শেষ হয়েছিল আগেই। সুযোগ ছিল অন্তত ডাবল জয়ের। তবে সেই সুযোগও হাতছাড়া হলো। কোপা দেল রে’র ফাইনালে ভ্যালেন্সিয়ার কাছে হেরে সেই সুযোগ হারাল বার্সেলোনা। শনিবার রাতে এই ম্যাচে বার্সা হেরেছে ২-১ গোলে।এর মাধ্যমে কোপা দেল রে’তে ভ্যালেন্সিয়া জিতল অষ্টম শিরোপা। ২০০৭-০৮ মৌসুমের পর এবারই তারা কোপা দেল রে শিরোপা জিতল।ভ্যালেন্সিয়ার পক্ষে কেভিন গামেইরো ও রদ্রিগো গোল করেন। ২১ মিনিটে গোলের সূচনা করেন ভ্যালেন্সিায়ার গামেইরো। বাম দিক থেকে স্প্যানিশ ডিফেন্ডার হোসে গায়ার ডি বক্সে বাড়ানো বল জোরালো শটে প্রথম গোল করেন ফরাসি ফরোয়ার্ড কেভিন গামেইরো।আরও পড়ুন : পাঁচ মিনিটের মধ্যে ব্যবধান দ্বিগুণ করে ভ্যালেন্সিয়া। স্প্যানিশ মিডফিল্ডার কার্লোস সোলের ক্রসে হেডের সাহায্যে গোল করেন স্প্যানিশ ফরোয়ার্ড রদ্রিগো। ৭৩ মিনিটে মেসি এক গোল শোধ করলে বার্সার আশা আবার জেগে উঠে। আর কোনও গোল না হওয়ায় সেই আশা আর শেষ পর্যন্ত থাকেনি।    তাই বার্সাকে এখন লা লিগার শিরোপা নিয়েই সন্তুষ্ট থাকতে হচ্ছে। এই জয়ের মাধ্যমে বার্সার বিপক্ষে টানা ২০ ম্যাচ জয়হীন থাকারও সমাপ্তি টানলেন ভ্যালেন্সিয়া কোচ মার্সেলিনো গার্সিয়া তোরাল।ইত্তেফাক/কেআই



41525,57342
তবুও ভালভার্দেতেই আস্থা বার্সেলোনার
খেলা
প্রকাশ : ২৬ মে ২০১৯, ১২:৩৮
উয়েফা চ্যাম্পিয়ন্স লিগের সেমিফাইনালে লিভারপুলের কাছে হেরে বিদায় নিতে হয়েছে। এবার কোপা দেল রে’র ফাইনালে ভ্যালেন্সিয়ার কাছে হারে ডাবল জয়ের স্বপ্নও শেষ। তাই লা লিগা শিরোপা নিয়েই সন্তুষ্ট থাকতে হচ্ছে বার্সেলোনাকে। এরপরও কোচ আর্নেস্তো ভালভার্দেতেই আস্থা রাখছে ক্লাব কর্তৃপক্ষ।কোচ আর্নেস্তো ভালভার্দেকে ন্যু ক্যাম্পে কাজ চালিয়ে যেতে বলেছেন বার্সা প্রেসিডেন্ট জোসেপ মারিয়া। তিনি বলেন, আমি সবসময় বলেছি আর্নেস্তোর সঙ্গে পরবর্তী মৌসুমেও চুক্তি রয়েছে। সেই আমাদের কোচ। আমি মনে করি না এই হারের জন্য কোচের কোনও দায় আছে।আরও পড়ুন : অপরদিকে হেরে যাওয়ার পর কোচ ভালভার্দে বলেন, কোচ হিসেবে যখন তুমি হারবে, তখন চাইবে পুনরায় সেটা অর্জন করতে এবং পরবর্তী চ্যালেঞ্জ গ্রহণ করতে। যদিও আমি এটা জানি যে এই হারটা ক্লাবের জন্য কতটা কঠিন।ইত্তেফাক/কেআই



41526,57343
আওয়ামী লীগ নেতা হত্যার প্রতিবাদে বান্দরবানে হরতাল পালিত
সারাদেশ
প্রকাশ : ২৬ মে ২০১৯, ১২:৪৬
বান্দরবানে আওয়ামী লীগ নেতা চথোয়াইমং মারমাকে হত্যার প্রতিবাদে কোনো অপ্রীতিকর ঘটনা ছাড়াই অর্ধদিবস হরতাল পালিত হয়েছে। রবিবার সকাল ৬টা থেকে শুরু হওয়া এই হরতাল চলে বেলা ১২টা পর্যন্ত।প্রত্যক্ষদর্শীরা জানান, হরতাল চলাকালে আওয়ামী লীগের নেতাকর্মীরা সড়কের বিভিন্ন পয়েন্টে অবস্থান নিয়ে বিক্ষোভ মিছিল করেছে। হরতালের কারণে বান্দরবান-রাঙ্গামাটি, কক্সবাজার, চট্টগ্রাম-ঢাকা সব রুটে সব ধরনের যানবাহন চলাচল বন্ধ ছিল। হাটবাজারগুলোতে খোলেনি কোনো ধরনের দোকানপাট।উল্লেখ্য, গত বুধবার রাতে আওয়ামী লীগ পৌর কমিটির সহসভাপতি চথোয়াইমং মারমাকে অস্ত্রের মুখে সন্ত্রাসীরা অপহরণ করে নিয়ে যায়। এ ঘটনার চার দিন পর তার লাশ পাওয়া যায়। এ ঘটনায় আওয়ামী লীগ জনসংহতি সমিতিকে দায়ী করছেন।ইত্তেফাক/এমআরএম



41527,57344
ফ্রান্স বাংলা প্রেসক্লাবের ইফতার মাহফিলে মিলন মেলা
প্রবাস
প্রকাশ : ২৬ মে ২০১৯, ১৩:০৩
ফ্রান্স বাংলা প্রেসক্লাবের উদ্যোগে ফ্রান্সে ইফতার মাহফিল অনুষ্ঠিত হয়েছে। প্যারিসের রয়েল ক্যাফেতে শুক্রবার বাংলাদেশী কমিউনিটির সম্মানে এই ইফতার মাহফিল আয়োজন করা হয়।ক্লাবের সভাপতি দেবেশ বড়ুয়ার সভাপতিত্বে ও সাধারণ সম্পাদক মোহা. আব্দুল মালেক হিমুর পরিচালনায় মাহফিলে প্রধান অতিথি হিসেবে উপস্থিত ছিলেন ফ্রান্সে নিযুক্ত বাংলাদেশের রাষ্ট্রদূত ও ইউনেস্কোর বাংলাদেশের স্থায়ী প্রতিনিধি কাজী ইমতিয়াজ হোসেন।ইফতার পূর্ব আলোচনা সভায় বক্তব্য রাখেন ফ্রান্স আওয়ামী লীগের সভাপতি বেনজির আহমদ সেলিম ও অল ইউরোপিয়ান বাংলাদেশ অ্যাসোসিয়েশনের (আয়েবা) মহাসচিব কাজী এনায়েত উল্লাহ। স্বাগত বক্তব্য রাখেন ফ্রান্স বাংলা প্রেসক্লাবের সিনিয়র সহ সভাপতি অধ্যাপক অপু আলম।এ সময় উপস্থিত ছিলেন দুতাবাসের কাউন্সিলর এস এম মাহবুবুল আলম, প্রথম সচিব র্নিজার অধিকারী, ফ্রান্স আওয়ামী লীগের সাধারণ সম্পাদক মহসীন উদ্দিন খান লিটন, মুক্তিযোদ্ধা নাজিম উদ্দীন আহমেদ, ফ্রান্স বিএনপির সাবেক সভাপতি সিরাজুল ইসলাম মিয়া, ফ্রান্স জাতীয় পার্টি সভাপতি এ কে এম আলমঙ্গীর, ফ্রান্স আওয়ামী লীগের প্রতিষ্ঠাতা সাধারণ সম্পাদক এম এ কাশেম, আবুল কাশেম, ইকবাল হাসমী, ফ্রান্স আওয়ামী লীগের সিনিয়র যুগ্ন সম্পাদক দিলওয়ার হোসেন কয়েস, বাংলাদেশ ইয়থ ক্লাবের সভাপতি কমিউনিটি নেতা শরীফ আল মোমিন, সাধারণ সম্পাদক টি.এম রেজা, হিন্দু বৌদ্ধ খৃষ্টান ঐক্য পরিষদের সর্ব ইউরোপীয় সভাপতি উদয়ন বড়ুয়া, সিলেট বিভাগ সমাজ কল্যাণ সমিতির সাধারণ সম্পাদক সুব্রত ভট্টাচার্য শুভ, ফ্রান্স বাংলাদেশ বিজনেস কো-অপারেটিভ অ্যান্ড ফেডারেশনের সভাপতি সাত্তার আলী সুমন, ফ্রান্স আওয়ামী লীগের যুগ্ন সম্পাদক ফয়ছল উদ্দিন, মোস্তফা হাসান, কেন্দ্রীয় মহিলা দলের আন্তর্জাতিক সম্পাদক শামীমা আক্তার রুবী, বৃহত্তর কুমিল্লা জনকল্যাণ সমিতি ফ্রান্স এর আহবায়ক কামাল মিয়া, জাতীয় পার্টির সাধারণ সম্পাদক হাবির খান, ফ্রান্স যুবদলের সভাপতি আরিফ হাসান, বিকল্প ধারা সভাপতি নুর আলম মঞ্জু, ফ্রান্স আওয়ামী লীগের সাংগঠনিক সম্পাদক সেলিম ওয়াদা সিলু, তাপস বড়ুয়া রিপন, বাংলা অটো ইকলে পরিচালক হোসেন মোহাম্মদ, সমাজকর্মী রেদোয়ান জুয়েল, বাংলাদেশ দূতবাসের কর্মকর্তা আবুল হোসেন।এছাড়াও প্রেসক্লাবের যুগ্ম সাধারণ সম্পাদক বাসু গোস্বামী, দফতর সম্পাদক দবীর মোহাম্মদসহ ফ্রান্সের বিভিন্ন রাজনৈতি, সামাজিক, সাংস্কৃতিক ও বিভিন্ন শ্রেণি পেশার নেতৃবৃন্দ ইফতার মাহফিলে উপস্থিত ছিলেন। ইত্তেফাক/কেআই



41528,57345
মহেশপুরে ইয়াবাসহ আটক ১
সারাদেশ
প্রকাশ : ২৬ মে ২০১৯, ১৩:১০
মহেশপুরে ১৫০ পিচ ইয়াবাসহ আনিছুর রহমান (২৭) নামে এক যুবককে আটক করেছে র‌্যাব। শনিবার বিকালে উপজেলার কুলতলা গ্রাম থেকে তাকে আটক করা হয়।র‌্যাব জানায়, ঝিনাইদহ র‌্যাব-৬ এর কোম্পানি কমান্ডার অতিরিক্ত পুলিশ সুপার মাসুদ আলম এবং স্কোয়াড কমান্ডার এএসপি আমিনুল কবীর তরফদার এর নেতৃত্বে উপজেলার কুলতলা গ্রামে অভিযান চালিয়ে গোপালপুর গ্রামের ওসমান গণির ছেলে আনিছুর রহমানকে ১৫০ পিচ ইয়াবাসহ আটক করে। এ বিষয়ে মহেশপুর থানায় মাদক আইনে মামলা হয়েছে।আরও পড়ুন: আওয়ামী লীগ নেতা হত্যার প্রতিবাদে বান্দরবানে হরতাল পালিতএদিকে আনিছুরের স্ত্রী মালা খাতুন জানান, তার স্বামী জিন্নানগর প্রীতি গার্মেন্টেসে চাকরি করে। ওই দিন তার বন্ধু ডেকে নিয়ে ষড়যন্ত্রমূলক ইয়াবা দিয়ে ফাঁসিয়ে দিয়েছে।ইত্তেফাক/এমআরএম



41529,57346
ডাবলিন আওয়ামী লীগের আয়োজনে ইফতার মাহফিল
প্রবাস
প্রকাশ : ২৬ মে ২০১৯, ১৩:১৬
আয়ারল্যান্ডে রাজধানী ডাবলিনে আওয়ামী লীগের উদ্যোগে ইফতার ও দোয়া মাহফিলের অনুষ্ঠিত হয়েছে। গত ২৩ মে ডাবলিনের সুইট এন্ড স্পাইস রেস্টুরেন্টে হয় এই ইফতার।ডাবলিন আওয়ামীলীগের এই ইফতার মাহফিলে টেলিকনফারেন্সের মাধ্যমে বক্তব্য রাখেন আয়ারল্যান্ড আওয়ামী লীগের সাধারণ সম্পাদক বেলাল হোসেন। তিনি বলেন, ডাবলিন আওয়ামী লীগের যে কোনো কর্মকাণ্ডেই আয়ারল্যান্ড আওয়ামী লীগের পূর্ণ সমর্থন থাকবে।সভাপতিত্ব করেন ডাবলিন আওয়ামী লীগের সাধারণ সম্পাদক অলক সরকার। উপস্থিত ছিলেন ওফেলি আওয়ামী লীগের সভাপতি মামুনুর রশিদ ও সাধারণ সম্পাদক মনিরুজ্জামান শুভ্র। অনুষ্ঠানে আরো উপস্থিত ছিলেন, ডাবলিন আওয়ামী লীগের উপদেষ্টা মাসুদ শিকদার, সাংগঠনিক সম্পাদক সমীর কুমার ধর, দপ্তর সম্পাদক শফিকুল ইসলাম, আন্তর্জাতিক সম্পাদক মুন্না সৈকত প্রমুখ।আরও পড়ুন : ইফতার অনুষ্ঠানে প্রধানমন্ত্রী শেখ হাসিনা, তার সরকার ও দলের সর্বাঙ্গীন মঙ্গলের জন্য দোয়া করা হয়। তাছাড়া আয়ারল্যান্ড আওয়ামীলীগের প্রতিষ্ঠাতা সভাপতি মিরাজ শিকদার আয়ারল্যান্ড আওয়ামী লীগের সভাপতি কিবরিয়া হায়দারের রোগমুক্তির জন্যও দোয়া করা হয়।ইত্তেফাক/কেআই



41530,57347
চার সমুদ্রবন্দরে সংকেত নামিয়ে ফেলতে বলা হয়েছে
জাতীয়
প্রকাশ : ২৬ মে ২০১৯, ১৩:২২
চট্টগ্রাম, কক্সবাজার, মংলা ও পায়রা সমুদ্রবন্দরের তিন নম্বর স্থানীয় সতর্ক সংকেত নামিয়ে ফেলতে বলা হয়েছে। আজ রবিবার উত্তর বঙ্গোপসাগর, বাংলাদেশের উপকূলীয় এলাকা এবং সমুদ্র বন্দরগুলোর উপর দিয়ে ঝড়ো হাওয়া বয়ে যাওয়ার সম্ভাবনা নেই বলে আবহাওয়া অফিস জানিয়েছে।শনিবার দেশের চট্টগ্রাম, কক্সবাজার, মংলা ও পায়রা সমুদ্রবন্দরে তিন নম্বর স্থানীয় সতর্ক সংকেত দেখিয়ে যেতে বলা হয়েছিলো। এদিকে আজ আবহাওয়া অধিদফতরের এক সংবাদ বিজ্ঞপ্তিতে বলা হয়, ঢাকা, ময়মনসিংহ, সিলেট ও চট্টগ্রাম বিভাগের কিছু কিছু জায়গায় এবং রংপুর, রাজশাহী, ঢাকা, খুলনা ও বরিশাল বিভাগের দু’এক জায়গায় অস্থায়ী দমকা অথবা ঝড়ো হাওয়াসহ বৃষ্টি অথবা বজ্রসহ বৃষ্টি হতে পারে।আরও পড়ুন: ফ্রান্স বাংলা প্রেসক্লাবের ইফতার মাহফিলে মিলন মেলাএছাড়া সারাদেশে দিনের তাপমাত্রা ২ থেকে ৩ ডিগ্রি সেলসিয়াস বৃদ্ধি পেতে পারে এবং রাতের তাপমাত্রা ১ থেকে ২ ডিগ্রি সেলসিয়াস বৃদ্ধি পেতে পারে।
পরবর্তী ৭২ ঘণ্টায় তাপমাত্রা বৃদ্ধি পেতে পারে।গতকাল সর্বোচ্চ তাপমাত্রা ছিল যশোরে ৩২ দশমিক ৬ ডিগ্রি সেলসিয়াস এবং আজ সর্বনিম্ন তাপমাত্রা রয়েছে খেপুপাড়া ২২ দশমিক ৫ ডিগ্রি সেলসিয়াস।
আবহাওয়ার পূর্বাভাসে বলা হয়, লঘুচাপের বর্ধিতাংশ বাংলাদেশের দক্ষিণ পশ্চিমাঞ্চল হয়ে ভারতের পশ্চিমবঙ্গ থেকে উত্তর বঙ্গোপসাগরে অবস্থান করছে।
এদিকে আজ সন্ধ্যা ৬ টা পর্যন্ত দেশের অভ্যন্তরীণ নদীবন্দরগুলোর জন্য আবহাওয়ার পূর্বাভাসে জানানো হয়, ময়মনসিংহ,সিলেট, সিলেট, কুমিল্লা, নোয়াখালী এবং চট্টগ্রাম অঞ্চল সমূহের উপর দিয়ে পশ্চিম অথবা উত্তর-পশ্চিম দিক থেকে ঘন্টায় ৪৫ থেকে ৬০ কিলোমিটার বেগে বৃষ্টি অথবা বজ্রবৃষ্টিসহ অস্থায়ীভাবে দমকা অথবা ঝড়ো হাওয়া বয়ে যেতে পারে। এসব এলাকার নদীবন্দরগুলোকে ১ নম্বর সতর্ক সংকেত দেখাতে বলা হয়েছে।ইত্তেফাক/এমআরএম



41531,57348
রামগতিতে পুলিশের কাছ থেকে ছিনিয়ে নেওয়া আসামি গ্রেফতার
সারাদেশ
প্রকাশ : ২৬ মে ২০১৯, ১৩:৪০
লক্ষ্মীপুরের রামগতিতে পুলিশের উপর হামলা করে ছিনিয়ে নেওয়া মাদক মামলায় সাজাপ্রাপ্ত পলাতক আসামি গদাধর দাসকে গ্রেফতার করেছে পুলিশ।শনিবার গভীর রাতে কমলনগর উপজেলার করুনানগর বাজারের দক্ষিণ পাশে শ্বশুর বাড়ি থেকে তাকে গ্রেফতার করা হয়। এছাড়া পুলিশের উপর হামলা ও আসামি ছিনিয়ে নেওয়ার ঘটনায় জড়িত থাকার সন্দেহে দীপন চন্দ্র দাস নামের এক যুবককে গ্রেফতার করেছে পুলিশ। দীপন চর ডাক্তার আশ্রম এলাকার বিকাশ চন্দ্র দাসের ছেলে। তাদেরকে রবিবার আদালতে সোপর্দ করা হয়েছে।আরও পড়ুন: চার সমুদ্রবন্দরে সংকেত নামিয়ে ফেলতে বলা হয়েছেপুলিশ জানায়, শুক্রবার রাতে রামগতি থানার এএসআই মঈন উদ্দিন ৬ কনস্টেবলকে সঙ্গে নিয়ে রামগতি পৌরসভার চর ডাক্তার আশ্রম বাজারে চা দোকানে মাদক মামলার সাজাপ্রাপ্ত পলাতক আসামি গদাধরকে গ্রেফতার করে। পরে গদাধরের কয়েকজন সহযোগী পুলিশের উপর হামলা করে তাকে ছিনিয়ে নিয়ে যায়। হামলায় এএসআই মঈনউদ্দিনসহ দুই কনস্টেবল আহত হন।এ ঘটনায় এএসআই মঈনউদ্দিন বাদি হয়ে শনিবার রামগতি থানায় মামলা দায়ের করেন। মামলায় গদাধর দাসসহ ২২ জনের নাম উল্লেখ করে এবং অজ্ঞাত আরও ১০-১২জনকে অভিযুক্ত করা হয়েছে। এদের মধ্যে ১০ জনকে পুলিশ গ্রেফতার করে আদালতে সোপর্দ করে।গদাধর চর ডাক্তার আশ্রমবাজার এলাকার কর্নধর দাসের ছেলে। তিনি দীর্ঘদিন থেকে মাদক ব্যবসার সাথে জড়িত রয়েছেন এবং এলাকায় মাদক বিক্রেতা হিসাবে পরচিতি রয়েছে তার। ২০১৭ সালে মাদক দ্রব্য নিয়ন্ত্রণ আইনের একটি মামলায় তার এক বছরের কারাদণ্ড হয়।রামগতি থানার ভারপ্রাপ্ত কর্মকর্তা (ওসি) এটিএম আরিচুল হক জানান, পুলিশের উপর হামলা করে ছিনিয়ে নেওয়া সাজাপ্রাপ্ত পলাতক আসামি গদাধরকে শনিবার রাতে গ্রেফতার করা হয়েছে। এছাড়া দীপন চন্দ্র দাস নামে এক সন্দেহভাজনকে গ্রেফতার করা হয়েছে। তাকে পুলিশের উপর হামলার ঘটনায় দায়ের করা মামলায় গ্রেফতার দেখিয়ে রবিবার আদালতে সোপর্দ করা হয়েছে।ইত্তেফাক/এমআরএম



41532,57349
কন্যার দাফন শেষে বিশ্বকাপ দলে শোকার্ত আসিফ
খেলা
প্রকাশ : ২৬ মে ২০১৯, ১৩:৪৯
কন্যার দাফন সম্পন্ন করে পাকিস্তান বিশ্বকাপ দলে যুক্ত হতে শনিবার ইংল্যান্ডের পথে যাত্রা করেছেন ক্রিকেটার শোকার্ত আসিফ আলী। অকালে মৃত্যুবরণ করা এই কন্যাকেই নিজের শক্তি ও অনুপ্রেরনা বলে মন্তব্য করেছেন আসিফ।ক্যান্সারে আক্রান্ত হয়ে আসিফের ১৯ মাস বয়সী কন্য নুর ফাতিমা যুক্তরাস্ট্রে চিতিৎসাধীন অবস্থায় গত রবিবার মারা যায়। যে কারণে ইংল্যান্ড থেকে দেশে ফিরে আসেন আসিফ।বৃহস্পতিবার পাঞ্জাবের ফয়সালাবাদে ফাতেমাকে দাফন করা হয়। এক টুইট বার্তায় ২৭ বছর বয়সি আসিফ লিখেছেন,‘ নুর ফাতিমাকে আমি যোদ্ধা হিসেবে স্মরণ করতে চাই। সে ছিল আমার শক্তি ও অনুপ্রেরণা। তার সুবাস সব সময় আমি বয়ে বেড়াব। সে আজীবন আমার হৃদয়ে বসবাস করবে। আমি আবারো সবার কাছে আমার এই রাজকন্যার জন্য দোয়া কামনা করছি।’বিশ্বকাপের জন্য ঘোষিত পাকিস্তানের প্রাথমিক স্কোয়াডে ছিলেন না মিডল অর্ডার ব্যাটসম্যান আসিফ। কিন্তু ইংল্যান্ডের বিপক্ষে ৪-০ ব্যবধানে পরাজিত হওয়া ওয়ানডে সিরিজে দুটি হাফ সেঞ্চুরি করায় তাকে স্কোয়াডভুক্ত করা হয়।আগামীকাল রবিবার কার্ডিফে বাংলাদেশের বিপক্ষে অনুশীলন ম্যাচে পাকিস্তান দলের হয়ে মাঠে নামবেন আসিফ। দলকে সমর্থন দেয়ার জন্য পাকিস্তানী সমর্থকদের প্রতি আহ্বানও জানিয়েছেন আসিফ। সমর্থকদের উদ্দেশ্য করে তিনি বলেন,‘আপনাদের দোয়া এবং নি:শর্ত সমর্থন কামনা করিছ।’আগামী শুক্রবার নটিংহ্যামে ওয়েস্ট ইন্ডিজের বিপক্ষে ম্যাচ দিয়ে বিশ্বকাপ মিশণ শুরু করবে পাকিস্তান।ইত্তেফাক/এএম



41533,57350
রামেকে আটকে আছে চারশ ময়নাতদন্ত প্রতিবেদন
সারাদেশ
প্রকাশ : ২৬ মে ২০১৯, ১৩:৫৭
রাজশাহী মেডিকেল কলেজের (রামেক) ফরেনসিক বিভাগে প্রায় ৪০০ লাশের ময়নাতদন্তের প্রতিবেদন আটকে রয়েছে। ফলে মৃত্যুর প্রকৃত কারণ নিশ্চিত হতে পারছে না পুলিশ। তাই এসব মৃত্যুর ঘটনায় দায়ের হওয়া মামলার অভিযোগপত্র দাখিল হচ্ছে না। আর অভিযোগপত্র না পাওয়ায় আদালত বিচার কাজও শুরু করতে পারছেন না।পুলিশের পরিসংখ্যান অনুযায়ী, রাজধানী ঢাকার পর সবচেয়ে বেশি অপরাধ সংঘটিত হয় রাজশাহী অঞ্চলে। খুন হন অনেকে। ঘটে আত্মহত্যার মতো ঘটনা। এছাড়া অজ্ঞাত লাশ উদ্ধার তো আছেই। ফলে মৃত্যুর কারণ জানতে শরণাপন্ন হতে হয় রামেকের ফরেনসিক বিভাগের ময়নাতদন্তের প্রতিবেদনের ওপর।
এ ব্যাপারে সদ্য অবসরে যাওয়া রামেকের ফরেনসিক বিভাগের প্রধান ডা. এনামুল হক বলেন, ২০১৮ সালের ডিসেম্বর পর্যন্ত ৩৭৫ মরদেহের ময়নাতদন্তের প্রতিবেদন জমা রয়েছে। যেগুলো এখনো প্রস্তুতই হয়নি। তিনি আরও বলেন, ওই সংখ্যার প্রায় অর্ধেকের মতো ছিল তার সময়ের। নতুন বছরে এ সংখ্যাটি আরও বেড়েছে।আরও পড়ুন: চার সমুদ্রবন্দরে সংকেত নামিয়ে ফেলতে বলা হয়েছেতিনি আরও বলেন, যেসব ঘটনার গুরুত্ব ছিল, সেসব ঘটনার লাশের ভিসেরা ও ময়নাতদন্ত প্রতিবেদন খুব দ্রুত দেয়ার চেষ্টা করেছি। তবে ফরেনসিক বিভাগের জনবল সংকটে সবগুলো প্রতিবেদন দেয়া সম্ভব হয়নি। এ সংখ্যা দিন দিন বাড়ে। এখন প্রায় চারশোর কাছাকাছি হতে পারে।ডা. এনামুল হকের তথ্যের সঙ্গে রাজশাহী মেট্রোপলিটন পুলিশের (আরএমপি) একাধিক থানার ভারপ্রাপ্ত কর্মকর্তাদের (ওসি) কথার মিল খুঁজে পাওয়া গেছে। জেলার বিভিন্ন থানার ওসি এবং মামলার তদন্ত কর্মকর্তারাও বিষয়টি স্বীকার করেছেন। তারা বলছেন, ময়নাদতদন্তের প্রতিবেদনের জন্য তারা বার বার রামেকের ফরেনসিক বিভাগে খোঁজ নিচ্ছেন। কিন্তু প্রতিবেদন পাচ্ছেন না। ফলে লাশ উদ্ধারের ঘটনায় যেসব মামলা হয়েছে সেগুলোর অভিযোগপত্র আদালতে দাখিল করা যাচ্ছে না।নগরীর বোয়ালিয়া মডেল থানার ভারপ্রাপ্ত কর্মকর্তা (ওসি) আমান উল্লাহ বলেন, ময়নাতদন্ত রিপোর্ট ও ভিসেরা রিপোর্টের জন্য অনেক মামলার শেষ পরিণতি থেমে আছে। যেগুলো খুবই গুরুত্বপূর্ণ মামলা, পুলিশের ঊর্ধ্বতন কর্তৃপক্ষ থেকে চাপ দেওয়া হয়। সেগুলো আমরা ব্যক্তিগত যোগাযোগ করে দ্রুত বের করে আনার চেষ্টা করি। তবে এখনো, অনেক মামলা অমীমাংসিত আছে, ময়নাতদন্তের প্রতিবেদনের জন্য।এ বিষয়ে রাজশাহীর রাষ্ট্রপক্ষের আইনজীবী ইব্রাহিম হোসেন বলেন, ময়নাতদন্ত প্রতিবেদন ছাড়া মামলার অভিযোগপত্র হয় না। আর অভিযোগপত্র ছাড়া বিচার হয় না। ফলে ময়নাতদন্ত প্রতিবেদন ছাড়া বিচার শেষ তো দূরের কথা, শুরুই করা যাচ্ছে না। ফলে আসামিরা শুধু হাজিরা দিচ্ছেন। এদের মধ্যে অনেকেই হয়তো আছেন যে ঘটনার সঙ্গে জড়িত নন, তারা হয়রানি হচ্ছেন। আবার বিপরীত দিকে আসামিদের দ্রুত সাজা না হওয়ার কারণে তারা জামিন নিয়ে বাইরে থাকছেন। মামলা তুলে নিতে বাদীকে চাপ দিচ্ছেন। এ জন্য লাশের ময়নাতদন্ত প্রতিবেদনগুলো দ্রুত দেয়াটা খুবই জরুরী।রবিউল ইসলাম বলেন, বোনের হত্যার ফরেনসিক ল্যাব প্রতিবেদনের খোঁজ নিতে রামেক ফরেনসিক বিভাগে যান। এসময় তাকে বিভিন্ন অজুহাতে ঘোরানো হয়। তিনি অভিযোগ করেন, এক বছর আগের ঘটনায় ছয় মাস পর ভিসেরা প্রতিবেদন পেলেও পরবর্তী ছয় মাসেও পাননি ময়নাতদন্ত প্রতিবেদন। বোনের মৃত্যুর বর্ণনা দিয়ে রবিউল ইসলাম বলেন, নতুন সংসারে বোন আমার গলায় ফাঁস দিয়ে মারা যায়। আমাদের প্রথম থেকেই সন্দেহ। বোন আমার মরেনি। তাকে খুন করে গলায় ওড়নার ফাঁস দেয়া হয়েছিল। বিষয়টা নিশ্চিত হওয়া যাবে পোস্টমর্টেমে। কিন্তু এই রিপোর্টই পাচ্ছি না।এ বিষয়ে রামেকের ফরেনসিক বিভাগের চিকিৎসক ডা. রায়হান আহমেদ বলেন, আমাদের দিক থেকে আমরা সর্বোচ্চ চেষ্টা করে যাচ্ছি ময়নাতদন্তের রিপোর্টগুলো দ্রুত দেয়ার। তবে দেব বললেই হয় না, একটি প্রক্রিয়ার মাধ্য দিয়ে যেতে হয়। প্রায় ৪০০ ময়নাতদন্তের প্রতিবেদন আটকে থাকার বিষয়ে তিনি বলেন, আমি অস্বীকার করছি না, ময়নাতদন্তের প্রতিবেদন জমা নেই। তবে যতগুলো বলা হচ্ছে এতটা নয়। আমাদের সামর্থ্য অনুযায়ী, যত দ্রুত সম্ভব প্রতিবেদনগুলো ছাড়ার চেষ্টা করছি।ইত্তেফাক/এমআরএম



41534,57351
রাহুলের হেরে যাওয়া আসনে বিজেপি কর্মী খুন
বিশ্ব সংবাদ
প্রকাশ : ২৬ মে ২০১৯, ১৩:৫৮
উত্তর প্রদেশের আমেথি আসনটি দীর্ঘদিন ছিল গান্ধী পরিবারের দখলে। তবে সেই আসনে এবার অবাক করা সাফল্য পেয়েছেন বিজেপি নেত্রী স্মৃতি ইরানি। কংগ্রেস সভাপতি রাহুল গান্ধীকে হারিয়ে লোকসভা নির্বাচনে জয়ী হয়েছেন তিনি। সেই ইরানির একজন ঘনিষ্ঠ কর্মীকে শনিবার রাতে বাড়িতে ঢুকে গুলি করে হত্যা করা হয়েছে।স্থানীয় গণমাধ্যমের খবরে বলা হয়, মৃত ওই বিজেপি কর্মীর নাম সুরেন্দ্র সিংহ। এ বারের নির্বাচনে শুরু থেকে শেষ পর্যন্ত স্মৃতি ইরানির সঙ্গে প্রচার কাজ চালান প্রাক্তন এই গ্রামপ্রধান। স্থানীয় বাসিন্দাদের দাবি, স্মৃতির জয়ের নেপথ্যে অন্যতম মূল কারিগর ছিলেন ৫০ বছর বয়সী সুরেন্দ্র।পুলিশ জানিয়েছে, রাত সাড়ে ১২টার দিকে কয়েকজন দুর্বৃত্ত মটর সাইকেলে করে সুরেন্দ্রর বাড়িতে আসে। তাদের প্রত্যেকের কাছেই আগ্নেয়াস্ত্র ছিল। সুরেন্দ্র তখন ঘরে শুয়েছিলেন। সেই সময়ই দুষ্কৃতিকারীরা ঘরে ঢুকে পর পর কয়েকটি গুলি চালিয়ে পালিয়ে যায়।আরও পড়ুন : খবর পেয়ে প্রতিবেশীরা সুরেন্দ্রকে উদ্ধার করে হাসপাতালে নিয়ে গেলে চিকিৎসকরা তাকে মৃত ঘোষণা করেন। অমেথির পুলিশ সুপার বলেন, ‘এই ঘটনায় জড়িত সন্দেহে দু’জনকে আটক করে জিজ্ঞাসাবাদ করা হচ্ছে। রাজনৈতিক কারণ না কি ব্যক্তগিত বিবাদে খুন তা খতিয়ে দেখা হচ্ছে।’ইত্তেফাক/কেআই



41535,57352
টেকনাফে ১ লাখ ইয়াবা ও ৩ লাখ টাকাসহ আটক ১
সারাদেশ
প্রকাশ : ২৬ মে ২০১৯, ১৪:২৯
কক্সবাজারের টেকনাফে র‌্যাব অভিযান চালিয়ে ১ লাখ ইয়াবা, নগদ ৩ লাখ টাকা ও সিএনজিসহ মাদক পাচারকারী সিন্ডিকেটের এক সদস্যকে আটক করেছে।জানা যায়, রবিবার ভোর সাড়ে পাঁচটার দিকে একটি নম্বরবিহীন সিএনজিসহ কক্সবাজার খুরুশকুলের ফজলুল হকের ছেলে আব্দুল আমিনকে (১৯) আটক করে র‌্যাব। পরে তার স্বীকারোক্তি মতে, গাড়ি তল্লাশি করে অভিনব কায়দায় লুকানো ১ লাখ পিস ইয়াবা, মাদক বিক্রির ৩ লাখ নগদ টাকা উদ্ধার করে বহনে ব্যবহৃত সিএনজি জব্দ করা হয়।এই ব্যাপারে সংশ্লিষ্ট আইনে মুজিবকে পলাতক আসামি করে মামলা দায়েরের পর গ্রেফতারকৃত আসামী, উদ্ধারকৃত ইয়াবা এবং জব্দকৃত সিএনজি টেকনাফ মডেল থানায় সোর্পদ করা হয়েছে।ইত্তেফাক/এএম



41536,57353
নান্দাইলে কলেজছাত্র খুন
সারাদেশ
প্রকাশ : ২৬ মে ২০১৯, ১৪:৪৫
ময়মনসিংহের নান্দাইলে তারিফ হাসান হৃদয় নামে এক কলেজছাত্র গত শনিবার রাত একটার দিকে খুন হয়েছেন। রবিবার সকালে তার লাশ থানা পুলিশ উদ্ধার করে ময়নাতদন্তের জন্য কিশোরগঞ্জ মর্গে পাঠিয়েছে।নিহতের পরিবার ও এলাকাবাসী জানায়, হৃদয়ের মৃতদেহ ব্রহ্মপুত্র নদের বালিপাড়া ব্রিজের নিচে হাত-পা বাধা অবস্থায় পাওয়া যায়। তার মাথা ও শরীরের বিভিন্ন স্থানে ধারালো অস্ত্র দিয়ে কোপানো হয়েছে।জানা যায়, কিছু দিন আগে তাদের একটি মোবাইল সেট বাড়ি থেকে চুরি হয়ে যায়। হৃদয়ের চাচাতো ভাই ইলিয়াছ ওই মোবাইল সেটটি তার এক প্রেমিকাকে দিয়ে দেয়। দুইমাস পর হৃদয় তথ্য প্রযুক্তির সহায়তায় মোবাইল সেটটি উদ্ধার করে। এ নিয়ে ইলিয়াছ ও হৃদয়ের মাঝে বিরোধ চলছিল। এর জেরে এই হত্যাকাণ্ড বলে ধারণা করা হচ্ছে।জানতে চাইলে নান্দাইল মডেল থানার ওসি মো. কামরুল ইসলাম মিয়া জানান,  নিহতের ভাই মাজহারুল ইসলাম বাদী হয়ে থানায় একটি মামলা করেছেন। এ ঘটনায় শাহীনুর (২০) নামে একজনকে আটক করা হয়েছে। পুলিশ অভিযুক্ত অন্যান্য আসামিদের বিভিন্ন স্থানে অভিযান চালিয়ে গ্রেফতারের চেষ্টা করছে।ইত্তেফাক/এএম



41537,57354
পাপুয়া নিউগিনির প্রধানমন্ত্রী ও’নেইলের পদত্যাগ
বিশ্ব সংবাদ
প্রকাশ : ২৬ মে ২০১৯, ১৪:৫১
দলের বেশ কয়েকজন নেতা পক্ষ ত্যাগ করে বিরোধী দলে যোগ দেওয়ায় পদত্যাগ করেছেন পাপুয়া নিউগিনির প্রধানমন্ত্রী পিটার ও’নেইল। সাত বছর ধরে ক্ষমতায় থাকা ও’নেইল বিভিন্ন ইস্যুতে বেশ কিছুদিন ধরেই চাপে ছিলেনে। পদত্যাগের আহ্বান জানানো সত্ত্বেও এতোদিন ধরে তিনি এতে অস্বীকৃতি জানিয়ে আসছিলেন।বেশ কয়েকজন নেতা সম্প্রতি ও’নেইলের পক্ষ ত্যাগ করেন। এ অবস্থায় ক্ষমতায় থাকার মতো সমর্থন নেই জানিয়ে পদত্যাগের ঘোষণা দেন তিনি। সাবেক প্রধানমন্ত্রী স্যার জুলিয়াস চানের কাছে ক্ষমতা হস্তান্তর করার কথা বলেছেন তিনি।দেশটির রাজধানী পোর্ট মোরেসবিতে সাংবাদিকদের সঙ্গে আলাপকালে ও’নেইল বলেছেন, দেশে স্থিতিশীলতা রক্ষা করাটা জরুরি। আমরা দাবির প্রতি কর্ণপাত করেছি এবং সরকার পরিবর্তনে সম্মত হয়েছি।দক্ষিণ প্রশান্ত মহাসাগরীয় ৭৩ লাখ জনসংখ্যার এই দেশটিতে স্থিতিশীলতা বজায় রাখতে নিজের প্রচেষ্টার কথা জানিয়েছেন স্যার জুলিয়াস। সাংবাদিকদের সঙ্গে তিনি বলেন, আমি প্রধানমন্ত্রী পিটার ও’নেইলকে ধন্যবাদ জানাই। কারণ আজ দেশ যে অবস্থায় এসেছে এতে তার গুরুত্বপূর্ণ অবদান রয়েছে।আরও পড়ুন : তিনি আরও বলেছেন, পাপুয়া নিউ গিনির নারী ও পুরুষদের বলছি আমাদের স্মৃতি খুব স্বল্প। আগামী দিনে আপনাকে পেছনে ফিরে তাকাতে হবে এবং দেখতে পাবেন তিনি (ও’নেইল) কি করেছেন। কিন্তু জীবনের নিয়মে আপনাকে সামনে এগিয়ে যেতেই হবে।উল্লেখ্য, যুক্তরাষ্ট্র ও ফ্রান্সের দুটি কোম্পানির সঙ্গে কয়েক শ’ কোটি ডলারের গ্যাস প্রকল্প স্বাক্ষর নিয়ে চাপে ছিলেন ও’নেইল। যদিও চুক্তি অনুযায়ী প্রকল্পের প্রায় দ্বিগুণ পিএনজি গ্যাস রপ্তানি হবে। কিন্তু স্থানীয় কোম্পানিগুলো এই লাভ থেকে বঞ্চিত হবে বলে আশঙ্কা প্রকাশ করেছে।ইত্তেফাক/কেআই



41538,57355
ঈদযাত্রায় স্বস্তি দিতে বিআরটিসির ১১৪২ বাস: ওবায়দুল কাদের
জাতীয়
প্রকাশ : ২৬ মে ২০১৯, ১৫:১২
সড়ক পরিবহন ও সেতুমন্ত্রী ওবায়দুল কাদের বলেছেন, এবারের ঈদযাত্রায় স্বস্তি দিতে বিআরটিসির ১১৪২টি বাস যাত্রী পরিবহন করবে।রবিবার মতিঝিলে বাংলাদেশ সড়ক পরিবহন করপোরেশন (বিআরটিসি) কার্যালয়ে এক মতিবিনিময় সভায় তিনি এসব কথা বলেন।মন্ত্রী বলেন, সড়কপথে স্বস্তিদায়ক যাত্রার নিশ্চয়তা দিতে পারব এমন একটা অবস্থানে আমরা পৌঁছেছি। এবারের ঈদে পুরনো ৮৮৯টির সঙ্গে ২৫৩টি বাস নতুন যুক্ত হয়েছে।তিনি বলেন, কাঁচপুর-মেঘনা-গোমতী সেতু খুলে দেওয়ায় ঢাকা-চট্টগ্রাম মহাসড়কে কোনো যানজট থাকবে না। উত্তরবঙ্গগামী টাঙ্গাইল সড়কের দুটি ফ্লাইওভার ও চারটি আন্ডারপাস খুলে দেয়ায় যানজট না থাকলেও টঙ্গী থেকে গাজীপুর পর্যন্ত রাস্তায় কিছুটা সমস্যা হতে পারে।ইত্তেফাক/এএম



41539,57356
কেরানীগঞ্জে আদালত স্থানান্তরের বিরুদ্ধে খালেদার রিট
জাতীয়
প্রকাশ : ২৬ মে ২০১৯, ১৫:১৬
কেরানীগঞ্জের কেন্দ্রীয় কারাগারে আদালত স্থানান্তর করে জারি করা প্রজ্ঞাপনের বৈধতা চ্যালেঞ্জ করে হাইকোর্টে রিট দায়ের করেছেন বিএনপি চেয়ারপারসন খালেদা জিয়া। রবিবার খালেদা জিয়ার পক্ষে তাঁর আইনজীবীরা হাইকোর্টের সংশ্লিষ্ট শাখায় এই রিট দায়ের করেন।সোমবার বিচারপতি ফারাহ মাহুবুব ও বিচারপতি মো. খায়রুল আলমের অবকাশকালীন বেঞ্চে এ বিষয়ে শুনানি হতে পারে বলে জানিয়েছেন খালেদা জিয়ার অন্যতম আইনজীবী কায়সার কামাল।রিটে স্বরাষ্ট্র ও আইন সচিবকে বিবাদী করা হয়েছে। আবেদনে প্রজ্ঞাপনটির উপর স্থগিতাদেশ চাওয়া হয়েছে।আরও পড়ুন : রিটের বিষয়ে ব্যারিস্টার কায়সার কামাল বলেন, সংবিধান অনুযায়ী বিচার হবে প্রকাশ্য আদালতে। কিন্তু কারাগারে স্থানান্তর হওয়া আদালতে সকল আইনজীবীর প্রবেশাধিকার নেই। এখানে সংবিধান লঙ্ঘন হয়েছে। তাছাড়া আইনের বিধান অনুসরণ করে আদালত স্থানান্তর করা হয়নি।এর আগে খালেদার বিচারের জন্য ঢাকার পুরান কেন্দ্রীয় কারাগারে আদালত স্থানান্তর করা হয়েছিল। সেখান থেকে গত ১২ মে এক প্রজ্ঞাপনের মাধ্যমে কেরানীগঞ্জের কেন্দ্রীয় কারাগারে আদালত স্থানান্তর করা হয়েছে।এই সিদ্ধান্ত প্রত্যাহারে গত সপ্তাহে লিগ্যাল নোটিশ পাঠান খালেদার আইনজীবীরা। সেই নোটিশের জবাব না পেয়ে এবার রিট দায়ের করলেন তারা।দুর্নীতির দুই মামলায় মোট ১৭ বছর দণ্ডিত হয়ে গত বছরের ৮ ফেব্রুয়ারি থেকে কাবাবন্দি বিএনপি চেয়ারপারসন খালেদা জিয়া। দীর্ঘদিন কারাগারে থেকে অসুস্থ খালেদা জিয়াকে বর্তমানে বঙ্গবন্ধু মেডিকেল বিশ্ববিদ্যালয় হাসপাতালে চিকিৎসা দেয়া হচ্ছে।ইত্তেফাক/কেআই



41540,57357
‘মেয়েদের কর্মসংস্থানের জন্য কারিগরি শিক্ষায় জোর দিতে হবে’
জাতীয়
প্রকাশ : ২৬ মে ২০১৯, ১৫:২০
প্রধানমন্ত্রী শেখ হাসিনা বলেছেন, মেয়েদের কর্মসংস্থানের জন্য কারিগরি শিক্ষার ওপর জোর দিতে হবে। নারী উদ্যোক্তা ও কর্মীদের প্রশিক্ষণ দিয়ে আরও দক্ষ ও যুগোপযোগী করতে হবে।রবিবার সকালে গণভবনে জয়িতা ফাউন্ডেশনের বোর্ড অব গভর্ন্যান্সের বিশেষ সভায় সূচনা বক্তব্যে তিনি এ কথা বলেন।শেখ হাসিনা বলেন, নারী-পুরুষের সুষম উন্নয়ন না হলে সমাজ পঙ্গুই থেকে যাবে। এ জন্য বয়স্কভাতা, বিধবাভাতা, শান্তিনিবাসসহ সামাজিক নিরাপত্তাবেষ্টনীর আওতায় নারীদের উন্নয়নে কাজ করছে সরকার।এ সময় নারী উদ্যোক্তা ও কর্মীদের প্রশিক্ষণ দিয়ে আরও দক্ষ ও যুগোপযোগী করার তাগিদ দেন প্রধানমন্ত্রী।আরো পড়ুন: বিরল সীমান্তে বিএসএফের গুলিতে বাংলাদেশি নিহততিনি বলেন, মেয়েদের উৎপাদিত পণ্য বাজারজাত করার সুযোগ করে দিতে হবে। তা না হলে তারা নিরুৎসাহিত হয়ে পড়বে বলেও উদ্বেগ জানান শেখ হাসিনা।তিনি বলেন, দারিদ্র্য বিমোচনের লক্ষ্যে কাজ করছে সরকার। একই সঙ্গে নারীদের সামাজিক নিরাপত্তা নিশ্চিতের পাশাপাশি তাদের অর্থনৈতিক কর্মকাণ্ডে অংশ নেয়ার সুযোগ করে দেওয়া হচ্ছে।ইত্তেফাক/এমআই



41543,57360
বৃষ্টিতে বাংলাদেশ-পাকিস্তানের খেলায় টসে বিলম্ব
খেলা
প্রকাশ : ২৬ মে ২০১৯, ১৫:৩৫
বৃষ্টির কারণে বাংলাদেশ ও পাকিস্তানের মধ্যে বিশ্বকাপের প্রথম প্রস্তুতি ম্যাচের টসে বিলম্ব হচ্ছে। বাংলাদেশ সময় বেলা সাড়ে তিনটায় কার্ডিফে এই ম্যাচ শুরু হওয়ার কথা ছিল।পাকিস্তানের বিপক্ষে আজকের অনুশীলন ম্যাচ দিয়েই বিশ্বকাপের আনুষ্ঠানিকতা শুরু করছে বাংলাদেশ। আগামী ২ জুন বিশ্বকাপের মূলপর্বে বাংলাদেশের প্রথম ম্যাচ দক্ষিণ আফ্রিকার বিপক্ষে। তার আগে ভারতের বিপক্ষে ২৮ মে খেলবে দ্বিতীয় অনুশীলন ম্যাচ।কার্ডিফে বাংলাদেশের রয়েছে শতভাগ জয়ের রেকর্ড। এখানেই ২০০৫ সালে সে সময়ের বিশ্বসেরা দল অস্ট্রেলিয়াকে হারিয়েছিল হাবিবুল বাশারের নেতৃত্বাধীন বাংলাদেশ দল। এরপর ২০১৭ সালে এই ভেন্যুতে নিউজিল্যান্ডকে হারিয়েছিল বাংলাদেশ।আরও পড়ুন : আয়ারল্যান্ডে অনুষ্ঠিত ত্রিদেশীয় টুর্নামেন্ট জিতে ফুরফুরে মেজাজেই ইংল্যান্ডে গেছে তারা। ফলে এই দুটো অনুশীলন ম্যাচ বাংলাদেশের কাছে স্রেফ খেলোয়াড়দের সমন্বয়টা দেখে নেওয়ার সুযোগ। আজকের ম্যাচে বিশেষ করে নজরে থাকবেন রুবেল হোসেন ও সাব্বির রহমান রুম্মন। রুবেল ইনজুরি থেকে সেরে ওঠার পর আয়ারল্যান্ডে খেলার সুযোগ পাননি। তার বদলে নতুন বলে সাইফউদ্দিন বল করেছেন।ইত্তেফাক/কেআই



41544,57361
রাজাকারদের তালিকা মন্ত্রণালয়ে পাঠানোর পরামর্শ
জাতীয়
প্রকাশ : ২৬ মে ২০১৯, ১৫:৩৮
মুক্তিযুদ্ধ বিষয়ক মন্ত্রণালয় সম্পর্কিত সংসদীয় স্থায়ী কমিটির সভায় মুক্তিযুদ্ধকালীন সময়ে থানা বা মহাকুমা অথবা জেলা প্রশাসন থেকে বেতন-ভাতা উত্তোলনকারী রাজাকারদের তালিকা যথাযথভাবে সংরক্ষণ ও প্রকাশের ব্যবস্থা নিতে এর একটি তালিকা মন্ত্রণালয়ে প্রেরণের পরামর্শ দেওয়া হয়েছে।সংসদ ভবনে আজ রবিবার কমিটির সভাপতি শাজাহান খানের সভাপতিত্বে অনুষ্ঠিত সভায় এ পরামর্শ দেওয়া হয়।কমিটি সদস্য মুক্তিযুদ্ধ বিষয়ক মন্ত্রী আ ক ম মোজাম্মেল হক, মেজর (অব.) রফিকুল ইসলাম, বীর উত্তম এবং কাজী ফিরোজ রশীদ সভায় অংশগ্রহণ করেন।সভায় রাজধানীর সোহরাওয়ার্দী উদ্যানে নির্মাণাধীন ‘স্বাধীনতা স্তম্ভ’ প্রকল্প কাজের অগ্রগতি আগামী ২৮ মে সকাল ১১টায় সরেজমিনে পরিদর্শনের সিদ্ধান্ত নেওয়া হয়।কমিটি বিগত সভায় গৃহীত সিদ্ধান্তসমূহ বাস্তবায়নের অগ্রগতি, মুক্তিযুদ্ধের তালিকা যাচাই-বাছাই কার্যক্রমের অগ্রগতি সংক্রান্ত বিষয়ে বিস্তারিত আলোচনা করে।আরো পড়ুন: কেরানীগঞ্জে আদালত স্থানান্তরের বিরুদ্ধে খালেদার রিটমুক্তিযুদ্ধ বিষয়ক মন্ত্রণালয়ের সচিব এবং বিভিন্ন সংস্থার প্রধানগণসহ মন্ত্রণালয় ও সংসদ সচিবালয়ের সংশ্লিষ্ট কর্মকর্তাবৃন্দ সভায় উপস্থিত ছিলেন। বাসস।ইত্তেফাক/এমআই



41545,57362
কুড়িগ্রামে বিদ্যুৎস্পৃষ্টে গৃহবধূর মৃত্যু
সারাদেশ
প্রকাশ : ২৬ মে ২০১৯, ১৫:৪৫
কুড়িগ্রামের উলিপুরে বিদ্যুৎস্পৃষ্টে এক গৃহবধূর মর্মান্তিক মৃত্যু হয়েছে। ঘটনাটি ঘটেছে, রবিবার দুপুরে খামার তবকপুর গ্রামে। পারিবারিক সূত্রে জানা গেছে, উপজেলার তবকপুর ইউনিয়নের খামার তবকপুর গ্রামের আলম মিয়ার স্ত্রী শিউলি বেগম (২৮) গোয়াল ঘরে গরুকে গোসল করাতে যান। এসময় বিদ্যুৎস্পৃষ্ট হয়ে মেঝেতে পড়ে যান তিনি। বাড়ির লোকজন তাকে উদ্ধার করে উপজেলা স্বাস্থ্য কমপ্লেক্সে নিয়ে আসলে কর্তব্যরত চিকিৎসক মৃত্যু ঘোষণা করেন। ওই ওয়ার্ডের ইউপি সদস্য মকবুল হোসেন মানিক ঘটনার সত্যতা নিশ্চিত করেছেন।ইত্তেফাক/জেডএইচ



41546,57363
ইউজিসি’র ১৩তম চেয়ারম্যান হিসেবে ড. কাজী শহীদুল্লাহর যোগদান
শিক্ষা
প্রকাশ : ২৬ মে ২০১৯, ১৫:৫০
বাংলাদেশ বিশ্ববিদ্যালয় মঞ্জুরী কমিশনের (ইউজিসি) নবনিযুক্ত চেয়ারম্যান অধ্যাপক ড. কাজী শহীদুল্লাহ আজ রবিবার ইউজিসিতে যোগদান করেছেন। কমিশনের ভারপ্রাপ্ত চেয়ারম্যান অধ্যাপক ড. মোহাম্মদ ইউসুফ আলী মোল্লার কাছ থেকে তিনি দায়িত্ব গ্রহণ করেন। অধ্যাপক ড. কাজী শহীদুল্লাহ ইউজিসি’র ১৩তম চেয়ারম্যান।এ সময় ইউজিসি চেয়ারম্যান অধ্যাপক ড. কাজী শহীদুল্লাহ বলেন, তাঁর মূল চ্যালেঞ্জ হবে দেশে গুণগত উচ্চশিক্ষা নিশ্চিত করা। একই সাথে গবেষণার সংখ্যা ও মান বৃদ্ধি করা।কাজী শহীদুল্লাহ আরো বলেন, তাঁর দায়িত্ব সরকারের নিয়ম নীতি মেনে দেশের বিশ্ববিদ্যালয়সমূহের তদারকি প্রতিষ্ঠান ইউজিসিকে পরিচালনা করা। তিনি ইউজিসি’র কর্মকর্তা-কর্মচারীদের নিয়ম-শৃঙ্খলা ও বিধিবিধান মেনে সততা-নিষ্ঠার সাথে দাপ্তরিক কার্যক্রম সম্পাদন করার আহ্বান জানান।সভায় ইউজিসি সদস্য অধ্যাপক ড. দিল আফরোজা বেগম, অধ্যাপক ড. মোঃ আখতার হোসেন ও অধ্যাপক ড. এম. শাহ্ নওয়াজ আলি, শাহজালাল বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ফরিদ উদ্দিন আহমেদ, মাওলানা ভাসানী বিজ্ঞান ও প্রযুক্তি বিশ্ববিদ্যালয়ের উপাচার্য অধ্যাপক ড. মোঃ আলাউদ্দিন, ইউজিসি সচিব ড. মোঃ খালেদ এবং ইউজিসি’র বিভাগীয় প্রধানগণ উপস্থিত ছিলেন।ইউজিসি’র ভারপ্রাপ্ত চেয়ারম্যান অধ্যাপক ড. মোহাম্মদ ইউসুফ আলী মোল্লা কমিশনের সদস্য এবং কর্মকর্তাদের পক্ষ থেকে নবনিযুক্ত চেয়ারম্যানকে ফুলেল শুভেচ্ছা জানান।ইত্তেফাক/এএম



41547,57364
নাগেশ্বরীতে হঠাৎ অজ্ঞাত রোগে ৯ জন অসুস্থ
সারাদেশ
প্রকাশ : ২৬ মে ২০১৯, ১৫:৫২
নাগেশ্বরীতে হঠাৎ করে অজ্ঞাত রোগে একই পরিবারের ৬ জনসহ ৯ জন অসুস্থ হয়ে পড়েছেন। কুড়িগ্রাম সদর হাসপাতালে চিকিৎসাধীন রয়েছেন তারা।পরিবার ও এলাকাবাসী সূত্রে জানা গেছে, শনিবার সকালে উপজেলার ভিতরবন্দ ইউনিয়নের ডাকনিরপাট গ্রামে এ ঘটনা ঘটে। ২নং ওয়ার্ড ইউপি সদস্য রতন রায়ের পরিবারের লোকজন সকালে ঘুম থেকে ওঠার কিছুক্ষণ পর একে একে সকলে প্রচণ্ড মাথা ব্যাথা অনুভব করে। এরপর তারা শরীরে দুর্বলতা অনুভব করে। তারপর অসুস্থ হয়ে জ্ঞান হারিয়ে ফেলেন।তাদের এ অবস্থা দেখে প্রতিবেশীরা এগিয়ে এলে তাদের মধ্যে ৩জন অসুস্থ হয়ে পড়েন। খবর পেয়ে রতন রায় বাড়ি ফিরে তাদের দ্রুত কুড়িগ্রাম সদর হাসপাতালে ভর্তি করান।সেখানে জ্ঞান ফিরে এলে রতনের ছোট ভাই রনি রায় জানান, দাদা ওইদিন বাড়িতে না থাকায় তার কক্ষ তালাবন্ধ ছিল। সকালে ওই কক্ষের দরোজা খুলতেই প্রথমে মেজ ভাই রানা রায় অসুস্থ হয়ে পড়েন। তাকে উদ্ধার করতে গিয়ে একে একে পরিবারের সকলেসহ প্রতিবেশীদের কয়েকজন অসুস্থ হন। রতন রায় জানান, শুক্রবার রাতে তিনি কুড়িগ্রামের বাসায় যান। শনিবার দুপুরে খবর পেয়ে গ্রামের বাড়ি ফিরে অসুস্থ অবস্থায় তাদের নিয়ে কুড়িগ্রাম সদর হাসপাতালে ভর্তি করান।আরও পড়ুন: মুক্তিযুদ্ধকালীন বেতন-ভাতা উত্তোলনকারী রাজাকারদের তালিকা মন্ত্রণালয়ে পাঠানোর পরামর্শসংবাদ পেয়ে রাতে নাগেশ্বরী থানা পুলিশ ঘটনাস্থল পরিদর্শন করেন। উপজেলা স্বাস্থ্য ও প.প কর্মকর্তা ডা. নির্মলেন্দু রায় মানিক জানান, অনুমান করা হচ্ছে কেউ হয়তো কোন কারণে ওই কক্ষে চেতনানাশক জাতীয় ঔষধ স্প্রে করেছে। এর প্রতিক্রিয়ায় এমনটা হতে পারে।ইত্তেফাক/নূহু



41548,57365
সাত সচিবের দপ্তর বদল
জাতীয়
প্রকাশ : ২৬ মে ২০১৯, ১৫:৫২
সাত সচিবকে রদবদল করেছে সরকার। জনপ্রশাসন মন্ত্রণালয়ের পৃথক আদেশ জারি করা হয়েছে। তাদের বদলিপূর্বক প্রেষণে নিয়োগ দেওয়া হয়েছে বলে জানানো হয়।আজ রবিবার জানা গেছে, নির্বাচন কমিশন সচিবালয়ের সচিব নিয়োগ পেয়েছেন কারিগরি ও মাদ্রাসা শিক্ষা বিভাগের সচিব মো. আলমগীর। অপরদিকে, নির্বাচন কমিশন সচিবালয়ের সচিব হেলাল উদ্দিন আহমেদকে পাঠানো হয়েছে স্থানীয় সরকার বিভাগে।পরিকল্পনা কমিশনের সদস্য (সচিব) সুবীর কিশোর চৌধুরীকে বাংলাদেশ জ্বালানি ও বিদ্যুৎ গবেষণা কাউন্সিলের চেয়ারম্যান করা হয়েছে।বাংলাদেশ জ্বালানি ও বিদ্যুৎ গবেষণা কাউন্সিলের চেয়ারম্যান (সচিব) বেগম শাহীন আহমেদ চৌধুরীকে পরিকল্পনা কমিশনের সদস্য করা হয়েছে। ভূমি সংস্কার বোর্ডের চেয়ারম্যান (ভারপ্রাপ্ত সচিব) মুনশী শাহাবুদ্দীন আহমেদকে কারিগরি ও মাদ্রাসা শিক্ষা বিভাগের ভারপ্রাপ্ত সচিব করা হয়েছে।আরো পড়ুন: কেরানীগঞ্জে আদালত স্থানান্তরের বিরুদ্ধে খালেদার রিটশ্রম ও কর্মসংস্থান মন্ত্রণালয়ের ভারপ্রাপ্ত সচিব উম্মুল হাসনাকে ভূমি সংস্কার বোর্ডের চেয়ারম্যান নিযুক্ত করা হয়েছে। এ ছাড়া ঢাকা বিভাগের কমিশনার (অতিরিক্ত সচিব) কেএম আলী আজমকে শ্রম ও কর্মসংস্থান মন্ত্রণালয়ের ভারপ্রাপ্ত সচিব করা হয়েছে।ইত্তেফাক/এমআই 



41549,57366
ছাতকে দুই পক্ষের সংঘর্ষে গুলি বিনিময়, আহত ৫০
সারাদেশ
প্রকাশ : ২৬ মে ২০১৯, ১৬:০৩
ছাতকে দুই পক্ষের সংঘর্ষে কমপক্ষে অর্ধশতাধিক লোক আহত হয়েছে। গুরুতর আহত আব্দুল মতলিব (৬৯), আব্দুল হক (৫০), নোমান আহমদ (২২), এমএ নূর (২৫), ফরহাদসহ (২৫) ১০জনকে সিলেট ওসমানী মেডিকেল কলেজ হাসপাতালে ভর্তি করা হয়েছে। বাকি আহতদের ছাতক, কৈতকসহ বিভিন্ন হাসপাতালে ভর্তি ও চিকিৎসা দেওয়া হয়েছে।রবিবার সকালে উপজেলার দোলারবাজার ইউনিয়নের কুর্শি গ্রামের শামীম আহমদ ও মনির উদ্দিন পক্ষদ্বয়ের মধ্যে এ সংঘর্ষের ঘটনা ঘটে। স্থানীয় সূত্রে জানা যায়, পূর্ব শত্রুতার জের ধরে দুইপক্ষের মধ্যে উত্তেজনা বিরাজ করছিলো কদিন ধরে। মসজিদের রাস্তা নিয়ে রবিবার দুপক্ষের লোকজনের মধ্যে কথা কাটাকাটি হয়। এক পর্যায়ে এ নিয়ে সংঘর্ষের সৃষ্টি হয়। সংঘর্ষের সময় দেশিও অস্ত্রের পাশাপাশি আগ্নেয়াস্ত্রের ব্যবহার হয়েছে।স্থানীয় একাধিক লোক জানান, সংঘর্ষের সময় প্রায় ১০-১২টি গুলির শব্দ শোনা গিয়েছে। ইউপি চেয়ারম্যান সায়েস্তা মিয়া সংঘর্ষের ঘটনা স্বীকার করে জানান, ‘গোলাগুলি হয়েছে শুনেছি।’আরও পড়ুন: নাগেশ্বরীতে হঠাৎ অজ্ঞাত রোগে ৯ জন অসুস্থছাতক থানার ওসি তদন্ত আমিনুল ইসলাম জানান, এলাকার পরিস্থিতি বর্তমানে শান্ত রয়েছে। জাহিদপুর তদন্ত কেন্দ্রের পুলিশ ঘটনাস্থলে রয়েছে। গোলাগুলির বিষয়টি স্থানীয় লোকজনের মাধ্যমে অবহিত হয়েছেন তিনি।ইত্তেফাক/নূহু



41550,57367
প্রতিযোগিতায় টিকতে হলে খাতভিত্তিক উৎপাদন বাড়াতে হবে: শিল্পমন্ত্রী
বাণিজ্য
প্রকাশ : ২৬ মে ২০১৯, ১৬:০৫
কৃষিখাতে শ্রমিক সংকট নিরসনে কৃষি যান্ত্রিকীকরণের মাধ্যমে উৎপাদনশীলতা বাড়াতে প্রয়োজনীয় প্রশিক্ষণ দেবে শিল্প মন্ত্রণালয়ের আওতাধীন ন্যাশনাল প্রোডাক্টিভিটি অর্গানাইজেশন (এনপিও)। এ প্রশিক্ষণের মাধ্যমে প্রযুক্তিগত উৎকর্ষতার প্রতিও আগ্রহ সৃষ্টি করা হবে। এছাড়া, প্রথাগত কৃষি উৎপাদন ক্রমান্বয়ে বাণিজ্যিক রূপ লাভ করায় এ খাতে উৎপাদনশীলতার বৃদ্ধির বিদ্যমান সুযোগ পরিকল্পিতভাবে পণ্য বৈচিত্রকরণের মাধ্যমে কাজে লাগানো হবে।  রবিবার শিল্প মন্ত্রণালয়ে অনুষ্ঠিত জাতীয় উৎপাদনশীলতা পরিষদ (এনপিসি)-এর ত্রয়োদশ সভায় এ সিদ্ধান্ত নেওয়া হয়। দেশের শিল্প ও সেবাসহ বিভিন্নখাতে উৎপাদনশীলতা বৃদ্ধির লক্ষ্যে জাতীয় পর্যায়ে কর্ম-কৌশল নির্ধারণের জন্য এ সভার আয়োজন করা হয়। শিল্পমন্ত্রী নূরুল মজিদ মাহমুদ হুমায়ূন এমপি এতে সভাপতিত্ব করেন। সভায় শিল্প, সেবা ও কৃষিখাতে উৎপাদনশীলতা বাড়ানোর বিষয়ে বিস্তারিত আলোচনা হয়। এসময় জানানো হয়, বাংলাদেশে শিল্প কারখানায় উৎপাদনশীলতার হার এখনও শতকরা ৫০ ভাগের নিচে। এশিয়ার প্রতিবেশী রাষ্ট্রগুলোতে উৎপাদনশীলতার হার ৬০ শতাংশের বেশি। প্রতিযোগিতামূলক বিশ্ববাজারে বাংলাদেশি পণ্য টিকে থাকার জন্য শিল্পখাতে উৎপাদনশীলতা বাড়ানোর উদ্যোগ নিতে হবে। এ লক্ষ্যে শ্রমিকদের প্রশিক্ষণের পাশাপাশি কারখানা ব্যবস্থাপনায় জড়িত মধ্যম পর্যায়ের ব্যবস্থাপকদের প্রশিক্ষণের আওতায় আনার সিদ্ধান্ত নেয়া হয়। সভায় জানানো হয়, কৃষি ও শিল্পখাতে উৎপাদনশীলতা বাড়াতে এনপিও নির্ধারিত বার্ষিক লক্ষ্যমাত্রা অনুযায়ী প্রশিক্ষণ ও কর্মশালার আয়োজন করেছে। রাষ্ট্রায়ত্ত শিল্পখাতে উৎপাদনশীলতা বাড়াতে এনপিও’র উদ্যোগ অব্যাহত রয়েছে। চামড়া শিল্প এবং রাষ্ট্রায়ত্ত চিনি ও সার শিল্প কারখানার উৎপাদনশীলতা উন্নয়নে প্রতিষ্ঠানটি বিশেষ কর্মসূচি গ্রহণ করবে বলে সভায় সিদ্ধান্ত গৃহীত হয়।  সভায় শিল্পমন্ত্রী বলেন, বিশ্ববাজারের প্রতিযোগিতায় টিকে থাকতে হলে, খাতভিত্তিক উৎপাদনশীলতা বাড়াতে হবে। এ লক্ষ্যে খাতভিত্তিক গবেষণা সেল ও পৃথক কমিটি গঠন করতে হবে। এ কমিটি প্রয়োজন অনুযায়ী সভা আয়োজন করে উৎপাদনশীলতা বৃদ্ধির পাশাপাশি শিল্পপণ্য বৈচিত্রকরণ ও শিল্প দক্ষতা বাড়ানোর কর্মসূচি গ্রহণ করবে। ইত্তেফাক/জেডএইচ



41551,57368
গৌরীপুরে বয়রাঘাট সেতুটি যে কোনো মুহূর্তে ধ্বসে পড়তে পারে
সারাদেশ
প্রকাশ : ২৬ মে ২০১৯, ১৬:১৭
ময়মনসিংহের গৌরীপুর উপজেলার ভাংনামারী ইউনিয়নের বয়রাঘাট এলাকায় খালের ওপর নির্মিত সেতুটি ধ্বসে পড়ার আশংকা দেখা দিয়েছে। সেতুর এক প্রান্তের পিলার ভেঙে ধ্বসে পড়ায় ব্রিজের লাগোয়া মাটি সরে গেছে। অপর প্রান্তের পিলারের অবস্থাও নড়বড়ে।  সেতুটি যান চলাচল বন্ধ থাকলেও ঝুঁকি নিয়ে পথচারীরা  সেতু পারাপার হচ্ছে।স্থানীয়দের অভিযোগ, সেতুর নিচে খালের মাটি খনন করায় সেতুর পিলারের অংশের মাটি সরে গেছে। অপরদিকে ব্রহ্মপুত্র নদ থেকে অবৈধভাবে বালু উত্তোলন করা ট্রাকগুলো নিয়মিত সেতুর ওপর দিয়ে চলাচলের কারণে সেতুটির এই বেহাল অবস্থা সৃষ্টি হয়েছে। অচিরেই সেতুটি সংস্কার করা না হলে যে কোনো মুহূর্তে সেতু ধ্বসে বড় ধরণের  দুর্ঘটনার পাশাপাশি যোগাযোগ বিচ্ছিন্ন হওয়ার আশংকাও রয়েছে। এলজিইডি উপজেলা কার্যালয় সূত্রে জানা গেছে, প্রায় ১২ বছর আগে সরকারের বার্ষিক উন্নয়ন কর্মসূচির (এডিপি)  অর্থায়নে ভাংনামারী ইউনিয়নের ব্রহ্মপুত্র নদঘেঁষা বয়রাঘাট খালের ওপর সেতুটি নির্মাণ করা হয়। প্রতিদিন এই  সেতু দিয়ে নদতীরবর্তী কয়েক শত মানুষ চলাচল করতো। কিন্তু সম্প্রতি সেতুটি দিয়ে অতিরিক্ত মাত্রায় বালুবাহী ট্রাক চলাচল করায় সেতুটির কাঠামো দুর্বল হয়ে পড়ে।দুই সপ্তাহ আগে সেতুটির এক প্রান্তের পিলার ধ্বসে পড়ে সেতুর ওপররের অংশ নুয়ে পড়েছে। সরে গেছে সংযোগ সড়কের মাটি। অপরপ্রান্তের পিলারের অবস্থাও নড়বড়ে। সেতুটি যে কোনো মুহূর্তে ধ্বসে পড়তে পারে এমন আশঙ্কা করছে এলাকাবাসী।ভাংনামারী ইউনিয়ন পরিষদের চেয়ারম্যান মফিজুন নূর খোকা বলেন, ‘প্রভাবশালীদের ছত্রছায়ায় অবৈধভাবে বালু উত্তোলনকারী ভারী যানবাহনগুলো বয়রাঘাটের সেতুর ওপর দিয়ে চলাচল করায় সেতুটি ধ্বসে পড়েছে। অবৈধভাবে বালু উত্তোলনকারীদের বিরুদ্ধে ব্যবস্থা গ্রহণের পাশাপাশি সেতু সংষ্কারের বিষয়টি আমরা ঊর্ধ্বতন কর্তৃপক্ষকে জানিয়েছি।’আরও পড়ুন: ছাতকে দুই পক্ষের সংঘর্ষে গুলি বিনিময়, আহত ৫০গৌরীপুর উপজেলা প্রকৌশলী (এলজিইডি) আবু সালেহ মো. ওয়াহীদুল হক  বলেন, ‘এক যুগ পূর্বে এডিপির অর্থায়নে সেতুটি নির্মিত হয়েছিলো। শুনেছি ভারী যানবাহন চলাচল করার কারণে সেতুটির বেহাল অবস্থা হয়েছে। ইউনিয়ন পরিষদ যোগাযোগ করলে আমরা সেতুটি সংস্কার করে দিবো।’ইত্তেফাক/নূহু



41552,57369
খালেদা জিয়ার গ্রেপ্তারি পরোয়ানা সংক্রান্ত প্রতিবেদন ৩০ জুন
জাতীয়
প্রকাশ : ২৬ মে ২০১৯, ১৬:২৬
উস্কানিমূলক বক্তব্যের মাধ্যমে দেশের বিভিন্ন সম্প্রদায়ের মধ্যে বিশৃঙ্খলা সৃষ্টির চেষ্টা করাসহ ধর্মীয় অনুভূতিতে আঘাতের অভিযোগে বিএনপি চেয়ারপারসন বেগম খালেদা জিয়ার গ্রেপ্তারি পরোয়ানা তামিল সংক্রান্ত প্রতিবেদন দাখিলের তারিখ আগামী ৩০ জুন ধার্য করেছে আদালত।আজ রবিবার মামলাটি খালেদা জিয়াকে গ্রেপ্তার সংক্রান্ত তামিল প্রতিবেদন দাখিলের দিন ধার্য ছিল। কিন্তু এদিন গুলশান থানা পুলিশ প্রতিবেদন দাখিল করতে পারেনি। এ জন্য ঢাকা মহানগর হাকিম জিয়াউর রহমান আগামী ৩০ জুন গ্রেপ্তার সংক্রান্ত তামিল প্রতিবেদন দাখিলের তারিখ ঠিক করেন।এ নিয়ে গ্রেপ্তার সংক্রান্ত তামিল প্রতিবেদন দাখিলের জন্য গুলশান থানা পুলিশ ৫ বার সময় নিয়েছে বলে জানান সংশ্লিষ্ট আদালতের পেশকার রাকিব চৌধুরী।আরও পড়ুন: বৃষ্টিতে বাংলাদেশ-পাকিস্তানের খেলায় টসে বিলম্বমামলার আরজিতে বলা হয়, রাজধানীর শাহবাগ থানার ইঞ্জিনিয়ার্স ইনস্টিটিউটে ২০১৪ সালের ১৪ অক্টোবর বিকালে হিন্দু সমপ্রদায়ের শুভ বিজয়ার অনুষ্ঠানে সনাতন ধর্মাবলম্বীদের সঙ্গে শুভেচ্ছা বিনিময়কালে বেগম খালেদা জিয়া সংক্ষিপ্ত বক্তব্যের মাধ্যমে দেশে সামপ্রদায়িক দাঙ্গা সৃষ্টির চেষ্টা করেছেন। ইচ্ছাকৃতভাবে খালেদা জিয়া সব ধর্মের মানুষের অনুভূতিতে কঠোর আঘাত করেছেন মর্মে বাদী অভিযোগ করেন।ইত্তেফাক/কেকে



41553,57370
আগৈলঝাড়ায় কাঠ-বাঁশের ঝুঁকিপূর্ণ সেতু এলাকাবাসীর মরণ ফাঁদ
সারাদেশ
প্রকাশ : ২৬ মে ২০১৯, ১৬:৩৩
আগৈলঝাড়ায় ভাঙা সেতুর ওপর বাঁশ-কাঠের ঝুঁকিপূর্ণ সেতু দিয়ে প্রতিদিন শতাধিক লোক যাতায়াত করছে। ফলে যে কোনো সময় এটি ভেঙ্গে পড়ে ঘটতে পারে বড় ধরনের দুর্ঘটনা। উপজেলা সদরের কেন্দ্রীয় কালী মন্দির থেকে দক্ষিণ দিকের ওয়াপদা বেড়িবাঁধে যাতায়াতের একমাত্র পথ এই বাঁশ কাঠের ব্রিজটি।
 
উপজেলার গৈলা মডেল ইউনিয়নের রাহুৎপাড়া গ্রামের স্থানীয় বাসিন্দারা জানান, এই পথে অগণিত লোকজন চলাচল করলেও কবে নাগাদ এই মরণ ফাঁদের কাঠ বাঁশের ব্রিজটি পাকা সেতুতে রূপান্তরিত হবে তা তাদের অজানা।পূর্বে রামের বাজার এবং পশ্চিমে ঘোড়ারপাড় প্রাথমিক বিদ্যালয়ে যাতায়াতের পথে ব্রিজ ছাড়া এই কাঠ বাঁশের পাটাতনের সেতুটিই ওই এলাকার কয়েক শত লোকজনের চলাচলের একমাত্র পথ।কাঠ, বাঁশ নষ্ট হয়ে বর্তমানে সেতুটি ব্যবহারে সম্পূর্ণ অনুপযোগী হয়ে পড়েছে। লোহার রডগুলো একেবারে নড়বড়ে। এটি ধ্বসে পড়ে যে কোনো সময় বড় ধরনের দুঘর্টনা ঘটতে পারে। গ্রামের লোকজন স্বেচ্ছায় নিজস্ব উদ্যোগে এটি কয়েকবার মেরামত করলেও সরকারের এলজিইডি বিভাগ থেকে ব্রিজ নির্মাণ বা সংস্কারে কোন বরাদ্দ পাওয়া যায়নি। আরও পড়ুন: গৌরীপুরে বয়রাঘাট সেতুটি যে কোনো মুহূর্তে ধ্বসে পড়তে পারেএ ব্যপারে উপজেলা এলজিইডি প্রকৌশলী রাজ কুমার গাইন জানান, সেতুটির বর্তমান অবস্থা দেখে প্রয়োজনীয় ব্যবস্থা গ্রহণ করা হবে।ইত্তেফাক/নূহু



41554,57371
নির্বাচনে জয়ী হয়েই নতুন কাজে ব্যস্ত দেব
বিনোদন
প্রকাশ : ২৬ মে ২০১৯, ১৬:৩৯
সদ্য সাংসদ নির্বাচিত হয়েছেন দেব। ঘাটালের দ্বিতীয়বারের তৃণমূল কংগ্রেসের সাংসদ৷ তার ওপর ঘাটালের মানুষ আবারও ভরসা রেখেছেন। তাই এই ফল। আর ভোটের ফল প্রকাশ হওয়ার পরই দেব মেতে উঠেছেন নতুন রূপে। ক্যামেরার সামনে থেকে তিনি চলে গেলেন ক্যামেরার পেছনে।দেব একাধারে অভিনেতা-নেতা। অভিনয় তাকে খ্যাতি দিয়েছে। আর নেতা হওয়ার সুবাদে তিনি সাধারণ মানুষের সেবার সুযোগ পেয়েছেন। বরাবরই তিনি দেখিয়েছেন সৌজন্যের রাজনীতি। যা ভীষণভাবেই হিট!আরও পড়ুন: ছাতকে দুই পক্ষের সংঘর্ষে গুলি বিনিময়, আহত ৫০দ্বিতীয়বার সাংসদ হওয়ার পরপরই তিনি বেরিয়ে গেলেন ছবির শুটিং-এ। পরবর্তী ছবি কিজন্যাপ। সঙ্গে রয়েছেন রুক্মিণী। তার কাজেই ব্যস্ত দেব। ছবি পরিচালক রাজা চন্দ।নিজেই জানিয়েছিলেন, এবার সংসদে তিনি আগের বারের থেকে বেশি হাজিরা দেবেন। সঙ্গে মানুষের জন্য কাজ আরও বাড়াবেন। তবে তার ছবির কাজও থেকে থাকবে না। নিজের প্রযোজনায় ছবি তৈরি হবে, সঙ্গে চলছে পুরোদমে অভিনয়ও।ইত্তেফাক/বিএএফ



41555,57372
ছাত্রলীগ সভাপতির চাঁদাবাজির প্রতিবাদে দলিল লেখকদের কর্মবিরতি
সারাদেশ
প্রকাশ : ২৬ মে ২০১৯, ১৬:৪২
সাতক্ষীরার আশাশুনি উপজেলা সাব রেজিস্ট্রি অফিসে উপজেলা ছাত্রলীগ সভাপতির চাঁদাবাজির প্রতিবাদে দলিল লেখকরা কর্মবিরতি পালন করেছেন। তারা এ ঘটনার বিচার না হওয়া পর্যন্ত কাজে ফিরবেন না বলে জানিয়েছেন। আজ রবিবার আশাশুনি উপজেলা সাব রেজিস্ট্রি অফিসে চাঁদাবাজির ঘটনার পর এ কর্মবিরতি পালিত হয়। আজ কোনো দলিল রেজিস্ট্রি হয়নি। দলিল লেখকরা বলেন, ‘আজ ১১০টি দলিল লেখা হলেও কোনোটিই রেজিস্ট্রি হয়নি। এতে সরকার  কমপক্ষে ৪০ থেকে ৪৫ লাখ টাকা ভূমি হস্তান্তর কর থেকে বঞ্চিত হলো।’দলিল লেখকরা বলেন, ‘আমরা থানার ওসিকে বলেছি আসমাউলকে গ্রেফতার না করা হলে সোমবার মানববন্ধন করা হবে।’ এ নিয়ে তারা থানায় লিখিত অভিযোগ দেওয়ার প্রস্তুতি নিয়েছেন। সোমবার তারা আশাশুনিতে মানববন্ধন করবেন বলে ঘোষণা দিয়েছেন। তবে আশাশুনির ওসি আবদুস সালাম বলেন, ‘চাঁদাবাজির কোনো অভিযোগ আমার কাছে এখনও আসেনি।’দলিল লেখক সমিতির ভারপ্রাপ্ত সভাপতি মুজিবর রহমান ও সম্পাদক বদরুজ্জামান জানান, উপজেলা ছাত্রলীগের সভাপতি আসমাউল হুসাইন আজ সাব রেজিস্ট্রি অফিসে এসে তোলপাড় শুরু করে। সে সাব রেজিস্ট্রারের কাছে চাঁদা দাবি করে। সে বলে, চাঁদা না দিলে এই অফিসে বসতে দেওয়া হবে না। সে সাব রেজিস্ট্রারকে অপমানসূচক ভাষায় শাসিয়ে প্রশ্ন করে, ‘তুই এ কয়দিন অফিসে আসিস নাই কেনো?’ দলিল লেখক সমিতির কোষাধ্যক্ষ বলেছেন তার কাছেও আসমাউল হুসাইন ৩০ হাজার টাকা চাঁদা চেয়েছে। দলিল লেখকরা বলেন, ‘সপ্তাহের রবিবার ও সোমবার এই দুই দিন এখানে দলিল লেখার কাজ হয়।’তবে এ ব্যাপারে সাব রেজিস্ট্রার পার্থ প্রতিম মুখার্জীর সঙ্গে যোগাযোগ করা যায়নি। তাকে ফোনে কল করা হলেও তিনি ফোনটি রিসিভ করেননি।আরও পড়ুন: আগৈলঝাড়ায় কাঠ-বাঁশের ঝুঁকিপূর্ণ সেতু এলাকাবাসীর মরণ ফাঁদচাঁদাবাজি সম্পর্কে জানতে ফোন করা হলে উপজেলা ছাত্রলীগ সভাপতি আসমাউল হুসাইন বলেন, ‘আমি চাঁদা চাইনি। এই অফিসে প্রতিদিন দুটি করে জাল দলিল হয়। বয়স ২৫ বছর হলেও এনআইডি ছাড়াই জন্ম নিবন্ধন কার্ড দিয়ে জমি রেজিস্ট্রি হয়। এছাড়া ৬ ভাই বোনের দুই জন কিভাবে জমি রেজিস্ট্রি করে দেয়? এসব বিষয়ে প্রতিবাদ জানাতে আমি সাব রেজিস্ট্র অফিসে গিয়েছিলাম। আমার সঙ্গে ছিলেন সংগঠনের সদস্য জয়নাল আবেদিন। আমি কোনো খারাপ ব্যবহার করিনি।’ইত্তেফাক/নূহু



41556,57373
ডাল কাটার টেন্ডারে গাছ কেটে সাবাড়
সারাদেশ
প্রকাশ : ২৬ মে ২০১৯, ১৬:৫৭
রাজশাহীর গোদাগাড়ী উপজেলার প্রেমতলী নির্মুলচরে অবস্থিত বনের গাছের ডালপালা কাটার টেন্ডার দেওয়া হলেও গাছ কেটে নিয়েছেন ঠিকাদার। অভিযোগে ঠিকাদারের প্রতিনিধি জাকিরকে (৪৮) গ্রেফতার করা হয়। পরে মুচলেকায় ছাড়া পান তিনি। জানা যায়, প্রেমতলী নির্মুলচরে অবস্থিত বনে ঝড়ে পড়ে যাওয়া নম্বরকৃত গাছ ২০১৬-১৭ অর্থ বছর ১০৬ নং গ্রুপে টেন্ডার দেওয়া হয়। ওই টেন্ডারের ভিত্তিতে বিভাগীয় বন কর্মকর্তার স্বাক্ষর মোতাবেক প্রায় তিন হাজার ঘনফুট কাঠ (জ্বালানি) অপসারণ করতে বলা হয়। ওয়ার্ক অর্ডার দেওয়া হয় নওগাঁ জেলার মান্দা উপজেলার প্রসাদপুর গ্রামের মেসার্স নাজিম স’মিল মালিক নাজিমুদ্দিনকে। এলাকাবাসী ও সুবিধা ভোগীদের অভিযোগ ২০ মে’র আগে থেকে ঠিকাদারের লোকজন উপজেলা বন কর্মকর্তা শরিফুল ইসলাম, পাহারাদারের উপস্থিতিতে ও স্থানীয় কয়েকজনের যোগসাজশে বনের ভালো ও মোটা গাছ গুলো কাটতে শুরু করে। গত শুক্রবার তারা প্রায় ৩০/৪০ ট্রাক গাছ কেটে নিয়ে চলে যায়। পরে এলাকাবাসী ও সুবিধা ভোগীরা এতে বাধা দেয়। ফরাদপুর গ্রামের তাজুল ইসলাম, আসির উদ্দিন, আব্দুল ওহাব জানান, বন কর্মকর্তা শরিফুল ইসলাম ও পাহাদাররা দাঁড়িয়ে থেকে গাছ কাটিয়েছে। শনিবার সরজমিনে দেখা যায়, ২০১৬ সালে টেন্ডার দেওয়ার সময় নম্বরকৃত কোনো গাছ নেই। ওয়ার্ক অর্ডারের পর ঠিকাদারি প্রতিষ্ঠান যে গাছ গুলো কেটেছে তার একটিও নম্বরকৃত গাছ নয়। আরও পড়ুন: নির্বাচনে বিপর্যয়ে কংগ্রেসে তোলপাড়এ বিষয়ে গোদাগাড়ী উপজেলা বন কর্মকর্তা শরিফুল ইসলাম বলেন, টেন্ডারের বাইরে গাছ ও বনের গাছ কেটে ফেলা হয়েছে। জেলা বন বিভাগের ভারপ্রাপ্ত কর্মকর্তা আমজাদ হোসেন বলেন, গ্রেফতারকৃত জাকির স্বীকার করেছেন টেন্ডারের বাহিরে গাছ কাটা হয়েছে। পরিদর্শনে গিয়ে অতিরিক্ত গাছ কাটর প্রমাণ মিলেছে। এ বিষয়ে আইনগত ব্যবস্থা গ্রহণ করা হবে। ঘটনা স্থল পরিদর্শনে আসা নওগাঁ সহকারী বন সংরক্ষক মেহেদী জামান বলেন, ঘটনাস্থলে গিয়ে সত্যতা পাওয়া গেছে। রাজশাহী বিভাগীয় বন কর্মকর্তা এস এম সাজ্জাদ হোসেন বলেন, রবিবার নির্মলচরের বন পরিদর্শন করেছি। তদন্তের মাধ্যমে এ ঘটনায় জড়িতদের বিরুদ্ধে বিভাগীয় ও আইনি ব্যবস্থা নেওয়া হবে।ইত্তেফাক/অনি



41557,57374
দরিদ্র মানুষের জন্য শিবচরে এক ব্যবসায়ীর মানবিক উদ্যোগ
সারাদেশ
প্রকাশ : ২৬ মে ২০১৯, ১৭:০২
মাদারীপুরের শিবচরে দরিদ্র মানুষের জন্য চমৎকার এক মানবিক উদ্যোগ নিয়েছেন এক ব্যবসায়ী। যাদের কেনার সামর্থ নেই তাদের জন্য তিনি বিনামূল্যে পোশাক দিচ্ছেন। ওই ব্যবসায়ীর নাম তানজিল আহমেদ খান। ঈদ উপলক্ষে শিবচরের পৌর বাজারের ইলিয়াস তালুকদার মার্কেটে অবস্থিত কিডস ক্লাব নামক প্রতিষ্ঠানের মালিক তিনি।এ খবর সারা শিবচরে ছড়িয়ে পড়লে হতদরিদ্র লোকজন তার দোকানে এসে ভিড় জমায়। কিছু লোক ভিড় জমাচ্ছেন ভালো উদ্যোগকে স্বাগত জানানোর জন্য।নাহিদ আক্তার নামে এক ক্রেতা বলেন, ‘বিভিন্ন মার্কেটে কেনাকাটা করার পর বাচ্চার জন্য জামা কাপড় কিনতে পৌর বাজারের ইলিয়াস তালুকদার মার্কেটে আসি। এসে দেখি একটি সাইনবোর্ড। তাতে লেখা আছে কেনার সার্মথ্য যাদের নেই তাদের জন্য বিনামূল্যে। এই লেখাটা দেখে আমি অবাক হয়ে কিছুক্ষণ তাকিয়ে রইলাম। তারপর ভিতরে ঢুকে দেখি তানজিল আহমেদ খান নামক এক ব্যবসায়ী ব্যবসার পাশাপাশি যাদের কেনার সামর্থ্য নেই সেই শিশুদের হাতে বিনামুল্যে জামা কাপড়, জুতা-স্যান্ডেলসহ বিভিন্ন সামগ্রী তুলে দিচ্ছেন। এটা ভাল উদ্যোগ।’করিম নামে এক ভিক্ষুক বলেন, ‘ইলিয়াস তালুকদার মার্কেটে এসেছিলাম ভিক্ষা করার জন্য। এসে দেখি এই মার্কেটের একজন ব্যবসায়ী ফ্রিতে জামা-কাপড় দেন। তাই এই দোকানে আইসা আমার ছেলের জন্য টাকা ছাড়াই পছন্দমতো নতুন জামা, প্যান্ট লইলাম। আমি আল্লাহর কাছে ঐ ব্যবসায়ীর জন্য দোয়া করবো।’আরও পড়ুন: ছাত্রলীগ সভাপতির চাঁদাবাজির প্রতিবাদে দলিল লেখকদের কর্মবিরতিকিডস ক্লাবের মালিক তানজিল আহমেদ খান বলেন, ‘আমি গত দুই বছর ধরে গরীব অসহায় দুঃস্থ শিশুদের বিনামূল্যে পোশাক, জুতা-স্যান্ডেলসহ বিভিন্ন সামগ্রী দিই। যাদের কেনার সার্মথ্য নেই তারা দোকানে এসে এগুলো নিয়ে যায়। এতে নিজের কাছে খুব শান্তি লাগে। দেশের বড় বড় ব্যবসায়ীরা আমার মতো এভাবে যদি তাদের দোকানের কিছু পোশাক দরিদ্র শিশুদের জন্য বরাদ্দ রাখতো তাহলে দেশের সকল দরিদ্র শিশুরা ঈদে নতুন পোশাক পেতো।’ইত্তেফাক/নূহু



41558,57375
শাহবাগে শিক্ষার্থী-পুলিশের সংঘর্ষের মামলার প্রতিবেদন ১০ জুলাই
জাতীয়
প্রকাশ : ২৬ মে ২০১৯, ১৭:০৪
রাজধানীর শাহবাগে ঢাকা বিশ্ববিদ্যালয়ের (ঢাবি) অধিভুক্ত সাত কলেজের রুটিনসহ পরীক্ষার তারিখ ঘোষণার দাবিতে শিক্ষার্থীদের সঙ্গে পুলিশের সংঘর্ষের ঘটনায় দায়ের করা মামলার তদন্ত প্রতিবেদন দাখিলের জন্য আগামী ১০ জুলাই দিন ধার্য করেছে আদালত।আজ রবিবার মামলার তদন্ত প্রতিবেদন দাখিলের দিন ধার্য ছিল। তবে তদন্ত কর্মকর্তা (আইও) তা দাখিল না করায় ঢাকা মহানগর হাকিম সরাফুজ্জামান আনছারী প্রতিবেদন দাখিলের জন্য নতুন তারিখ নির্ধারণ করেন।আরও পড়ুন: খালেদা জিয়ার গ্রেপ্তারি পরোয়ানা সংক্রান্ত প্রতিবেদন ৩০ জুন২০১৭ সালের ২০ জুলাই সকালে শাহবাগে ঢাবিতে অধিভুক্ত সরকারি সাত কলেজের শিক্ষার্থীরা বিক্ষোভ করেন। ওই সময় তাদের সঙ্গে পুলিশের ব্যাপক সংঘর্ষ হয়। ধাওয়া-পাল্টা ধাওয়া ও ইটপাটকেল নিক্ষেপের ঘটনাও ঘটে।ইত্তেফাক/কেকে



41559,57376
ছেলের নাম ‘মোদি’ রাখলেন মুসলিম নারী
বিশ্ব সংবাদ
প্রকাশ : ২৬ মে ২০১৯, ১৭:০৭
২৩ মে ভারতের লোকসভা নির্বাচনের ফল গণনা করা হয়। এতে বিপুল আসন পেয়ে পুনরায় নির্বাচিত হয় নরেন্দ্র মোদির দল বিজেপি। ফলাফল গণনার দিনই একটি মুসলিম পরিবারে জন্ম নেয় ছেলে সন্তান। আর সেই সদ্যোজাত ছেলের নাম রাখা হয় মোদি। ছেলেটির পুরো নাম ‘নরেন্দ্র দামোদরদাস মোদি’।  রবিবার দেশটির সংবাদমাধ্যম এনডিটিভির এক প্রতিবেদনে এ কথা বলা হয়।  ভারতের প্রধানমন্ত্রীর প্রতি মুগ্ধ হয়ে উত্তর প্রদেশের ওই মুসলিম নারী তার ছেলেসন্তানের এই নাম রাখার সিদ্ধান্ত নেন। প্রতিবেদনে বলা হয়, ফলাফল ঘোষণার দিন ছেলেসন্তানের জন্ম দেন উত্তর প্রদেশের পরসাপুর মহরাউর গ্রামের মৈনাজ বেগম। আশপাশের সবাই তাকে এই নাম রাখার সিদ্ধান্ত থেকে মত বদলাতে বলেন। কিন্তু তিনি তার সিদ্ধান্তে অনড়। শেষে দুবাইতে কর্মরত তার স্বামী মুস্তাক আহমেদকে খবর দেওয়া হয়। তিনিও চেষ্টা করেন স্ত্রীর মত বদলাতে। কিন্তু শেষ পর্যন্ত স্ত্রীর ইচ্ছেকে মেনে নেন তিনি। শিশুটির নামের নিবন্ধন চেয়ে পরিবারের পক্ষ থেকে ইতোমধ্যে জেলা ম্যাজিস্ট্রেট বরাবর একটি হলফনামা জমা দেওয়া হয়েছে।  পঞ্চায়েতের এক কর্মকর্তার মাধ্যমে এটি জমা দেওয়া হয়। পঞ্চায়েত কর্মকর্তা ঘনশ্যাম পাণ্ডে বলেন, শুক্রবার ওই হলফনামা পেয়েছেন তিনি। আবেদনটি গ্রাম পঞ্চায়েতের সম্পাদকের কাছে পাঠিয়ে দেওয়া হয়েছে। উনিই জন্ম ও মৃত্যু নথিবদ্ধ করার বিষয়টি দেখেন। আইন অনুযায়ী সিদ্ধান্ত নেওয়া হবে।ওই হলফনামায় মৈনাজ বেগম মোদি এবং তার সরকারের উন্নয়ন, বিশেষ করে দরিদ্র মানুষদের জন্য বিনামূল্যে গ্যাসের সংযোগ ও শৌচাগার নির্মাণের আর্থিক সহায়তা দেওয়ার প্রকল্পটির ভূয়সী প্রশংসা করেন। এছাড়া তিন তালাক বন্ধের জন্য প্রধানমন্ত্রী নরেন্দ্র মোদির উদ্যোগের প্রশংসা করা হয়। ইত্তেফাক/জেডএইচ



41560,57377
ব্রান্ড নিউ এয়ারক্রাফট দিয়ে ফ্লাইট পরিচালনা করছে ইউএস-বাংলা
বাণিজ্য
প্রকাশ : ২৬ মে ২০১৯, ১৭:১২
বাংলাদেশের এভিয়েশনের ইতিহাসে বেসরকারি এয়ারলাইন্সের মধ্যে ইউএস-বাংলা'ই সর্বপ্রথম ব্রান্ড নিউ এয়ারক্রাফট দিয়ে অভ্যন্তরীণ গন্তব্যে ফ্লাইট পরিচালনা করছে। সম্প্রতি ইউএস-বাংলার বহরে যুক্ত হয়েছে নেক্সট জেনারেশন এয়ারক্রাফট এটিআর-৭২-৬০০। এটিআর সিরিজের এই মডেলের এয়ারক্রাফটিই সর্বাধুনিক প্রযুক্তিতে সমৃদ্ধ। বর্তমানে এই মডেলের অত্যাধুনিক এয়ারক্রাফট এয়ার ইন্ডিয়া, ইন্ডিগো, মালয়েশিয়ান এয়ারলাইন্স,মালিন্দো এয়ার, লায়ন এয়ার ব্যবহার করে থাকে।ইউএস-বাংলা এয়ারলাইন্স  ব্রান্ড নিউ এয়ারক্রাফট দিয়ে ঢাকা থেকে চট্টগ্রাম, সিলেট, যশোর, কক্সবাজার, সৈয়দপুর, রাজশাহী ও বরিশাল রুটে ফ্লাইট পরিচালনা করছে। ইউএস-বাংলার বহরে থাকা বোয়িং ৭৩৭-৮০০ এবং ড্যাশ ৮-কিউ ৪০০ এয়ারক্রাফটের পাশাপাশি এটিআর ৭২-৬০০ ব্রান্ড নিউ মডেলের এয়ারক্রাফট যুক্ত হওয়ায় বর্তমানে ইউএস-বাংলাই দেশের বেসরকারী এয়ারলাইন্সের মধ্যে সর্ববৃহৎ এয়ারলাইন্স।আরও পড়ুন: ২০১৪ সালের ১৭ জুলাই দ্রুতগতি সম্পন্ন দু’টি ড্যাশ ৮-কিউ ৪০০ এয়ারক্রাফট দিয়ে ইউএস-বাংলা এয়ারলাইন্স ঢাকা থেকে যশোরে উদ্বোধনী ফ্লাইট পরিচালনার মাধ্যমে যাত্রা শুরু করে। ঢাকা থেকে দেশের ৭টি অভ্যন্তরীণ গন্তব্যে ইউএস-বাংলাই সর্বপ্রথম অধিক সংখ্যক ফ্লাইট পরিচালনা শুরু করেছে। বর্তমানে ইউএস-বাংলার বিমান বহরে ৪টি বোয়িং ৭৩৭-৮০০, ৩টি ড্যাশ ৮-কিউ ৪০০ ও ২টি এটিআর ৭২-৬০০ মডেলের এয়ারক্রাফট চালু রয়েছে। আগামী জুন মাসে বহরে আরো ২টি এটিআর ৭২-৬০০ এয়ারক্রাফট যুক্ত হবে।ইউএস-বাংলা বর্তমানে অভ্যন্তরীণ রুট ছাড়াও ঢাকা থেকে কলকাতা, চেন্নাই, সিঙ্গাপুর, কুয়ালালামপুর, ব্যাংকক, গুয়ানজু, মাস্কাট ও দোহায় নিয়মিত ফ্লাইট পরিচালনা করছে। সম্প্রতি এয়ারলাইন্স সেফটি রেটিংস সাইটে স্থান করে নিয়েছে ইউএস-বাংলা। আন্তর্জাতিক এয়ারলাইন্সগুলোর সেফটির বিষয় নিয়ে এই সাইট নিয়মিত তালিকা প্রকাশ করে থাকে। এই সাইটটি ফোর্বস ও সিএনএন কর্তৃক স্বীকৃত।ইত্তেফাক/বিএএফ



41561,57378
এনবিআরে ছয় দফা দাবিতে বিড়ি শ্রমিকদের মানববন্ধন
বাণিজ্য
প্রকাশ : ২৬ মে ২০১৯, ১৭:১৫
কুটির শিল্প ঘোষণা ও ভারতের ন্যায় প্রতি হাজার বিড়িতে ১৪ টাকা করারোপসহ ৬ দফা দাবিতে মানববন্ধন করেছে বাংলাদেশ বিড়ি শ্রমিক ফেডারেশন। রবিবার সকাল ৯টায় জাতীয় রাজস্ব বোর্ডের (এনবিআর) সামনে এ মানববন্ধন অনুষ্ঠিত হয়। মানববন্ধন শেষে এনবিআরের চেয়ারম্যান বরাবরে স্মারকলিপি প্রদান করেন বিড়ি শ্রমিক ফেডারেশনের নেতারা।
 
ফেডারেশনের যুগ্ম-সম্পাদক হারিক হোসেনের সঞ্চালনায় মানববন্ধনে বক্তব্য রাখেন, সভাপতি এম কে বাঙ্গালী, কার্যকরী সভাপতি আমিন উদ্দীন, সাধারণ সম্পাদক আব্দুর রহমান প্রমুখ।ফেডারেশনের সভাপতি এম কে বাঙ্গালী বলেন, সিগারেটকে রেখে বিড়ি ধ্বংস করার ষড়যন্ত্র কোনো ভাবে মেনে নেওয়া হবে না। আসন্ন বাজেটে বিড়ির উপর কর বৃদ্ধির পাঁয়তারা করা হলে বিশ লক্ষাধিক বিড়ি শ্রমিক নিয়ে দুর্বার আন্দোলন গড়ে তুলব। চর, নদীভাঙ্গন ও মঙ্গা অঞ্চলের বেকার মানুষের কর্মসংস্থানের কথা চিন্তা করে বিড়ির উপর কর কমানোর জন্য এনবিআর চেয়ারম্যানকে অনুরোধ করেন তিনি।আরও পড়ুন: ডাল কাটার টেন্ডারে গাছ কেটে সাবাড়মানববন্ধনে ছয় দফা দাবি তুলে ধরেন কার্যকরী সভাপতি আমিন উদ্দীন। দাবি গুলো হলো,  ১. ভারতের মতো বিড়ি শিল্পকে কুটির শিল্প ঘোষণা করতে হবে,  ২. চর, নদী ভাঙ্গন ও মঙ্গা অঞ্চলের বেকার মানুষের কর্মসংস্থানকে সহজ করার জন্য বিড়িকে করমুক্ত ঘোষণা করতে হবে, ৩. বিড়ি শ্রমিক সুরক্ষার আইন তৈরি করতে হবে, ৪. নিন্ম ও মধ্যম স্তরের সিগারেট একীভূত করে সমমূল্যে করতে হবে, ৫. উচ্চ স্তরের সিগারেটের মূল্য অধিকহারে বৃদ্ধি করতে হবে এবং ৬. বিড়ি শিল্পকে ধ্বংস করার পায়তারা বন্ধ করতে হবে।ইত্তেফাক/অনি



41562,57379
বিদ্যালয়ের পাশে ফোনের টাওয়ার বসানোর পরিকল্পনা, এলাকাবাসীর বিক্ষোভ
সারাদেশ
প্রকাশ : ২৬ মে ২০১৯, ১৭:২২
কুমিল্লার মুরাদনগর উপজেলায় বিদ্যালয় ও বসতবাড়ির পাশে ক্ষতিকারক মোবাইল ফোনের নেটওয়ার্ক টাওয়ার বসানোর চেষ্টার প্রতিবাদে বিক্ষোভ করেছে স্থানীয়রা। রবিবার বিকালে উপজেলার সদর ইউনিয়নের ঘোড়াশাল গ্রামের রকিব উদ্দিন বালিকা উচ্চ বিদ্যালয়ের সামনে এই প্রতিবাদ ও বিক্ষোভ মিছিল করে এলাকাবাসী।রকিব উদ্দিন বালিকা উচ্চ বিদ্যালয়ের পরিচালনা পর্ষদের সভাপতি মোল্লা মোঃ কবির হোসেনের নেতৃত্বে প্রতিবাদ ও বিক্ষোভ মিছিলে অন্যান্যের মাঝে উপস্থিত ছিলেন, শহিদুল্লাহ, গিয়াস উদ্দিন, মুকবুল হোসেন মাস্টার, ফরিদ উদ্দিন মাস্টার, বাবুল মাস্টার, জামাল উদ্দিন, রুস্তম আলী, আব্দুর রহিম মোল্লা, কামরুজ্জামান, রাশেদুল ইসলাম, নুরু মিয়া, মেহেদী হাসান, মোজাম্মেল হক মধু, ফেরদৌসি আক্তার, তানিয়া আক্তার, ছেনোয়ারা বেগম, কুলসুম, নুরুন্নাহার প্রমুখ।বিক্ষোভ সমাবেশে বক্তারা বলেন, ‘ঘোড়াশাল গ্রামের মৃত এমদাদুল হকের ছেলে তারিকুল ইসলাম দুলাল মহামান্য হাইকোর্টের র্নিদেশনা উপেক্ষা করে মোবাইল ফোন কোম্পানী রবির সঙ্গে চুক্তি করে বিদ্যালয় ও বসতবাড়ীর মাঝে মোবাইল ফোনের টাওয়ার নির্মাণ করার জন্য। এর সূত্র ধরে রবিবার সকালে মোবাইল কোম্পানীর লোকজন টাওয়ার নির্মাণের জন্য কাজ শুরু করলে স্থানীয়দের প্রতিবাদের মুখে তারা চলে যেতে বাধ্য হয়।আরও পড়ুন: দরিদ্র মানুষের জন্য শিবচরে এক ব্যবসায়ীর মানবিক উদ্যোগমানবদেহের জন্য ক্ষতিকর এই টাওয়ার এখানে বসানো হলে আমাদের ভবিষ্যৎ প্রজন্মের জন্য কঠিন বিপদ বয়ে আনবে এবং এলাকা বসবাসের অনুপযোগী হয়ে যাবে। আমরা এলাকাবাসী ঐক্যবদ্ধভাবে এই ঘৃণীত কর্মকাণ্ডের প্রতিবাদ জানাই। যে কোন মূল্যে আমাদের শান্তিপূর্ণ লোকালয়ে এই টাওয়ার নির্মাণ প্রতিহত করবো। এ ব্যাপারে আমরা প্রশাসনের সহযোগিতা কামনা করছি।’ইত্তেফাক/নূহু



41563,57380
‘খালেদা জিয়ার সর্বোচ্চ স্বাস্থ্যসেবায় সরকার, অপরাজনীতিতে বিএনপি’
রাজনীতি
প্রকাশ : ২৬ মে ২০১৯, ১৭:২৪
তথ্যমন্ত্রী ও আওয়ামী লীগের প্রচার ও প্রকাশনা সম্পাদক ড. হাছান মাহমুদ বলেছেন, ‘সরকার খালেদা জিয়ার সর্বোচ্চ স্বাস্থ্যসেবা নিশ্চিত করে আসছে, আর বিএনপি এ নিয়ে অপরাজনীতি করে চলছে।’ আজ রবিবার দুপুরে সচিবালয়ে তথ্য মন্ত্রণালয় সভাকক্ষে ‘বাংলাদেশ সংবাদপত্র পরিষদ’ শীর্ষক সংগঠনের নেতৃবৃন্দের সঙ্গে মতবিনিময়ের শুরুতে সমকালীন রাজনীতি নিয়ে সাংবাদিকদের প্রশ্নের জবাব দেন মন্ত্রী। এ সময় ‘সরকার বেগম জিয়াকে মৃত্যুর দিকে ঠেলে দিচ্ছে’ বিএনপির এহেন মন্তব্যের প্রতিক্রিয়ায় ড. হাছান বলেন, ‘সরকার তার সর্বোচ্চ চিকিৎসা দিতে সব সময় সচেষ্ট। কিন্তু বিএনপি নেতারা যেভাবে বলছেন যে, বেগম খালেদা জিয়ার জীবন সংকটাপন্ন। বেগম খালেদা জিয়া সেটা জানতে পারলে নিশ্চয়ই উষ্মা প্রকাশ করবেন যে, তোমরা আমাকে মেরে ফেলছ কেন? বিএনপি নেতাদের বলবো বেগম জিয়ার স্বাস্থ্য নিয়ে অপরাজনীতি না করতে।’ তথ্য প্রতিমন্ত্রী ডা. মো. মুরাদ হাসান ও তথ্য মন্ত্রণালয়ের অতিরিক্ত সচিব মোহাম্মদ আজহারুল হক সভায় উপস্থিত ছিলেন। তথ্যমন্ত্রী বলেন, ‘বেগম খালেদা জিয়া যখন পুরনো ঢাকা কারাগারে ছিলেন তখন তার জন্য সার্বক্ষণিক একজন নার্স, একজন ফিজিওথেরাপিস্ট এবং একজন ডাক্তার ছিল তার স্বাস্থ্য পরীক্ষার জন্য। এছাড়াও তার পছন্দের গৃহপরিচারিকাও সঙ্গে ছিল, যা উপমহাদেশে অন্য কারো জন্য হয়েছে কি না আমার জানা নাই। এছাড়াও তার ব্যক্তিগত চিকিৎসকরা সময়ে সময়ে তার সঙ্গে দেখা করে তাকে চিকিৎসা দিচ্ছেন।’ ‘বেগম খালেদা জিয়ার শারীরিক যে সব সমস্যার কথা বলা হচ্ছে, সেগুলো পুরাতন সমস্যা’ উল্লেখ করে ড. হাছান বলেন, ‘তার হাঁটুতে অস্ত্রোপচার হয়েছে আজ থেকে প্রায় ১৫ বছর আগে। এসব সমস্যা নিয়েই তিনি দু’বার দেশের প্রধানমন্ত্রীর দায়িত্ব পালন করেছেন, বিরোধীদলীয় নেতার দায়িত্ব পালন করেছেন। বিএনপির মতো একটি বড় দলের তিনি চেয়ারপারসনের দায়িত্ব পালন করেছেন। এই সমস্যাগুলো মাঝে মধ্যে বাড়ে-কমে। সুতরাং এগুলো নতুন কোনো সমস্যা না। এছাড়া ক’দিন আগে তার জিহ্বা কামড় লেগে একটু ঘা হয়েছিল, তিনি স্বাভাবিকভাবে খেতে পারছিলেন না। এমন মাঝে মধ্যে আমাদেরও হয়। তার সেই সমস্যাও কেটে গেছে।’ গণতন্ত্রের জন্য ড. কামাল হোসেন আহুত বিরোধীদলীয় ঐক্য প্রসঙ্গে সাংবাদিকদের প্রশ্নের জবাবে তথ্যমন্ত্রী বলেন, ‘ড. কামাল হোসেন সাহেব যে ঐক্য ফ্রন্ট করেছিলেন, সেই ঐক্য ফ্রন্টেই তো ঐক্য নাই। অনেকেই বেরিয়ে গেছে। নিজেদের ঐক্যই তো ধরে রাখতে পারেন নাই। উনি শুধু বলতেই পারবেন, এর বেশি কিছু করতে পারবেন বলে মনে হয় না।’ এ সময় সরকার সম্প্রচার আইন প্রণয়ন নিয়েও একাগ্রভাবে কাজ করছে, জানান তথ্যমন্ত্রী। আরও পড়ুন: শাহবাগে শিক্ষার্থী-পুলিশের সংঘর্ষের মামলার প্রতিবেদন ১০ জুলাইসংবাদপত্র পরিষদ নেতৃবৃন্দ এ সময় সংবাদপত্র শিল্পের উন্নয়নে তথ্যমন্ত্রী ও তথ্য প্রতিমন্ত্রীর সঙ্গে খোলামেলা আলোচনায় অংশ নেন। সংবাদপত্র পরিষদের সভাপতি শাহজালাল, সাধারণ সম্পাদক এম.জি. কিবরিয়া চৌধুরী, সহ-সভাপতি মো. শাহজাহান আলী, রফিক উল্লাহ সিকদার, যুগ্ম সম্পাদক, শেখ মঞ্জুর বারী মঞ্জু, সদস্য মো. তাজুল ইসলাম, নীতিশ সাহা, এম.এ. জলিল, কাজী আনোয়ার কামাল, মাছুদউর-রহমান মিলু, শহিদুল ইসলাম, সুজিত কুমার দাশ, নেজামুল হক, মাহমুদুর রহমান, মো. আনোয়ার হোসেন, এ বি এম সেলিম আহমেদ, এম এইচ মোতালেব খান, এ কে এম এ মোস্তাক, মো. মিন্নাত হোসেন, বকসি ইকবাল মজিদ ও চৌধুরী আতাউর রহমান প্রমুখ সভায় যোগ দেন।ইত্তেফাক/কেকে



41564,57381
ফ্লাইট ছিনতাই চেষ্টা নস্যাৎ: ক্রুদের সম্মাননা জানালো বিমান
জাতীয়
প্রকাশ : ২৬ মে ২০১৯, ১৭:৩৯
বিমান বাংলাদেশ এয়ারলাইন্সের দুবাইগামী ফ্লাইট বিজি-১৪৭ এয়ারক্রাফ্টের ছিনতাই চেষ্টা নস্যাতে সংশ্লিষ্ট ককপিট ও কেবিন ক্রুদের সাহসিকতা ও বীরত্বের জন্য সম্মাননা দিয়েছে বিমান কর্তৃপক্ষ।আজ রবিবার (২৬ মে) বিমানের প্রধান কার্যালয়ে সংস্থাটির ব্যবস্থাপনা পরিচালক ও সিইও ক্যাপ্টেন ফারহাত হাসান জামিল প্রধান পুরস্কারপ্রাপ্ত ক্রুদের হাতে প্রসংশা পত্র ও ক্রেস্ট তুলে দেন। এছাড়া একই অনুষ্ঠানে বিমানের প্রধান কার্যালয়ের ডাটা সেন্টারে অগ্নি নির্বাপণে সাহসিকতাপূর্ণ অবদানের জন্য বিমানের দুই আইটি কর্মীকে সম্মাননা প্রদান করা হয়।এ সময় বিমানের পরিচালক প্রশাসন জিয়াউদ্দীন আহমেদ, পরিচালক প্রকিউরমেন্ট এ্যান্ড লজিস্টিক সার্পোট মো. মমিনুল ইসলাম, পরিচালক পরিকল্পনা, বিক্রয় ও বিপণন কমোডর মাহবুব জাহান খাঁন, পরিচালক গ্রাহক সেবা আতিক সোবহান এবং চিফ ফাইনান্সিয়াল অফিসার বিনিত সুদ, মহাব্যবস্থাপক জনসংযোগ শাকিল মেরাজসহ বিমানের ঊর্ধ্বতন কর্মকর্তা ও কর্মচারীবৃন্দ উপস্থিত ছিলেন।ব্যবস্থাপনা পরিচালক ও সিইও তাঁর বক্তব্যে ওই দিনের ফ্লাইটের ক্রুদের সাহসিকতার প্রশংসা করেন ও তাদের এই দক্ষতা ও সাহসিকতা ধরে রাখার আহ্বান জানান। তিনি বলেন, ক্রুদের এই ত্যাগ ও দক্ষতা ক্রু-সহ বিমানের সকলকে অনুপ্রাণিত করবে। আরো পড়ুন: ছেলের নাম ‘মোদি’ রাখলেন মুসলিম নারীসম্মাননাপ্রাপ্তরা হলেন- ক্যাপ্টেন মো. গোলাম শাফি, ফাস্ট অফিসার মুনতাসির মাহবুব, পার্সার শাফিকা নাসিম নিম্মি, জুনিয়র পার্সার হোসনেয়ারা, ফ্লাইট স্টুয়ার্ডেস শরিফা বেগম রুমা, ফ্লাইট স্টুয়ার্ড সাহেদুজ্জামান সাগর, ফ্লাইট স্টুয়ার্ড মো. আব্দুস সাকুর মোজাহিদ, এ্যাসিটেন্ট সিস্টেম এ্যাডমিনিস্ট্রাক্টর তপু বডুয়া এবং সিনিয়র ডাটা প্রসেসিং এ্যাসিটেন্ট জহিরুল আলম চৌধুরী।
 
উল্লেখ্য, গত ২৪ ফেব্রুয়ারি ঢাকা থেকে চট্টগ্রাম হয়ে দুবাইগামী বাংলাদেশ বিমানের একটি ফ্লাইট ছিনতাইয়ের চেষ্টা করে একজন দুষ্কৃতিকারী। বিমানের পাইলট ও ক্রুদের বিচক্ষণতায় চট্টগ্রাম শাহ আমানত আর্ন্তজাতিক বিমান বন্দরে ফ্লাইটটি জরুরি অবতরণ করেন পাইলট। পরে আইনশৃঙ্খলা বাহিনীর আট মিনিটের কমান্ডো অভিযানে ঘটনার সমাপ্তি ঘটে।ইত্তেফাক/এমআই



41565,57382
ধর্ষণের অপবাদ সইতে না পেরে যুবকের আত্মহত্যা
বিশ্ব সংবাদ
প্রকাশ : ২৬ মে ২০১৯, ১৭:৪০
বারুইপুরের চম্পাহাটিতে যুবকের মৃত্যু ঘিরে এলাকায় ছড়িয়ে পড়েছে উত্তেজনা। চম্পাহাটির এক মহিলা নিহত ওই যুবককে হুমকিসহ ধর্ষণের অপবাদ দেয়। এমনকি এই অভিযোগে তাকে জেল পর্যন্ত খাটানো হবে বলে হুমকি দেওয়া হয়। অবশেষে আত্মহত্যা করতে বাধ্য হন ওই যুবক। ভারতের দক্ষিণ ২৪ পরগণায় এ ঘটনা ঘটেছে।প্রতিনিয়ত যুবককে হুমকি দিতে থাকে পুলিশকে জানিয়ে দেবে এবং যুবককে জেল খাটাবে। এই মানসিক চাপ সহ্য করতে না পেরে আত্মহত্যা পথ বেছে নেন গোপাল সর্দার (৪২)।আরও পড়ুন: ছেলের নাম ‘মোদি’ রাখলেন মুসলিম নারীস্থানীয় সূত্রে খবর, এই ঘটনার জেরে উত্তেজনা ছড়ায় এলাকায়। পরিবারের পক্ষ থেকে এরপর পাড়ার লোকেরা ওই মহিলার বাড়ির সামনে গিয়ে বিক্ষোভ দেখান। যুবকের মৃতদেহ নিয়ে রাখা হয় ওই মহিলার বাড়ির সামনে। পরিস্থিতি উত্তপ্ত হয়ে পড়ায় পুলিশ এসে গোটা পরিস্থিতি নিয়ন্ত্রণে আনেন। অভিযুক্ত মহিলাকে থানায় নিয়ে গিয়ে জিজ্ঞাসাবাদ শুরু করা হয়েছে।ইত্তেফাক/বিএএফ



41566,57383
বাগেরহাটে ডাকাতি, বৃদ্ধাকে কুপিয়ে জখম
সারাদেশ
প্রকাশ : ২৬ মে ২০১৯, ১৭:৪৮
বাগেরহাট শহরতলীর মেগনিতলা সংলগ্ন কাঁঠাল গ্রামে রবিবার ভোর রাতে ডাকাতির ঘটনা ঘটেছে। এ সময় ডাকাতরা হামিদা বেগম (৬০) নামের এক বৃদ্ধাকে কুপিয়ে গুরুত্বর জখম করেছে। আহত হামিদা বেগম কাঁঠাল গ্রামের মৃত আব্দুল মজিদ পাইকের স্ত্রী। তিনি একা বাড়িতে থাকতেন। কাড়াপাড়া ইউনিয়নের গ্রাম পুলিশ মহিদুল ইসলাম বলেন, রবিবার ভোর রাতে অজ্ঞাত ডাকাতরা এ ঘটনা ঘটায়। দুপুর সাড়ে ১১টার দিকে আমি ইউনিয়ন পরিষদে যাওয়ার পথে আহতের ছোট মেয়ে নাসিমা বেগমের চিৎকার শুনে ঘটনাস্থলে যাই। বৃদ্ধা হামিদা বেগমকে ঘরের মেঝের ওপর রক্তাক্ত অবস্থায় পরে থাকতে দেখি। তার মাথায় ও কপালসহ বিভিন্নস্থানে আঘাতের চিহ্ন ছিল।  পরে তাকে উদ্ধার করে বাগেরহাট সদর হাসপাতালে ভর্তি করা হয়। সেখানে তার অবস্থায় অবনতি হলে খুলনা মেডিকেল কলেজ হাসপাতালে পাঠানো হয়। ঘরের আলমারি, শো-কেস ভাঙ্গাসহ বিভিন্ন মালামাল ছেটানো অবস্থায় পড়ে থাকতে দেখেছি।আরও পড়ুন: ডাল কাটার টেন্ডারে গাছ কেটে সাবাড়
  
আহতের বড় জামাতা তাজুল ইসলাম বলেন, তারা দুই বোন এখন খুলনাতে অবস্থায় করছে। কি পরিমাণ ক্ষয়ক্ষতি হয়েছে তা বলতে পারছি না।
   
বাগেরহাট মডেল থানার অফিসার ইনচার্জ মাহাতাব উদ্দিন বলেন, খবর পেয়ে থানা পুলিশ ঘটনাস্থল পরিদর্শন করেছে। বিষয়টি ডাকাতি না অন্য কিছু তা তদন্ত করে দেখা হবে। ইত্তেফাক/অনি



41567,57384
সরকারি হাসপাতালে মাটির নিচে ওষুধ, তদন্ত কমিটি গঠন
সারাদেশ
প্রকাশ : ২৬ মে ২০১৯, ১৭:৫৯
সাতক্ষীরা সরকারি মেডিকেল কলেজ হাসপাতাল ক্যাম্পাসে মাটির নিচে পুঁতে রাখা বিপুল পরিমাণ ওষুধ উদ্ধারের ঘটনায় পৃথক দুটি তদন্ত কমিটি গঠন করা হয়েছে। এদিকে মেডিকেল কলেজ হাসপাতাল ক্যাম্পাসের ক্যান্টিনের পেছনে সেপটিক ট্যাংকের কাছে মাটির নিচে পুঁতে রাখা ওষুধের স্যাম্পল পুলিশ নিয়ে এলেও প্রায় সব ওষুধই সেখানে পড়ে রয়েছে। কয়েকজন আনসার সদস্য এলাকাটি ঘিরে রেখেছেন। এ প্রসঙ্গে সদর থানার ভারপ্রাপ্ত কর্মকর্তা (ওসি) মোস্তাফিজুর রহমান জানান, ওষুধ চুরির ঘটনায় দুটি তদন্ত কমিটির সদস্যরা ঘটনাস্থলে যেয়ে তা প্রত্যক্ষ করার পর সেসব ওষুধ পুলিশ হেফাজতে নিয়ে আসা হবে। ওষুধ চুরির বিষয়ে জেলা প্রশাসক এসএম মোস্তফা কামাল জানান, তিনি পাঁচ সদস্যের একটি তদন্ত কমিটি গঠন করে দিয়েছেন। অতিরিক্ত জেলা প্রশাসক ( সার্বিক) মো. বদিউজ্জানকে আহবায়ক করে অপর সদস্যরা হলেন- পুলিশ সুপারের প্রতিনিধি, সিভিল সার্জনের প্রতিনিধি, মেডিকেল কলেজ অধ্যক্ষের প্রতিনিধি এবং ইউএনও সদর দেবাশীষ চৌধুরী। জেলা প্রশাসক জানান, আগামী সাত কার্যদিবসের মধ্যে কমিটির তদন্ত রিপোর্ট দেওয়ার নির্দেশ দেওয়া হয়েছে। এদিকে সাতক্ষীরা মেডিকেল কলেজ হাসপাতালের তত্ত্বাবধায়ক ডা. শাহজাহান আলি জানান, তার নির্দেশে একই বিষয়ের ওপর তিন সদস্যের আরও একটি তদন্ত কমিটি গঠন করা হয়েছে। ইউরোলজি বিভাগের ডা. রুহুল কুদ্দুসকে আহবায়ক করে কমিটির অপর সদস্যরা হলেন ডা. প্রবীর কুমার বিশ্বাস ও ডা. আক্তারুজ্জামান। এ কমিটিও আগামী সাতদিনের মধ্যে তদন্ত রিপোর্ট দেবে বলে কথা রয়েছে। এ প্রসঙ্গে জানতে চাইলে তত্ত্বাবধায়ক ডা. শাহজাহান আলি জানান, উদ্ধার হওয়া কোনো ওষুধের গায়ে সরকারি সিল নেই। এতে লাল সবুজ চিহ্নও নেই। এ ওষুধ মেডিকেল কলেজ হাসপাতালের স্টোরের নয় উল্লেখ করে তিনি বলেন, আমরা যে গজ ব্যান্ডেজ ব্যবহার করি তা থান কাপড়ের তৈরি। অথচ যা পাওয়া গেছে তা কাগজের। তা ছাড়া স্টোরে থাকা কোনো ওষুধ খোয়া যায়নি বলে আমি স্টোর কিপার আহসান হাবিব ও স্টোর অফিসার বিভাস চন্দ্রর কাছ থেকে রিপোর্ট নিয়েছি। তিনি আরও বলেন, ওষুধ ক্রয় বা গ্রহণের পর তা সার্ভে কমিটি দিয়ে পর্যবেক্ষণ করানো হয়। সেসব তালিকা অনুসরণ করলে পরিষ্কার হবে যে এ ওষুধ সরকারি নয়। এমনকি তার স্টোর থেকে তা খোয়া যায়নি। তিনি বলেন ঘটনা যে বা যারাই ঘটাক তা ঘটেছে তিনি সাতক্ষীরায় যোগদানের আগে। তিনি বলেন, আমি এখানে যোগ দান করেছি ২০১৭ এর ১৪ অক্টোবর। গত শনিবার দুপুরে সাতক্ষীরা মেডিকেল কলেজ হাসপাতাল চত্বরের সেপটিক ট্যাংকের কাছ থেকে মাটিতে পুঁতে রাখা অবস্থায় ১০ বস্তা ওষুধ উদ্ধার করা হয়। এদিন বৃষ্টির পানিতে ওষুধ ভর্তি বস্তাগুলি বেরিয়ে পড়লে তা সবার নজরে আসে। সেখান থেকে উদ্ধার করা হয় এসব ওষুধ, ক্যানোলা, জিপসোনা, গজ ব্যান্ডেজ ও চিকিৎসা সামগ্রী। বেরিয়ে পড়া এসব ওষুধ ফের মাটি চাপা দেওয়ার জন্য শ্রমিকদের সঙ্গে দরকষাকষির সময় তা জানাজানি হয়ে যায়।ইত্তেফাক/জেডএইচ



41568,57385
রাজনীতির মাঠে বাজিমাতের পর বিয়ের সিদ্ধান্ত নুসরাতের
বিনোদন
প্রকাশ : ২৬ মে ২০১৯, ১৮:০৩
রাজনীতিতে নতুন কেরিয়ার শুরু করেই অভাবনীয় সাফল্য পেয়েছেন অভিনেত্রী নুসরাত জাহান। বসিরহাট লোকসভা কেন্দ্র থেকে বিপুল ভোটে প্রতিদ্বন্দ্বীকে হারিয়েছেন। ভোটের ব্যবধান ৩ লক্ষ ৫০ হাজার ৩৬৯। তাকে নিয়ে আসলো নতুন খবর। শিগগিরিই নাকি সাত পাকে বাঁধা পড়তে চলেছেন এই নায়িকা। হাতে সময় নেই। মাত্র আর ক’টা দিন। এরমধ্যেই মেহেন্দি-সংগীতের প্রস্তুতি শুরু হয়ে গিয়েছে বলে জানা যাচ্ছে নুসরতের ঘনিষ্ঠ সূত্রে।কিন্তু কাকে বিয়ে করতে চলেছেন এই তারকা সাংসদ? এমন প্রশ্ন গুরছে সবার মনে। নুসরাতের ঘনিষ্ঠ থেকে ইন্ডাস্ট্রির অন্দরের লোকেরা অনেকেই জানেন নিখিল জৈনের কথা। কলকাতার অন্যতম খ্যাতনামা শিল্পপতিদের মধ্যে একজন নিখিল। কলকাতার ছেলে। এমপি বিড়লা ফাউন্ডেশনে পড়াশোনার পর বিদেশে ওয়ারউইক বিশ্ববিদ্যালয়ে ম্যানেজমেন্টের কোর্স করেন। আপাতত কলকাতাতেই প্রতিষ্ঠিত। নুসরাতের সঙ্গে তার আলাপ কর্মসূত্রেই।আরও পড়ুন: ছেলের নাম ‘মোদি’ রাখলেন মুসলিম নারীগত দু’মাস ধরে ভোটের প্রস্তুতি, প্রচার, দলের সঙ্গে মিটিং নিয়ে ব্যস্ত ছিলেন কনে নুসরাত। তাই এদিকটা সেভাবে আর খেয়াল করা হয়নি। অভিনেত্রীর পার্ক সার্কাসের ব্রড স্ট্রিটের বাড়িতেও এখন ব্যস্ততা তুঙ্গে। হাতে মাত্র আর গোনা কটা দিন। তাই ইতিমধ্যেই পাত্র-পাত্রীর ঘনিষ্ঠ বন্ধু-বান্ধবদের কাছে হোয়াটস্ অ্যাপের মাধ্যম পৌঁছে গিয়েছে নিকাহ-র নিমন্ত্রণপত্র, ফাঁস করেছেন এক নুসরাত ঘনিষ্ঠই। ভাবী সাংসদ বেজায় ব্যস্ত। ফোনে ধরতেই, উত্তর আসে- ‘আমি খুব ব্যস্ত এখন। তাই এসব নিয়ে কোনও মন্তব্য করতে চাই না।’জল্পনা শুরু হয় নিখিলের এক ফেসবুক পোস্ট ঘিরে। নুসরাত জেতার পরই নিখিল নিজের ফেসবুকে এক পোস্ট করেন। যেখানে ভাবী সাংসদের ভোটের ব্যবধান উল্লেখ করে তিনি বলেন, ‘বাংলায় তৃণমূল প্রার্থীদের মধ্যে নিঃসন্দেহে নজরকাড়া ব্যবধানে জিতেছে নুসরাত। শনিবারই আবার সেই পোস্ট সরিয়ে দেন নিজের পাতা থেকে। আর সন্দেহটা চাগাড় দেয় এখানেই। ঘনিষ্ঠসূত্রে খবর, নুসরাত-নিখিল অতি শিগগিরই নতুন জীবন শুরু করতে চলেছেন।ইত্তেফাক/বিএএফ



41569,57386
যশোরের মাদ্রাসা ছাত্র মারুফ হত্যা মামলায় ১০ আসামিকে বেকসুর খালাস
সারাদেশ
প্রকাশ : ২৬ মে ২০১৯, ১৮:০৬
যশোরের মাদ্রাসা ছাত্র মো. মারুফ হোসেন (১৩) হত্যা মামলার ১০ আসামিকে বেকসুর খালাস দিয়েছে খুলনার দ্রুত বিচার ট্রাইব্যুনাল। রবিবার দুপুরে ট্রাইব্যুনালের বিচারক মো. নজরুল ইসলাম হাওলাদার এ রায় ঘোষণা করেন। নিহত মাদ্রাসা ছাত্র মারুফ যশোর জেলার চৌগাছা উপজেলার স্বর্পরাজপুর গ্রামের মো. মহিদুল ইসলামের ছেলে।খালাসপ্রাপ্ত আসামিরা হলেন, যশোর জেলার চৌগাছা উপজেলার স্বর্পরাজপুর গ্রামের মৃত আজেহার আলি মণ্ডলের  দুই ছেলে মো. হযরত আলি মণ্ডল ও মো. সুলাইমান মণ্ডল, হযরত আলি মণ্ডলের দুই ছেলে মো. বিল্লাল হোসেন ও মো. টুটুল মণ্ডল, মো. গহরের ছেলে মো. আবুল বাশার, মো. নূর ইসলামের ছেলে মো. বাবু, মো. ইশারত মণ্ডলের ছেলে মো. ইকরামুল হোসেন, মো. মিজানুর রহমানের ছেলে আজাহারুল ইসলাম ওরফে বুড়ো, কালু বিশ্বাসের ছেলে শফিকুল ইসলাম ও ঝিনাইদহ জেলার কালীগঞ্জ থানার রঘুনাথপুর গ্রামের শমসের মণ্ডলের ছেলে খলিল মণ্ডল।রায় ঘোষণাকালে ৭ আসামি আদালতের কাঠগড়ায় উপস্থিত ছিলেন। বাকি ৩ আসামি পলাতক রয়েছে।রায় ঘোষণার পর মামলার বাদী নিহত মারুফের মা আবেরুন্নেছা ক্ষোভ প্রকাশ করে বলেন, ‌‌‘আমরা ন্যায় বিচার পাইনি। আসামি আজাহারুল ইসলাম ওরফে বুড়ো আদালতে ১৬৪ধারায় জবানবন্দিতে এ হত্যাকাণ্ডে নিজের সম্পৃক্ততা স্বীকার করেছে। অন্য জড়িতদের নাম প্রকাশ করেছে। এছাড়া লাশের ছয় টুকরো করার বিবরণও আদালতে স্বীকারোক্তি দেয় ওই আসামি।’ এ রায়ের বিরুদ্ধে উচ্চ আদালতে আপীল  করবেন বলেও তিনি সাংবাদিকদের জানান।আদালতের উচ্চমান বেঞ্চ সহকারী ফকির মো. জাহিদুল ইসলাম নথীর বরাত দিয়ে জানান, ২০১৬ সালের ১০আগস্ট সকাল সাড়ে ৯টার দিকে চৌগাছা উপজেলার স্বর্পরাজপুর গ্রামের মহিদুল ইসলামের কিশোর ছেলে মো. মারুফ হোসেন বাড়ি থেকে বাইরে যায়। সারাদিন খোঁজ করেও তার কোন সন্ধান পাওয়া যায়নি। সন্ধ্যার পর পাশের মির্জাপুর গ্রামের হাসেম আলির খেজুর বাগানে মাথাবিহীন হাত-পা কাটা মারুফের লাশ উদ্ধার করা হয়। এ ঘটনায় নিহত মারুফের মা মোছা. আবেরুন্নেছা বাদী হয়ে ৭ জনের নাম উল্লেখসহ অজ্ঞাতনামা আরো কয়েকজনকে আসামি করে চৌগাছা থানায় হত্যা মামলা দায়ের করেন। পরের বছরের ৮জুলাই মামলার তদন্তকারী কর্মকর্তা যশোর সিআইডির সহকারী পুলিশ পরিদর্শক (এসআই) মো. তৌহিদুল ইসলাম এজহারভুক্ত ৭ আসামির সঙ্গে আরো ৩জনকে সংযুক্ত করে ১০জনের বিরুদ্ধে আদালতে চার্জশিট দাখিল করেন।আরও পড়ুন: বিদ্যালয়ের পাশে ফোনের টাওয়ার বসানোর পরিকল্পনা, এলাকাবাসীর বিক্ষোভরাষ্ট্রপক্ষে মামলাটি পরিচালনা করেন পিপি অ্যাডভোকেট শেখ এনামুল হক ও এপিপি অ্যাডভোকেট শাকেরিন সুলতানা।ইত্তেফাক/নূহু



41570,57387
পিংক সিটিতে ভোক্তা অধিকার সংরক্ষণ অধিদপ্তরের অভিযান
রাজধানী
প্রকাশ : ২৬ মে ২০১৯, ১৮:০৮
আমদানিকারকের স্টিকার ছাড়া বিদেশি পণ্য বিক্রি ও প্রতিশ্রুতি অনুযায়ী ভোক্তাকে যথাযথ সেবা প্রদান না করার অপরাধে জরিমানা করা হয় কয়েকটি প্রতিষ্ঠানকে।আজ রবিবার গুলশান পিঙ্ক সিটিতে ঢাকা বিভাগীয় কার্যালয়ের উপ-পরিচালক মনজুর মোহাম্মদ শাহরিয়ারের সার্বিক তত্ত্বাবধানে সহকারী পরিচালক আতিয়া সুলতানা ও আফরোজা রহমানের নেতৃত্বে বাজার তদারকি পরিচালনা করা হয়। এ সময় সেলিব্রেশনকে ৫০হাজার,  জেমস গ্যালারি ৫০ হাজার, পরী সারিকে ১০ হাজার,  ভিবা বাড়িকে ১০ হাজার, সাবরিনাকে ১০ হাজার,  স্রোতধারাকে ১০ হাজার, মানা বিকে ১০ হাজার, নিডেন ওয়ার্ককে ১০ হাজার, কুন্দনকে ১০ হাজার, রেইনবো পারফিউম এন্ড কসমেটিক্সকে ১০ হাজার,  ডানহিল অপটিক্সকে ১০ হাজার, কিডস ওয়েকে ১০ হাজার, হীরা ফেব্রিক্সকে ৫ হাজার, গোল্ডেন ওয়াল্ডকে ১০ হাজার, অঞ্জলি জুয়েলার্সকে ১০ হাজার, সাবিহা ফ্যাশন ১০ হাজার, ভিভো ১০ হাজার, সিমরান ডিজাইনারকে ৫ হাজার, গয়না ঘরকে ৫ হাজার, স্টাইল ওয়ার্ল্ডকে ২০ হাজার, আব্রুজকে ৫ হাজার, পরিণীতা গোল্ডকে ১০ হাজার, কিওর জুয়েলার্স ১০ হাজার, বায়েজিদ এন্টারপ্রাইজকে ১০ হাজার, শোভা ফেব্রিক্সকে ১০ হাজার, ডালিমসকে ১০ হাজার টাকাসহ ৩ লাখ ৩০ হাজার টাকা জরিমানা করা হয়। আরো পড়ুন: ঈদযাত্রায় স্বস্তি দিতে বিআরটিসির ১১৪২ বাস: ওবায়দুল কাদেরতদারকিতে আর্মড পুলিশ ব্যাটালিয়ন-১১ সার্বিক সহায়তা প্রদান করেন।ইত্তেফাক/এমআই



41571,57388
ব্রাহ্মণবাড়িয়ায় শিশু ধর্ষণ চেষ্টার অভিযোগে বৃদ্ধ আটক
সারাদেশ
প্রকাশ : ২৬ মে ২০১৯, ১৮:১১
ব্রাহ্মণবাড়িয়ায় দ্বিতীয় শ্রেণির এক স্কুল ছাত্রীকে ধর্ষণ চেষ্টার অভিযোগে বাচ্চু মিয়া (৬০) নামের এক বৃদ্ধকে আটক করেছে পুলিশ। সে শহরের শিমরাইলকান্দি দক্ষিণপাড়া এলাকার বাসিন্দা। শনিবার রাতে নিজ বাসা থেকে তাকে  আটক করা হয়। শিশুটির পরিবার ও স্থানীয় সূত্রে জানা যায়, শনিবার বিকেলে শহরের পাওয়ার হাউজ রোড এলাকায় বাচ্চু মিয়ার কাছ থেকে শিশুটি ডাব কিনে নিয়ে যায়। পরে ডাবের ডোবা খোসা ছাড়িয়ে আনতে পুনরায় বাচ্চুর কাছে যায় শিশুটি। এ সময় বাচ্চু মিয়া শিশুটিকে কৌশলে একটি পরিত্যাক্ত টিনের ঘরের ভেতরে নিয়ে ধর্ষণের চেষ্টা করে। এতে শিশুটি চেঁচামেচি শুরু করলে বাচ্চু তাকে ছেড়ে দেয়। শিশুটি বাড়িতে গিয়ে তার মায়ের কাছে ঘটনা খুলে বলে। খবর পেয়ে পুলিশ রাতেই শিশুটিকে স্বাস্থ্য পরীক্ষার জন্য জেলা সদর হাসপাতালে নিয়ে যায়। শিশুটির পরিবারের অভিযোগ, ঘটনার পরপর বাচ্চু নামের ওই ব্যক্তি অন্যজনকে দিয়ে ৫০০টাকা পাঠিয়ে ঘটনাটি রফাদফা করার প্রস্তাব দিয়েছে। আরও পড়ুন: যশোরের মাদ্রাসা ছাত্র মারুফ হত্যা মামলায় ১০ আসামিকে বেকসুর খালাসসদর থানার ভারপ্রাপ্ত কর্মকর্তা মুহাম্মদ সেলিম উদ্দিন বলেন, খবর পেয়ে পুলিশ ধর্ষণ চেষ্টার অভিযোগে বাচ্চু নামের একজনকে আটক করেছে। স্বাস্থ্য পরীক্ষা শেষে চিকিৎসকের প্রাথমিক প্রতিবেদনের পর অভিযোগের পরবর্তী আইনগত ব্যবস্থা নেওয়া হবে।ইত্তেফাক/নূহু



41572,57389
খুন হওয়া বিজেপি কর্মীর লাশ বইলেন স্মৃতি ইরানি
বিশ্ব সংবাদ
প্রকাশ : ২৬ মে ২০১৯, ১৮:১৫
ভারতের উত্তর প্রদেশের আমেথিতে গুলিতে নিহত বিজেপি কর্মী সুরেন্দ্র সিংহের লাশ বহন করে শ্মশানে নিয়ে গেলেন দেশটির সদ্য বিদায়ী মন্ত্রিসভার সদস্য স্মৃতি ইরানি। লাশ বহনের ছবিটি ভাইরাল হয়েছে ভারতে। এনডিটিভি।জানা গেছে, উত্তর প্রদেশের আমেথি আসনটি দীর্ঘদিন ছিল গান্ধী পরিবারের দখলে। তবে সেই আসনে এবার অবাক করা সাফল্য পেয়েছেন বিজেপি নেত্রী স্মৃতি ইরানি। কংগ্রেস সভাপতি রাহুল গান্ধীকে হারিয়ে লোকসভা নির্বাচনে জয়ী হয়েছেন তিনি। সেই ইরানির একজন ঘনিষ্ঠ কর্মী সুরেন্দ্র সিংহকে শনিবার রাতে বাড়িতে ঢুকে গুলি করে হত্যা করা হয়।স্থানীয় গণমাধ্যমের খবরে বলা হয়, এ বারের নির্বাচনে শুরু থেকে শেষ পর্যন্ত স্মৃতি ইরানির সঙ্গে প্রচার কাজ চালান প্রাক্তন এই গ্রামপ্রধান। স্থানীয় বাসিন্দাদের দাবি, স্মৃতির জয়ের নেপথ্যে অন্যতম মূল কারিগর ছিলেন ৫০ বছর বয়সী সুরেন্দ্র।পুলিশ জানিয়েছে, শনিবার রাত সাড়ে ১২টার দিকে কয়েকজন দুর্বৃত্ত মটর সাইকেলে করে সুরেন্দ্রর বাড়িতে আসে। তাদের প্রত্যেকের কাছেই আগ্নেয়াস্ত্র ছিল। সুরেন্দ্র তখন ঘরে শুয়েছিলেন। সেই সময়ই দুষ্কৃতিকারীরা ঘরে ঢুকে পর পর কয়েকটি গুলি চালিয়ে পালিয়ে যায়।আরও পড়ুন :  রমজানের পরই তিন আলেমের মৃত্যুদণ্ড কার্যকর করবে সৌদিখবর পেয়ে প্রতিবেশীরা সুরেন্দ্রকে উদ্ধার করে হাসপাতালে নিয়ে গেলে চিকিৎসকরা তাকে মৃত ঘোষণা করেন। অমেথির পুলিশ সুপার বলেন, ‘এই ঘটনায় জড়িত সন্দেহে দু’জনকে আটক করে জিজ্ঞাসাবাদ করা হচ্ছে। রাজনৈতিক কারণ না কি ব্যক্তগিত বিবাদে খুন তা খতিয়ে দেখা হচ্ছে।’ইত্তেফাক/টিএস



41573,57390
অভিযানে ক্ষুব্ধ রংপুরের হোটেল ও বেকারি ব্যবসায়ীরা
সারাদেশ
প্রকাশ : ২৬ মে ২০১৯, ১৮:১৮
চলতি রমজান মাসে রংপুর মহানগরীর খাবার হোটেল ও বেকারিতে অভিযান পরিচালনা করে ভ্রাম্যমাণ আদালত। এতে ক্ষুব্ধ হয়ে এ ঘটনাকে ‘অস্বাভাবিক’ দাবি করে অনির্দিষ্ট কালের জন্য ধর্মঘট শুরু করেছেন রেস্তরা, বেকারি, চাইনিজ রেস্টুরেন্ট, ফাস্টফুড ও মিষ্টির দোকান ব্যবসায়ীরা।শনিবার সন্ধ্যায় রংপুর জেলা রেস্তোরাঁ মালিক সমিতি ও বেকারি মালিক সমিতির পক্ষ থেকে সংবাদ সম্মেলন করে এ ধর্মঘটের ঘোষণা দেওয়া হয়।এ সময় বলা হয়, অভিযানে জরিমানা আদায় করা প্রতিষ্ঠানে গুলো ব্যাংক ঋণ ও মহাজনের দেনার দায়ে জর্জরিত। এর ওপর যদি এভাবে অমানবিক ও অস্বাভাবিক হারে জরিমানা করা হয় তাহলে ব্যবসায়ীরা ধ্বংস হয়ে যাবে।বাংলাদেশ রেস্তোরাঁ মালিক সমিতি রংপুর জেলা শাখার সভাপতি আব্দুল মজিদ খোকন বলেন, আমাদের পিঠ দেয়ালে ঠেকে গেছে। কোনো উপায় না পেয়ে প্রতিষ্ঠান গুলো অনির্দিষ্টকালের জন্য বন্ধ রাখার সিদ্ধান্ত নিয়েছি।আরও পড়ুন: ডাল কাটার টেন্ডারে গাছ কেটে সাবাড়বাংলাদেশ ব্রেড অ্যান্ড বিস্কুট ফ্যাক্টরি মালিক সমিতি রংপুর জেলা শাখার সভাপতি নুরুল ইসলাম মুন্না বলেন, হোটেল, রেস্তোরাঁ ও বেকারিতে ভেজাল দেওয়ার মত কিছু নেই। শুধুমাত্র কাঁচামাল কিনে খাদ্য তৈরি ও বিক্রি করা হয়। কিন্তু পবিত্র রমজান মাসে অনেক হোটেল রেস্তোরাঁ ও বেকারিকে অস্বাভাবিক হারে জরিমানা করা হয়। এর প্রতিবাদে বাংলাদেশ রেস্তোরাঁ মালিক সমিতি রংপুর জেলা শাখা এবং বাংলাদেশ ব্রেড অ্যান্ড বিস্কুট ফ্যাক্টরি মালিক সমিতি রংপুর জেলা শাখা যৌথভাবে এই কর্মসূচি ঘোষণা করেছে। ইত্তেফাক/অনি



41574,57391
হালদায় ডিম ছেড়েছে মা মাছ, পরিমাণে কম
সারাদেশ
প্রকাশ : ২৬ মে ২০১৯, ১৮:১৮
দেশের একমাত্র প্রাকৃতিক মৎস্য প্রজনন কেন্দ্র চট্টগ্রামের হালদা নদীতে ডিম ছেড়েছে মা মাছ। ৮ হাজার কেজি ডিম সংগ্রহ করেছেন সংগ্রহকারীরা। তবে এই পরিমাণে আগের বছরের তুলনায় অনেক কম বলে জানিয়েছেন সংগ্রহকারীরা।শনিবার রাত সাড়ে ৯টার দিক হালদা নদীতে কার্পজাতীয় (রুই, কাতল, মৃগেল ও কালবাউশ) মা মাছের ডিমের দেখা পান সংগ্রহকারীরা। এর আগে সকাল ৯টায় ‘নমুনা ডিম’ সংগ্রহ করা হয়।হাটহাজারী উপজেলা জ্যেষ্ঠ মৎস্য কর্মকর্তা মোহাম্মদ আজহারুল ইসলাম বলেন, ‘হালদা নদী থেকে সংগ্রহ করা ৮ হাজার কেজি ডিম সরকারি ৪টি হ্যাচারি ও সংগ্রহকারীদের ব্যবস্থাপনায় বেসরকারি ১৭৯টি কুয়াতে রাখা হবে। নিয়মানুযায়ী সেখানে প্রতি ৪০ কেজি ডিম থেকে ১ কেজি রেণু উৎপাদন করা হবে। সে হিসেবে ৮ হাজার কেজি ডিম থেকে প্রায় ২’শ কেজি রেণু উৎপাদন করা সম্ভব হবে।’প্রতি কেজি রেণু থেকে কমপক্ষে ৪ লাখ মাছের পোনা উৎপাদন করা সম্ভব হবে বলে জানিয়ে হাটহাজারী উপজেলা জ্যেষ্ঠ মৎস্য কর্মকর্তা বলেন, সেই হিসেবে ২’শ কেজি রেণু থেকে এবার ৮০ কোটি কার্প জাতীয় মাছের উৎপাদন হবে।প্রতি কেজি রেণু ৫০ থেকে ৬০ হাজার টাকায় বিক্রি হবে বলে আশা করছেন ডিম সংগ্রহকারীরা।ইত্তেফাক/জেডএইচ



41575,57392
পাখির জন্য ভালোবাসা
ফিচার
প্রকাশ : ২৭ মে ২০১৯, ০০:০০
মেহেদী হাসান গালিব বার্ডম্যান অব চেন্নাই! সার্চ দিয়েছিলাম ‘চেন্নাইয়ের দর্শনীয় স্থান’ লিখে। কিন্তু ফলাফল দেখে খানিকটা দ্বিধায় পড়ে গেলাম। এটা কী কোনো জায়গার নাম? নাকি কোনো ব্যক্তির? কী আছে এখানে? চেন্নাইয়ের প্রচণ্ড গরমে প্রতিবার বাইরে যাওয়ার আগে খানিকটা ভেবে নিতে হতো যেখানে যাচ্ছি তা আসলেই দেখার মতো তো? নাকি শুধু শুধু এই গরমে নিজেকে সিদ্ধ করতে যাওয়া?এরমধ্যেই চেন্নাইয়ের মোটামুটি সব ক’টি দর্শনীয় স্থান দেখা শেষ। হাতে পুরো একটি দিন ফাঁকা। গরমের দোহাই দিয়ে তো আর পুরো একটি দিন হোটেলে বসে থাকা যায় না। তাই শেষমেশ সিদ্ধান্ত নিলাম ঘুরে আসা যাক। কিন্তু গুগল ম্যাপ জানালো বার্ডম্যান অফ চেন্নাই দেখার সুযোগ মিলবে বিকেল ৪টার পর। তখন বাজে সবে ১টা। তাই খাওয়া-দাওয়ার পালা শেষ করে ঘুরতে গেলাম চেন্নাইয়ের অন্যতম জনপ্রিয় একটি পার্ক সিমোজি পুঙ্গায়। নিরিবিলি ও সবুজে আচ্ছ্বাদিত এই পার্কটি বিকেলে বসে থাকা কিংবা হেঁটে বেড়ানোর জন্য অত্যন্ত চমত্কার একটি জায়গা। যদিও বা এই পার্কটিও আমাদের দেশের চিড়িয়াখানা ও পার্কের মতো চলে গেছে কপোত-কপোতীদের দখলে।পার্কটি আয়তনে খুব বেশি বড় না। তাই তো মাত্র ১৫ মিনিট পরই আবিষ্কার করলাম পুরো পার্ক ঘোরা শেষ। সময় কাটানোর জন্য বসে পড়লাম পার্কের একটি বেঞ্চে। সামনে বাচ্চাদের খেলাধুলার বিভিন্ন সরঞ্জাম। বাচ্চারা সেখানে খেলছে। বাচ্চাদের খেলা দেখতে দেখতে অপেক্ষা করতে লাগলাম কখন ঘড়ির কাঁটা গিয়ে পৌঁছাবে সাড়ে ৩টার ঘরে।অতঃপর সাড়ে ৩টা বাজতেই এক লাফে উঠে পড়লাম। পার্ক থেকে বেরিয়ে সোজা রওনা দিলাম বার্ডম্যান অফ চেন্নাইয়ের উদ্দেশ্যে। মিনিট ১৫ পর উবার ড্রাইভার রাস্তার পাশে গাড়ি থামিয়ে ইশারায় জানালো এটাই বার্ডম্যান অফ চেন্নাই। আমি জানালা দিয়ে বাইরে তাকালাম। একটা লন্ড্রির দোকান ছাড়া আর কিছুই চোখে পড়লো না। খানিকটা হতাশ হয়েই গাড়ি থেকে নামলাম। লন্ড্রির দোকানের কর্মরত যুবককে জিজ্ঞেস করলাম, ‘বার্ডম্যান অফ চেন্নাই কোথায়?’ সে হাত দিয়ে পাশের একটি তিনতলা বাড়ি দেখিয়ে দিলো।বাড়িটির মূল দরজায় দাঁড়িয়ে ওপরে তাকাতেই লক্ষ্য করলাম, একজন ভদ্রলোক খাঁচা থেকে একটি টিয়াপাখি বের করে এক কিশোরীর হাতে বসিয়ে দিলেন। বুঝতে বাকি রইলো না ইনিই বার্ডম্যান অফ চেন্নাই। আমাদের সঙ্গে চোখাচোখি হতেই তিনি হাত নেড়ে ওপরে উঠতে বললেন। তিনতলায় উঠতেই আমাদের স্বাগত জানিয়ে আবার আপন কাজে ব্যস্ত হয়ে পড়লেন বার্ডম্যান অফ চেন্নাই। ছাদের দু-প্রান্তে কাঠের পাটাতন বসিয়ে সেখানে ভেজা চাল রাখতে লাগলেন তিনি। কাজের ফাঁকেই আধো হিন্দি, আধো ইংরেজিতে কথা হলো বার্ডম্যান অফ চেন্নাইয়ের সঙ্গে।তাঁর আসল নাম জোসেফ শেখর। পেশায় তিনি একজন ক্যামেরা টেকনিশিয়ান। শেখরের ‘বার্ডম্যান অফ চেন্নাই’ হয়ে ওঠার গল্পটা জানতে হলে আমাদের ফিরে যেতে হবে ২০০৬ সালে। সেসময় চেন্নাইকে সম্মুখীন হতে হয়েছিল ভয়াবহ একটি সুনামির। সুনামির পর হঠাত্ একদিন শেখর লক্ষ্য করলেন তাঁর বাসার ছাদে দুটি টিয়াপাখি এসে বসেছে। শেখর তাঁদের খাবার দিলেন। পরের দিন তিনি লক্ষ্য করলেন তাঁর ছাদে এসে উপস্থিত হয়েছে ৪টি টিয়াপাখি। এরপর ৮টি। এভাবেই ধীরে ধীরে শেখরের বাসার ছাদে বাড়তে থাকে টিয়াপাখির ভিড়। বর্তমানে যে সংখ্যা গিয়ে দাঁড়িয়েছে ২ হাজারে! তবে এই সংখ্যাটা নির্ভর করে আবহাওয়ার ওপর। আবহাওয়া ভালো থাকলে অনেক সময় তা ৪ হাজারেও গিয়ে পৌঁছায়।দিনে দু-বেলা টিয়াপাখিদের খাবার দেন শেখর, সকাল ও বিকেলে। ৩০ কেজি করে মোট ৬০ কেজি চাল খাবার হিসেবে দেন তিনি। নিজের আয়ের ৪০ শতাংশই তিনি ব্যয় করেন পাখিদের খাওয়ানোর জন্য। শুধু তাই নয়, অসুস্থ পাখিদের নিজের কাছে রেখে সেবাও দিয়ে থাকেন শেখর। এরপর সুস্থ হলে আবার তাদের উড়িয়ে দেন মুক্ত আকাশে।এরমাঝেই আরো দু-তিনজন দর্শনার্থী এসে হাজির শেখরের বাসায়। শেখর একে একে সবাইকে কাঠের পাটাতনে চাল রাখার সুযোগ দিলেন। অতঃপর নিজের মোবাইলে ধারণ করে রাখলেন সে দৃশ্য। চাল রাখা শেষ হলে শেখর সবাইকে নিয়ে গেলেন রাস্তার ওপারের একটি বিল্ডিংয়ে। সেই বিল্ডিংয়ের চারতলায় দাঁড়িয়ে আমরা অপেক্ষা করতে লাগলাম টিয়াপাখির জন্য। কিন্তু টিয়াপাখির কোনো দেখা নেই। প্রায় মিনিট দশেক পর হঠাত্ করে কোথা থেকে একঝাঁক টিয়া এসে শেখরের বাসার ওপর দিয়ে উড়ে চলে গেল। তার ঠিক পরপরই চারপাশ থেকে ঝাঁকে ঝাঁকে টিয়া এসে বসতে লাগলো শেখরের বাসার ছাদে। শেখরের বাসার ওপরের নীল আকাশটা যেন মুহূর্তেই ঢেকে গেল টিয়াপাখির ডানায়। রাস্তার পাশের কারেন্টের তারগুলোতেও রইলো না তিল পরিমাণ ফাঁকা জায়গা। কী মনোমুগ্ধকর এক দৃশ্য!একবার মনে হলো শেখরকে জিজ্ঞেস করি, ‘কেনই বা তিনি এ রকম নিঃস্বার্থভাবে বছরের পর বছর পাখিদের খাইয়ে চলেছেন?’ কিন্তু পরক্ষণে নিজেই নিজেকে প্রশ্ন করে বসলাম, সব কেন’র কী কোনো উত্তর থাকে? দেশ-বিদেশ থেকে প্রতিদিন অসংখ্য পর্যটক পাখি দেখতে আসেন শেখরের বাসায়। পাখির মতো পর্যটকদেরও নিজের অতিথি মনে করেন তিনি। আন্তরিক ব্যবহার দিয়ে মুহূর্তেই সবাইকে আপন করে নেন সদা হাসিখুশি থাকা এই মানুষটি। ‘নিয়মিত এত এত পর্যটক আসার পরও কেন টিকেট সিস্টেম চালু করেননি?’—প্রশ্নের জবাবে একগাল হেসে শেখর বলেন, ‘পাখিদের দু-মুঠো খাওয়াতেই আমার তৃপ্তি। তারা যখন নীল আকাশে উড়ে বেড়ায়, সেই দৃশ্যটা দেখলেই মনটা আনন্দে ভরে ওঠে। টাকা দিয়ে কী এই ভালোলাগাটুকু পাওয়া যাবে?’বেলা ডুবে যেতে খুব বেশি দেরি নেই। ধীরে ধীরে পাখিরাও ফিরে যেতে শুরু করেছে। আমরা শেখরের কাছ থেকে বিদায় নিয়ে হোটেলের পথে রওনা দিলাম। খানিকটা পথ এগোনোর পর পেছনে ফিরে দেখি শেখর, বার্ডম্যান অফ চেন্নাই মুগ্ধ দৃষ্টিতে তাকিয়ে আছেন আকাশের দিকে। ঠিক যেমন মুগ্ধতা নিয়ে একজন বাবা তাকিয়ে থাকেন তাঁর সন্তানদের দিকে।ছবি:লেখক 



41576,57393
ফি পাখিতে সাফল্য...
ফিচার
প্রকাশ : ২৭ মে ২০১৯, ০০:০০
মুহাম্মদ শফিকুর রহমান শখ থেকে কারো কারো সাফল্য আসে। কিন্তু সে সাফল্য যখন রেকর্ডে পরিণত হয়, এশিয়া মহাদেশে প্রথম হয় তখন তা গোটা দেশের জন্য সম্মান বয়ে আনে। সম্প্রতি শখের পাখি ফি পালনে তেমনই সাফল্য অর্জন করেছেন মানিকগঞ্জের এক তরুণ।শখ করেই তিনি পোষা পাখি পালন করেন। তাও অতি ছোট পাখি ফি। অনেকটা চড়ুইয়ের মতো। তাঁর নাম আবদুল হান্নান দিনার। উচ্চশিক্ষিত তরুণ। মানিকগঞ্জ শহরেই তাঁর শখের পক্ষিশালা। তাঁর বাবা আবদুর রউফ পাখি পুষতেন। সেখান থেকেই দিনারের পাখিপ্রেমের শুরু। ২০১২ সাল থেকে শখের বসে পাখি পোষা শুরু করেন। দুই তলা বাড়ির নিচতলার একপাশে তিনি থাকেন পরিবার নিয়ে। অপরপাশে পোষা পাখির বিপুল সমারোহ।  ওয়েস্টার্ন ব্লু বিল। ছোট মন কেড়ে নেওয়ার মতো একটি পাখি। খাঁচার জনপ্রিয় পাখি। তবে এই পাখি ব্রিড করানো (ডিম বাচ্চা) কঠিন কাজ। অনেকেই অনেকবার চেষ্টা করে বিফল হয়েছেন। দিনার সম্প্রতি ওয়েস্টার্ন ব্লু বিল ব্রিড করতে সফল হয়েছেন। তাঁর ওয়েস্টার্ন ব্লু বিল দুটি বাচ্চা দেয়। এশিয়া মহাদেশে তাঁর আগে কেউ এই পাখির বাচ্চা জন্ম দেওয়াতে সফল হয়নি। যতদূর জানা যায়, গোটা পৃথিবীতে হাতেগোনা দু-একজন মানুষ সফল হয়েছেন।৮ মাস আগের কথা। আমদানিকারকের কাছ থেকে তিনি ওয়েস্টার্ন ব্লু বিল পাখি সংগ্রহ করেন। নানাজন নানা কথা বলেছিল। এই পাখি ব্রিড করবে নাকি? শুধুই টাকা নষ্ট। দিনার কারো কথাই কান দিলেন না। হোক পোষা পাখি, তাতে কী। যত্ন করলেন, ভালোবাসেন সন্তানেরই মতো। পাখিঘরে তিনি বিশ্বমানের পরিবেশ নিশ্চিত করেন। ভালো খাবার দিতে কমতি করেননি এতটুকুও। কিছুদিনের মধ্যে ওয়েস্টার্ন ব্লু বাচ্চা দেয়। দিনারের চোখ-মুখে হাসি ফুটে ওঠে। দুর্ভাগ্যবশত বাচ্চাগুলো মারা যায়। এরপর আবার ডিম দেয় পাখি। ডিমের মধ্যেই বাচ্চার করুণ মৃত্যু হয়। দিনার লড়াকু সৈনিক। তিনি জানতেন ধৈর্য্য ধরলে সফলতা আসবেই। ৮ মাসের মাথায় ওয়েস্টার্ন ব্লু বিল বাচ্চা দেয় দুটি। অবশ্য ডিম পেড়েছিল ৩টি। পোষা পাখির ইতিহাসে দিনারের নাম উঠে যায়। দেশের জন্য বিরল সম্মান বয়ে আনেন তিনি। অবশ্য ফি পাখিতে তাঁর সফলতা নতুন নয়। দেশের মধ্যে সবচেয়ে দুর্লভ, আকর্ষণীয় পাখির সংগ্রহশালা তাঁর। কী নেই তাঁর পক্ষিশালায়। অস্ট্রেলিয়ান,আফ্রিকান বিভিন্ন প্রজাতির ফি আছে। খুব বেশিদিন আগের কথা নয়। মাত্র ৫ বছর। এত কম সময়ে ফি পাখিতে এত সফলতা দেশের কেউ পায়নি। তিনি ৬টি প্রজাতির ফি পাখি ব্রিডিং করতে সফল হয়েছেন। যা বাংলাদেশে আর কেউ ব্রিড করাতে পারেনি।এছাড়া ডমিনেট সিলভার জেব্রা ফি, পেইড স্টার ফি, চকোলেট বেঙ্গলিজ ফি, ফিলব্যাক জেব্রা ফি তিনি প্রথমবারের মতো বাংলাদেশে ব্রিড করাতে সফল হন। অসংখ্য প্রজাতির শতাধিক পাখি তার সংগ্রহে রয়েছে। দিনার জানান, পোষা পাখির সামাজিক সুফল ব্যাপক। যুবক-যুবতীদের পোষা পাখিতে সম্পৃক্ত করা গেলে মাদকসহ সকল নেশাগ্রস্থের হার অনেক কমে আসবে। 



41577,57394
পাখির পাশে ১৮ বছর
ফিচার
প্রকাশ : ২৭ মে ২০১৯, ০০:০০
একদিন রাস্তা দিয়ে তিনি হেঁটে যাচ্ছিলেন। ৩টি ডাহুক পাখির ছানা পড়েছিল। তাঁর খুব মায়া হলো। বাসায় নিয়ে এলেন। মানুষজন বলাবলি করছিল, লোকটি পাগল নাকি! এতটুকুন বাচ্চা বাঁচবে? তিনি কারো কথা শুনলেন না। পাখির যত্ন নিলেন। চিকিত্সাও করলেন টুকটাক। নিজে পোষাপাখি পুষতেন। তাই জানা-শোনা ছিল কখন কী করতে হয়। বাচ্চা ডাহুকগুলো বড় হলো। একদিন তিনি পাখিগুলো বনে ছেড়ে দিলেন। এ ঘটনা ১৮ বছর আগের। এই থেকে পাখির চিকিত্সা করে যাচ্ছেন ডা. এম এ মান্নান।নিজে মানুষের চিকিত্সক। ঢাকা মেডিকেল কলেজের প্রাক্তন সহকারী আবাসিক চিকিত্সক ও সার্জন। কৃতি শিক্ষার্থী ছিলেন। মেডিকেলের ভর্তি পরীক্ষায় সারাদেশের মাঝে তৃতীয় হয়েছিলেন। ডা. এম এ মান্নান বাংলাদেশে খাঁচার পাখির আধুনিক চিকিত্সার প্রবর্তক। নিজের লাভ হোক বা না হোক, পাখি অসুস্থ শুনলেই তিনি ছুটে যান। ফোনে পরামর্শ দেন। শুধু চিকিত্সা নয়, খাঁচায় পোষা পাখিতে মান্নানের সফলতা বলার মতো। ২৫০ প্রজাতির বেশি পাখি পালন করেছেন তিনি।লাভবার্ডের দু-একটি বাদে সব প্রজাতি তাঁর খামারে ডিম বাচ্চা করেছে। কিছুদিন আগে ও দেশে পোষা পাখির চিকিত্সা ছিল না বললেই চলে। অসুস্থ হলেই পাখিকে নিমপাতা, অ্যালোভেরা জেল খাওয়ানো হতো। সেখানে সচরাচর পোষা পাখির যে সব রোগ হয় সবগুলো রোগের ওষুধ খুঁজে বের করতে সক্ষম হন তিনি। এ জন্য অক্লান্ত পরিশ্রম করেন। খাঁচার পাখির খাবার, রোগ-বালাই, ডিম বাচ্চা করা ইত্যাদি বিষয়ে ব্যাপক গবেষণা করেছেন তিনি। ইন্টারনেটে বিশ্বের বিখ্যাত এভিয়ান ভেটদের সাথে যোগাযোগ করেন। বিদেশ থেকে পাখি বিষয়ক বই এনে পড়াশোনা করেন। বনের পাখি যেন মানুষ হত্যা না করে, শিকার না করে, সেজন্য মান্নান বিভিন্নরকম সচেতনতামূলক কাজ করেন। এক সময় মান্নান দেখলেন, চিকিত্সার অভাবে পাখি মারা যাচ্ছে। ভুল চিকিত্সা হচ্ছে। চিকিত্সা বিষয়ে জানাতে তিনি ফ্রি প্রশিক্ষণের আয়োজন করেন। কয়েকবার  তিনি পাখি পালন, রোগ-বালাই ও চিকিত্সা শীর্ষক ফ্রি কর্মশালার আয়োজন করেছেন। কয়েক দফায় কয়েকশ’ পাখি পালককে প্রশিক্ষণ দেন। আবার আপ্যায়নও করেন। সবই সম্পূর্ণ ফ্রি। আর্থিক কোনো লাভ নেই। শুধুই ভালোবাসা। ভালোবেসেই মান্নান অবোলা পাখিদের পাশে আছেন। সে কথাই বলছিলেন তিনি। ‘পাখিদের চিকিত্সা করে আনন্দ পাই। ওরা যখন সুস্থ হয় আমার খুব ভালো লাগে। এতেই আমার তৃপ্তি।’—আত্মবিশ্বাস, আত্মতৃপ্তি নিয়ে বলেন ডা. এম এ মান্নান।ভিন্নচোখে ডেস্ক



41578,57395
গৌরীপুরে দুঃস্থ কল্যাণ সংস্থার উদ্যোগে অসচ্ছল পরিবারের মাঝে শাড়ি-লুঙ্গী বিতরণ
সারাদেশ
প্রকাশ : ২৬ মে ২০১৯, ১৮:২১
পিরোজপুরের ভাণ্ডারিয়ায় পবিত্র ঈদ-উল-ফিতরকে সামনে রেখে অসচ্ছল পরিবারের মাঝে শাড়ি-লুঙ্গি এবং খাদ্য সামগ্রী বিতরণ করা হয়েছে। সাবেক মন্ত্রী, জাতীয় পার্টি জেপির চেয়ারম্যান আনোয়ার হোসেন মঞ্জু এমপির প্রতিষ্ঠিত বেসরকারি সামাজিক উন্নয়নমূলক ‘দুঃস্থ কল্যাণ সংস্থা’র উদ্যোগে এ সামগ্রী বিতরণ করা হয়।রবিবার গৌরীপুর ইউনিয়ন পরিষদ প্রাঙ্গণে, ভাণ্ডারিয়া পৌরসভায় স্থানীয় সড়ক ও জনপদ বিভাগের রেস্ট হাউজ প্রাঙ্গণে এবং উপজেলার ভিটাবাড়িয়া ইউনিয়নের স্থানীয় মঞ্জু মার্কেটে পৃথকভাবে এসব সামগ্রী বিতরণ করা হয়।আরও পড়ুন: ব্রাহ্মণবাড়িয়ায় শিশু ধর্ষণ চেষ্টার অভিযোগে বৃদ্ধ আটকএ সকল স্থানে বিতরণকাজে পৃথকভাবে অংশ নেন জাতীয়পার্টি জেপির উপজেলা সিনিয়র যুগ্ন আহবায়ক ও সাবেক সদর ইউপি চেয়ারম্যান গোলাম সরওয়ার জোমাদ্দার, গৌরীপুর ইউপি চেয়ারম্যান মজিবুর রহমান চৌধুরী, ভিটাবাড়িয়া ইউপি চেয়ারম্যান খান এনামুল করিম পান্না, জাতীয় পার্টি জেপির গৌরীপুর ইউনিয়ন সভাপতি মো. আলী আহম্মেদ সেপাই, ভিটাবাড়িয়া ইউনিয়ন সাধারণ সম্পাদক রেজা আহম্মেদ দুলাল, সংস্থার উপদেষ্টা এম এ রব্বানী ফিরোজ, কাজী আতাহার হোসেন এবং আতিকুজ্জামান খোকন,মো. কবির হোসেন ছাত্রসমাজ নেতা ও ইউপি সদস্য শহিদুল ইসলাম, দুলাল হাওলাদার ও রহমান হাওলাদার প্রমূখ।ইত্তেফাক/নূহু



41579,57396
ঝরেপড়া আম একত্রিত করেছে তাঁদের!
ফিচার
প্রকাশ : ২৭ মে ২০১৯, ০০:০০
আব্দুর রউফ রিপন, নওগাঁ নওগাঁর মান্দা উপজেলার কালিগ্রাম শাহ কৃষি তথ্য পাঠাগার ও জাদুঘরের উদ্যোগে বিভিন্নভাবে গাছ থেকে ঝরেপড়া আম থেকে নানারকমের সুস্বাদু আচার তৈরি করতে গ্রামীণ নারীদের উদ্বুদ্ধ করে সংগঠিত করা হয়েছে। এই উদ্যোগে সাড়া দিয়ে গ্রামের বেশিরভাগ নারী এখন তৈরি করছেন আমের নানারকম আচার ও আমের রকমারি খাবার। এতে একদিকে যেমন ঝরেপড়া আমগুলো নষ্ট হচ্ছে না, অন্যদিকে এসব আচার খাবারের ফলে মানুষের পুষ্টির চাহিদা পূরণ হচ্ছে বলে জানিয়েছে কৃষি বিভাগ।জেলার মান্দা উপজেলার কালিগ্রামের শাহ কৃষি তথ্য পাঠাগার ও জাদুঘর কৃষি ও কৃষকের উন্নয়নে বিভিন্ন সময় যুগোপযোগী পদক্ষেপ গ্রহণের জন্য সারাদেশে এরইমধ্যে সুখ্যতি অর্জন করেছে। এই পাঠাগারের উদ্যোক্তা রাষ্ট্রপতি পদকপ্রাপ্ত জাহাঙ্গীর আলম শাহ চৌধুরী ঝড়ে কিংবা অন্য কোনো কারণে গাছ থেকে ঝরেপড়া আমগুলো কুড়িয়ে নানারকমের আচার তৈরিতে উদ্বুদ্ধ করেছেন গ্রামীণ নারীদের। কালিগ্রামের প্রতিটি বাড়ির নারীরা এতে উদ্বুদ্ধ হয়ে তৈরি করছেন হরেকরকমের আচার। এসব আচার প্রদর্শনীর ব্যবস্থাও করেন তিনি।গ্রামের গৃহিণী মৌসুমী চত্রবর্তী, ছাত্রী তানিয়া খাতুন ও গৃহিণী হালিমা খাতুন বলেন, ‘এই কৃষি তথ্য পাঠাগার ও জাদুঘর থেকে প্রশিক্ষণ গ্রহণ করে চিনিতে আমের সন্দেশ, আমের জুস, আমের রস মালাই, আমের চমচম, আমস্বত্ব, আমচুর, আমের নবাবী, আমে বরই, আমের চচ্চড়ি, ডুবো আম ইত্যাদিসহ প্রায় শতাধিক প্রকার আমের আচার ও আমের বিভিন্ন সুস্বাদু খাবার তৈরি করতে শিখেছি।’ এখন এই মৌসুমে তাঁরা প্রায় প্রতিটি বাড়িতে এসব আচার তৈরি হচ্ছে। এই কৃষি তথ্য পাঠাগারের উদ্যোক্তা জাহাঙ্গীর আলম শাহ এবং জোসনা বেগম নামের এক সদস্য রাজশাহী ফল গবেষণা ইনস্টিটিউটে আমের আচার ও বিভিন্নরকমের সুস্বাদু খাবার তৈরি সম্পর্কে প্রশিক্ষণ গ্রহণ করেন। পরবর্তীতে তাঁরা কালিগ্রামের গৃহিণীদের এই প্রশিক্ষণ প্রদান করেন।গ্রামের সবচেয়ে বয়োজ্যেষ্ঠ ব্যক্তি প্রায় ৮০ বছর বয়সের আব্দুর রাজ্জাক বলেন, ‘গ্রামীণ নারীদের এমন উত্সবমুখরভাবে আচার তৈরি করতে এবং তা প্রদর্শনীর মাধ্যমে সকলকে উদ্বুদ্ধ করা এলাকায় আমার বয়সে এই প্রথম দেখলাম। এর আগে এমন কোনো উদ্যোগ  আমি দেখিনি।’উদ্যোক্তা শাহ কৃষি তথ্য পাঠাগারের প্রতিষ্ঠাতা  জানান, এই উদ্যোগ নেওয়ার ফলে এলাকার কোথাও আমগাছের নিচে আর পরিত্যক্ত আম পড়ে থাকতে দেখা যাচ্ছে না। সব আম কাজে লাগিয়ে আচার তৈরি করেছেন নারীরা। এই উদ্যোগ এক সময় বাণিজ্যিকীকরণ হিসেবে পরিগণিত হবে বলে মনে করেন তিনি।মান্দা উপজেলা কৃষি কর্মকর্তা এ এফ এম গোলাম ফারুক বলেন, ‘এটি একটি ব্যতিক্রমী উদ্যোগ। এই উদ্যোগের ফলে একদিকে যেমন ঝরেপড়া আমগুলো নষ্ট হচ্ছে না, অন্যদিকে বিভিন্ন ধরন আচার ও আমের সুস্বাদু খাবার মানুষের পুষ্টির বিশেষ চাহিদা পূরণ হচ্ছে। বর্তমানে তাঁদের তৈরি আচার ও খাবার পরিবারের সদস্যদের মধ্যে সীমাবদ্ধ থাকলেও এর বাণিজ্যিক সম্ভাবনা রয়েছে। এটা অর্থনৈতিক আয়ের একটি বড় দিক হতে পারে, যা এসব গ্রামীণ নারীদের অর্থনৈতিকভাবে স্বাবলম্বী করে তোলা সম্ভব হবে বলে মনে করা হচ্ছে।    



41580,57397
সুরের বাঁশিওয়ালা ভবেশ
ফিচার
প্রকাশ : ২৭ মে ২০১৯, ০০:০০
মো. আমিরুজ্জামান সুুরের বাঁশিওয়ালা ভবেশ। পরনে ফতুয়া আর ধুতি। বিক্রি করেন বাঁশের বাঁশি। সারাদিন এখানে সেখানে বাঁশি বাজিয়ে ক্রেতাদের আকৃষ্ট করেন। কেউ কেনেন, কেউবা সুরের জালে ডুবে থাকেন। প্রাণ সখিরে ওই শোন কদম্ব তলায় বংশী বাজায় কে, তরলা বাঁশির ছিদ্র গোটা ৬টা, বাঁশি কতই কথা কয়।—এমনই পাগল করা সুর যাঁর বাঁশিতে ওঠে তাঁর নাম ভবেশ। বয়স সত্তরের কাছাকাছি। ক্লান্তিহীন পথিকের বেশে দীর্ঘ ৩০ বছর ধরে হ্যামিলনের বাঁশিওলার মতো কাঁধে ঝোলা আর মুখে আঞ্চলিক গানের অকৃত্রিম সুর বাঁশিতে তুলে অবিরত হাঁটছেন। গ্রামের মেঠোপথ আর শহরের ব্যস্ততম বাজার কিংবা মহল্লার গলিতে বাঁশের বাঁশির মন্ত্রমুগ্ধ সুরের মূর্ছনায় বিগলিত প্রেমিকরা অনেকেই বাঁশি কিনছেন এ পথশিল্পীর কাছে। এভাবে বাঁশি বিক্রির আয় দিয়ে ৪ সদস্যের সংসার চালাচ্ছেন ভবেশ। এতে তারকাখ্যাতি না মিললেও জীবিকা চলায় খুশি তিনি। তবে এ পথশিল্পীর দাবি, প্রত্যন্ত অঞ্চলের মেধাবীরা যেন এ দেশের সংস্কৃৃতি অঙ্গনে সুযোগ পায়। তাহলে আধুনিক বাদ্যযন্ত্রের পাশে থেকে যেকোনো সুর সমৃদ্ধ হবে। পাশাপাশি সঙ্গীতাঙ্গন হবে সমৃদ্ধ।দিনাজপুর জেলার খানসামা উপজেলার ভাবকি গ্রামের মৃত শ্যাম চরণের পুত্র ভবেশ চন্দ্র রায়। পিতার জমি-জমা থাকায় এবং একমাত্র সন্তান হওয়ায় ছোটবেলা থেকেই ভবেশ ছিলেন ভবঘুরে। তাই প্রাথমিক স্কুলের গণ্ডি পেরুতে পারেননি। তত্কালীন সময়ে গ্রামের আঙিনায় বসতো গানের আসর। সেই আসরের নিয়মিত একজন দর্শক ছিলেন তিনি। পরে নিজগ্রামে হরিবাসর বা কীর্তন গানের আসর বসলে ভাড়া করা দিনাজপুরের রানীগঞ্জ মহেশপুর এলাকার দলটির গুরু কমল কান্তির হাত ধরে নিতাই দলটির সদস্য হন। আর সেই দলের গুরুর নির্দেশনায় শুরু করেন বাঁশি বাজানো। বাঁশিতে দক্ষতা বাড়লে বিভিন্ন এলাকার অনুষ্ঠানে আমন্ত্রণ পান তিনি।মুক্তিযুদ্ধের পরবর্তী সময়ে বিয়ের পর সংসারী হন ভবেশ। ভবঘুুরে সন্তানে আস্থা না থাকায় পিতা সব সম্পত্তি বিক্রি করে দেন। এতে পরিবারের চাহিদা মেটাতে বেকায়দায় পড়ে যান ভবেশ। নিজের বাঁশি বাজানো বিদ্যাটুকু কাজে লাগিয়ে শুরু করেন বাঁশি বানিয়ে বিক্রির ব্যবসা। আর এভাবে দীর্ঘ ৩ যুগ ধরে এ বাঁশির ভ্রাম্যমাণ ব্যবসা করে সুখ স্বাচ্ছন্দ্যে জীবিকানির্বাহ করছেন তিনি।ভবেশ বলেন, ‘দিনাজপুরের বীরগঞ্জ ও কাহারোল এলাকা থেকে ২০ থেকে ২৫ টাকা দরে একটি মুলি বাঁশ কিনে তা থেকে ৬ কিংবা ৮টি বাঁশি তৈরি করি। এক্ষেত্রে পরিশ্রম কম। শুধু লোহার রড গরম করে ছিদ্র করলেই হয়। ছোট মোহন বাঁশি কিংবা বড় ঘাড় বাঁশিগুলো অতি যত্নের সাথে বানাতে হয়। ১৫ টাকা থেকে শুরু করে ছোটগুলো ৩০ টাকা, আর বড় মোহন বাঁশিগুলো ২ থেকে ৫শ’ টাকা পর্যন্ত বিক্রি হয়। এতে প্রতিদিন ৩ থেকে ৪শ’ টাকা আয় হয়। বাঁশি সকলে নিতে চায় না, তাই তাঁদের ভাওয়াইয়া, পল্লীগীতি, ভাটিয়ালি ছাড়াও জনপ্রিয় গানগুলো শোনানোর পর তাঁরা কেনেন।’ভবেশের স্ত্রী মেনেকা বলেন, ‘আমরা পরিবারের সকলে মিলে বাড়িতে বাঁশি বানাই। আর উনি তারাগঞ্জ, দিনাজপুর, সৈয়দপুর, পার্বতীপুরসহ বিভিন্ন স্থানে প্রতিদিন ১ থেকে দেড়শ’ বাঁশি বিক্রি করেন। এতে সকলের ভরণ-পোষণ চলে। পাশাপাশি বাঁশির আয় দিয়েই নিজের বাস্তুভিটাসহ কিছু গবাদিপশু কিনে পালন করছি।’তবে এতে ভবেশের পরিবার বাঁশি বিক্রি করে সুখে থাকলেও ভালো নেই ভবেশের মন।তিনি বলেন, ‘বাঁশির সুর কখনো বিক্রি হয় না, এটি আমার আত্মার খোরাক। তাই এটি বাংলাদেশের সর্বোচ্চ সংস্কৃতি অঙ্গনে পরিবেশনের সুযোগ পেলে নিজেকে ধন্য মনে করতাম। তবে আমি সুযোগ না পেলেও এখনো মফস্বল এলাকাগুলোতে ছড়িয়ে ছিটিয়ে থাকা অনেক বাঁশি শিল্পী আছেন। তাঁরা যদি সুযোগ পায় তাহলে আধুনিক যন্ত্রের যুগে টিকে থাকবে বাঁশের বাঁশি।’  



41581,57398
ইতিহাসের খোঁজে জমিদার বাড়ি
ফিচার
প্রকাশ : ২৭ মে ২০১৯, ০০:০০
নাফিউর রহমান ইমন মানুষ তাঁর অবসরের শ্রেষ্ঠ সময়টা কাটাতে ভ্রমণ করে। সারাদিনের কাজের একঘেঁয়েমি যখন বিষিয়ে তোলে, তখন সমুদ্রের নোনা জলে পা ভিজিয়ে মনকে শীতল করে। কেউবা আবার দূর দিগন্তের শুভ্র মেঘমালা কিংবা পাথরের গায়ে আটকে থাকা স্বচ্ছ জলকণা দেখে জীবনের মানে খোঁজে। কিন্তু এর বাইরেও মানুষ তাঁর নিজেস্ব সংস্কৃতি খোঁজে, যেখানে ইতিহাস ঐতিহ্যর সন্ধান পাওয়া যায়। পোড়ামাটি, ভাঙাচোরা দালানকোঠা, পঁচা আবর্জনায় ভরা কুয়ো, সবকিছু যেন এক বিচ্ছিরি অনুভূতি। তারপরও মানুষ এসব দেখতে যায়। হয়তো কিছু একটা আছে বৈকি। মানুষ স্বভাবতই তাঁর শেকড়ের সন্ধান করে। পুরোনো ঐতিহ্যে ইউরোপ কিংবা মেসোপটেমিয়া সভ্যতার চেয়ে ঢের পিছিয়ে থাকলেও বাংলাদেশের প্রত্নতাত্ত্বিক নিদর্শন ভ্রমণপিপাসুদের আগ্রহ মেটাতে সক্ষম। এ রকমই একটি ইতিহাস ও ঐতিহ্যর নিদর্শন বালিয়াটি জমিদার বাড়ি। গন্তব্য এবার এখানেই।এ যেন স্মৃতির পটে আঁকা বৃহত্ এক আলপনা। হাল আমলের নানা স্মৃতি নিয়ে কালের সাক্ষী হয়ে আছে আজো। ৫.৮৮ একর জমিতে নির্মিত জমিদার বাড়ির সামনেই রয়েছে একটি বড় পুকুর। বাড়ির সম্মুখভাগে ৪টি সুবিন্যাস্ত সিংহদ্বার সমৃদ্ধ ৪টি বিশাল প্রাসাদ পশ্চিম থেকে পূর্ব পর্যন্ত সুদৃশ্যভাবে দাঁড়িয়ে রয়েছে। টিকেট কেটে ভেতরে ঢুকেই দেখলাম মুক্ত উদ্যান। মূল ফটকে ছোট ছোট অনেকগুলো কুঠোরি (সেল)। হয়তো এককালে নিরাপত্তারক্ষীরা এই সেলে বসেই পাহাড়া দিতো রাত জেগে। ভেতরটা বেশ ছিমছাম, বড় বড় সিন্দুক দিয়ে নিচতলা সাজানো। কাঠের সিঁড়ি বেয়ে ওপরের ঘরে উঠে দেখলাম পুরোনো ল্যাম্প, বন্দুক, টুল, খাট, আলনা, গানের যন্ত্র আর বড় বড় আয়না। আয়নার প্রতিচ্ছবি সারা ঘরে ছড়িয়ে যায় অনেকগুলো নিজেকে। আসল মানুষটিকে তখন বের করা খানিকটা কঠিনই। মেয়েরা সবসময়ই স্বভাবতই ছবি তুলতে ভালোবাসে। সেলফির ঢঙে ছবি তুলতে চাইলে বাঁধা দিলো দাঁড়িয়ে থাকা কর্মচারীরা। কী আর করার আছে? আইন তো মানতেই হবে। তাই নিচে নেমে অন্দরমহলে যাওয়ার পথে কয়েক দফা ছবি তুলে নিলো সবাই। মূল বাড়িতে ৭টি প্রাসাদতুল্য দালানে আছে প্রায় ২০০টি কক্ষ। উত্তর দিকে গেলে লম্বা কাঠের কারুকার্য করা ২টি ভবন চোখে পড়বে। ধারণা করা হয়, এগুলো জমিদারদের দাসী-বাদী, ঘোড়ার দেখাশোনা করে এমন যাঁরা ছিল তাঁদের জন্য নির্মিত হয়েছিল। কিছুদূর এগিয়ে যেতেই চোখে পড়ল ৬ ঘাট বিশিষ্ট একটি পুকুর। কালের আবর্তনে পুকুরঘাট হারিয়েছে তার অবয়ব। হারিয়েছে স্বচ্ছ জলকণায় পরিপূর্ণ জলরাশি। এ যেন এক নির্মম ইতিহাস।পুরাকীর্তির ইতিহাসে বালিয়াটি জমিদার বাড়ি ঊনিশ শতকের এক অনন্য সৃষ্টি। আনুমানিক ১৭৯০ সালের দিকে বালিয়াটি জমিদার বাড়ির গোড়াপত্তন হয়। বালিয়াটির জমিদারদের পূর্বপুরুষ গোবিন্দ রায় সাহা ছিলেন একজন ধনাঢ্য লবণ ব্যবসায়ী। তাঁর ছিল ৪ পুত্র। দধি রাম, পতি রাম, আনন্দ রাম ও গোলাপ রাম। উত্তরাধিকারদের কেউ একজন হয়তো জমিদারি লাভ করেছিলেন। এই প্রাসাদের অন্তর্গত বিভিন্ন ভবন জমিদার পরিবারের বিভিন্ন উত্তরাধিকার কর্তৃক নির্মিত হয়। গোবিন্দ রায়ের পরবর্তী বংশধরদের মধ্যে ছিলেন নিত্যানন্দ রায় চৌধুরী, বৃন্দাবন চন্দ্র, জগন্নাথ রায়, কানাই লাল, কিশোরী লাল, যশোর্ধ লাল, হীরা লাল রায় চৌধুরী, ঈশ্বর চন্দ্র রায় চৌধুরী, হরেন্দ্র কুমার রায় চৌধুরী প্রমুখ।ইতিহাসের টেরাকোটায় খানিকক্ষণ বিশ্রাম, তারপর আবার ছুটে চলা। পূর্ব আকাশের সূর্য হেলে পড়ে পশ্চিম দিকে। পড়ন্ত বিকেলে ম্রিয়মাণ সূর্যের দিন বুঝি ফুরিয়ে যায়। দেখতে দেখতে আমাদেরও সময় শেষ হয়। সময় যে বড় নিষ্ঠুর। এবার ফিরে যাওয়ার পালা। ফেরার আগে আর একবার দেখে নিই কারুকাজ সংবলিত কাঠের দরজা, পোড়ামাটির শিল্পকর্ম আর ইটের দেয়াল। দেয়ালে মলিনতার ছাপ স্পষ্ট। ভাঙা কাঠের দরজা, জানালা আর লোহার শিকগুলো মরিচা ধরেছে। পোড়া ইটের গাঁথুনির দোতলা বাড়িগুলোও পড়ে আছে অবহেলায়। অবেলায় প্রবেশ করা যে দুঃসাধ্য। নিয়তির নিষ্ঠুর খেলায় জমিদার বাড়ি যেন হাজারো ক্ষতচিহ্ন বহন করে। বহন করে ইতিহাসকে, যা এককালে ছিল কিন্তু এখন আর নেই। ইতিহাসের সাক্ষী নয়নাভিরাম এমন দৃশ্য দেখতে চাইলে পরবর্তী ট্যুরের আগে আপনারও একবার ভেবে দেখা উচিত।



41582,57399
আমেরিকার সক্রিয় রাজনীতিতে বাঙালি মেরি জোবায়দা!
ফিচার
প্রকাশ : ২৭ মে ২০১৯, ০০:০০
নাজমুল হাসান যেকোনো বাংলাদেশির জন্য এটি গর্বের বিষয়। কোনো আড্ডায় গর্বের সঙ্গে বুক ফুলিয়ে বলা যেতে পারে—‘জানিস? নিউইয়র্ক অঙ্গরাজ্য সরকারের অ্যাসেম্বলি-ওম্যান পদে প্রার্থী হিসেবে এক বাংলাদেশি লড়ছে!’তিনি বাংলাদেশি নারী মেরি জোবায়দা। ২০২০ সালে অনুষ্ঠিতব্য নির্বাচনে বিজয়ী হলে মেরি জোবাইদা যাবেন নিউইয়র্কের রাজধানী আলবেনির প্রতিনিধি সভায়। প্রতিনিধিত্ব করবেন নিউইয়র্কের ডিস্ট্রিক্ট ৩৭-এর। এই প্রার্থীতার মধ্য দিয়ে তিনি চ্যালেঞ্জ ছুঁড়ে দিয়েছেন নিউইয়র্কের পশ্চিম কুইন্স থেকে দীর্ঘদিনের প্রতিনিধিত্বকারী ক্যাথরিন নোলানকে।গত ৩৫ বছর ধরে সেখানকার সদস্য নির্বাচিত হয়ে আসছেন ক্যাথরিন নোলান। এমনকি গত এক দশকে কেউ প্রাথমিক নির্বাচনে চ্যালেঞ্জটুকুও জানায়নি। ১০ বছরে এবারই প্রথম ক্যাথরিন নোলান প্রাথমিকে চ্যালেঞ্জের মুখে পড়লেন। তিন সন্তানের মা মেরি জোবাইদাকে উদ্ধৃত করে একটি সংবাদমাধ্যম বলেছে, নিজের ডিস্ট্রিক্টে একটি সত্যিকারের গণতান্ত্রিক নির্বাচন দেখতে চান তিনি।নির্বাচন নিয়ে জানতে চাইলে জোবাইদা বলেন, ‘যেহেতু এটি গণতান্ত্রিক নির্বাচনী মঞ্চ সেহেতু দীর্ঘদিন যাবত্ মাত্র একজনের নামে ব্যালট থাকতে পারে না। জনগণ নতুন কাউকে চায়, সবাই আমার পাশে থাকবে আমি এই আশাই ব্যক্ত করছি।’ জোবাইদা আরো বলেন, ‘এ দেশ আমাকে এত বেশি দিয়েছে যে, আমার মন থেকে আমি এদেশের মানুষের জন্য কিছু করতে চেয়েছিলাম। ভোট দিতে গিয়ে গণতন্ত্রের অনুপস্থিতি দেখে আমার মনে হলো এখান থেকেই শুরু হতে পারে।’নিউইয়র্কের কোর্ট স্কয়ারের গত দুই দশক ধরে বাস করছেন মেরি জোবাইদা। সেখানকার বাংলাদেশি কমিউনিটিতে তিনি অত্যন্ত জনপ্রিয় মুখ। নিউইয়র্ক বিশ্ববিদ্যালয় থেকে মিডিয়া, কালচার অ্যান্ড কমিউনিকেশনসে স্নাতক ডিগ্রি নিয়ে সাংবাদিকতার পাশাপাশি সেবামূলক বিভিন্ন কাজে নিজেকে সম্পৃক্ত রেখেছেন মেরি জোবাইদা। কমিউনিটির পাশাপাশি মূলধারায়ও তাঁর কাজের পরিধি বাড়িয়েছেন অনেকে। বর্তমানে তিনি নিউইয়র্কের ব্রঙ্কসে আরবান হেলথ প্ল্যানের আউটরিচ স্পেশালিস্ট হিসেবে কর্মরত আছেন।এর আগে প্যানোরামা বাংলাদেশের ক্যারিয়ার অ্যাডভাইজার, নিউইয়র্কে বাংলা ভাষার টেলিভিশন চ্যানেল টাইম টিভির প্রোগ্রাম ম্যানেজার ও সাপ্তাহিক বাংলা পত্রিকার ফিচার রাইটার হিসেবে কাজ করেছেন। ছাত্রজীবন থেকেই সাংগঠনিক সক্ষমতা অর্জন করেছেন মেরি জোবাইদা।লাগর্ডিয়া কমিউনিটি কলেজ (কিউনি)-এর স্টুডেন্ট গভর্নমেন্ট অ্যাসোসিয়েশনের ভিপি ও এপিআই লিডার হিসেবে দায়িত্ব পালন করেছেন। এছাড়াও নিউইউয়র্ক সিটি ইউনিভার্সিটির কমিটি ফর চাইল্ড কেয়ারের সিনেটর ছিলেন মেরি জোবাইদা। নিউইয়র্কের উদ্দেশ্যে বাংলাদেশ ছাড়ার আগে লালমাটিয়া মহিলা কলেজ ও ঢাকা সিটি কলেজের শিক্ষার্থী ছিলেন মেরি জোবাইদা। তিনি বরিশাল বিভাগের পটুয়াখালী জেলার সন্তান।নিজেকে প্রগতিশীল ডেমোক্র্যাট হিসেবে উল্লেখ করে মেরি জোবাইদা বলেন, ‘আমি মানুষের শক্তি আবারো মানুষের কাছে ফেরত দিতে চাই।’জোবাইদার এই নির্বাচনে অংশগ্রহণ নিয়ে কিছুটা সংশয়ে আছেন নোলান। গতবছরই নোলান এই অ্যাসেম্বলির ডেপুটি স্পিকার হিসেবে নির্বাচিত হয়েছেন। সেখানকার বিশেষজ্ঞরা বলেন, এই নির্বাচনে যদি জোবাইদা জয়ী হয় তাহলে অনেক রাজনীতিবিদ একটু হোঁচট খেতে পারেন। কারণ ক্যাথরিন নোলানের এমন শক্ত অবস্থান নড়বড়ে করতে জোবাইদার এই নির্বাচনে জয়ই যথেষ্ট।



41583,57400
ঈদের ছুটিতে জুরাছড়ি
ফিচার
প্রকাশ : ২৭ মে ২০১৯, ০০:০০
মুহাম্মদ জাভেদ হাকিম ‘ধ্বংস নয় রক্ষা, কংক্রিট নয়, প্রকৃতি। আসুন আমরা আমাদের নিজেদের স্বার্থেই প্রকৃতি রক্ষা করি।’—এই শ্লোগান ধারণ করেই ট্রলারে চেপে ছুটে গিয়েছিলাম রাঙ্গামাটি জেলার গহীনের সৌন্দর্য জুরাছড়ি। সাধারণ পর্যটকরা সাধারণত ওইদিকে তেমন একটা যান না। জুরাছড়ি রাঙ্গামাটি জেলার অত্যন্ত দুর্গম একটি উপজেলা। অধিকাংশ ভ্রমণপিপাসুর নিকট এর নয়ন জুড়ানো সৌন্দর্য রয়েছে অজানা। এছাড়া কাপ্তাইয়ের নীলাভ থৈ থৈ পানিতে নৌ-ভ্রমণের মজাই আলাদা।রাতের গাড়িতে চড়ে পৌঁছে যাই ভোর ৪টা ৩৫ মিনিটে। ফোন পেয়ে গাইড হারুন আর ট্রলার মালিক যেন বিছানা থেকে লাফিয়ে ওঠেন। দলে আমরা ১৪ জন। রিজার্ভ বাজার থেকে নাশতা পর্ব শেষেই উঠি গিয়ে ট্রলারে। চলতি ৩ দিন এই ট্রলারই হবে আমাদের বাড়িঘর। গরু মাংস, মোরগ, বাজার-সদাই সবই আগে থেকে রেডি। আল্লাহর নাম নিয়ে সকাল ৮টায় ট্রলার ছাড়ে রিজার্ভ বাজার ঘাট থেকে। দে-ছুটে চান্স পাওয়া নতুনদের উচ্ছ্বাস ছিল যেন একটু বেশিই বেশি। সবুজে মোড়ানো পাহাড় আর কাপ্তাই লেকের নীল পানি সঙ্গী করেই ট্রলার এগিয়ে যায় প্রাকৃতিক স্বর্গ পানে। যতই এগিয়ে যাই ততোই সামনের পাহাড়গুলো যেন দূরে সরে যায়। সেলফির বদৌলতে দূরের সবুজ বনায়নকে মনে হচ্ছে হাতের মুঠোয়!কখনো কখনো চারপাশের মায়াময় প্রকৃতির ঘোরে আছন্ন হয়ে পড়ি, টনক ফিরে যখন কোনো এক চেংড়া পোলা অতি উচ্ছ্বাসে চলতি ট্রলার থেকেই ঝাঁপিয়ে পড়ে পানিতে। জুরাছড়ি যাওয়ার পথে নৈসর্গিক দৃশ্যের মাঝে ছোট ছোট দ্বীপে মানুষের বসত দেখে উচ্ছ্বাসে সবাই ছাউনিতে গিয়ে বসি। দুপুর গড়িয়ে প্রায় বিকেল, নিবেদিত প্রাণ তরুণদের পরিবেশনায় চলছে অনবরত খাবারের ধুম আর সুইট বয়’র কারিশমায় ১৩ মিশালি আইটেম মিশানো লিগার চায়ে চুমুক। আরো ছিল বাড়তি আনন্দ পেতে মাঝে মধ্যেই হেরে গলায় গান আর নাদুস-নুদুস দেহের আদিকালের নৃত্য। পড়ন্ত বিকেলে যেন আমরা নিজেরাই হারিয়ে যাই অসম্ভব সৌন্দর্যের মাঝে। মাঝিও ঠিক পথ চিনে উঠতে পারছিল না। অনেকেই চেঁচামেচি করলেও আমি থাকি নিশ্চুপ, ভাবি এইতো মোক্ষম সুযোগ! আহ কী মজা! ওর ভুলে না হয়ে আমরা ঘুরে দেখি আরো কিছুটা মায়াবিনী পানিপথ। বর্ষায় পাহাড়ের সৌন্দর্যই যেন অন্যরকম, আর শরতে প্রকৃতি নিজেকে মেলে ধরে ভিন্ন আমেজে। জুরাছড়ি যাওয়ার পুরোটা পথ এমন সৌন্দর্যের অবগাহন যে, যতদূর চোখ যায় শুধু সবুজের মাখামাখি। কখনো কখনো মনে হয়েছিল নীল আসমানটা যেন নেমে আসছে দে-ছুটের দামালদের সাথে দোস্তি পাতাতে। শেষ বিকেলে গিয়ে পৌঁছাই বড়তলী ঘাটে। জাল পাতার কারণে ট্রলার আর সামনে এগুবে না, অগত্যা নেমে পড়ি।ভাড়াখাটা বাইকে ছুটি থানা ভবনে। পথের দু-পাশে পাহাড়ের সারি মাঝে আঁকাবাঁকা পিচঢালা পথ কখনো মনে হবে এই বুঝি পথ ভুল করে হারিয়ে যাচ্ছি ঘন জঙ্গলের মাঝে। সে এক অসাধারণ ভালোলাগা প্রতিটি মুহূর্ত। দু-চোখে দেখার সুযোগ না হলে শুধু অনুভবে কারো বোঝার সাধ্য নেই জুরাছড়ির নয়নাভিরাম সৌন্দর্য। থানা ভবনে এস আই জিয়ার সঙ্গে দেখা করতে গিয়ে সম্মুখীন হই ভিন্ন এক রোমাঞ্চকর পরিস্থিতির। শুরু হয় রাতযাপনের নতুন কাহিনি। সেই রাতের টানটান উত্তেজনা, মেঘের কোলে ঘুমানো আর রুদ্ধশ্বাসের অন্যরকম ভালোলাগার কাহিনি আজ না হয় তুলে রাখি আরেক দিনের জন্য। কীভাবে যাবেন ঢাকা কমালাপুর ও গাবতলী থেকে রাতে বিভিন্ন পরিবহনের বাস ছেড়ে যায় রাঙ্গামাটি। ভাড়া নন এসি ৬২০ টাকা। ট্রলার ৩ দিনের জন্য নেবে ১০ থেকে ১১ হাজার টাকা। লঞ্চযোগেও যেতে পারেন রিজার্ভ বাজার থেকে। সকাল ৭টা ৩০ মিনিট থেকে দুপুর ১টা পর্যন্ত। ভাড়া জনপ্রতি ১৬০ থেকে ২০০ টাকা। থাকা-খাওয়া রাতে ট্রলারেই থাকতে হবে এমন প্রস্তুতি নিয়েই উঠতে হবে। আগেই বাজার-সদাই করে ট্রলারে উঠতে হবে। রান্নার আয়োজন ট্রলারেই সারতে হবে।ছবি:দে-ছুট ভ্রমণ সংঘ 



41584,57401
ঘোষণা
ফিচার
প্রকাশ : ২৭ মে ২০১৯, ০০:০০
প্রতি সপ্তাহেই ছাপানো হচ্ছে পাঠকদের লেখা। আপনার ভ্রমণকাহিনি কিংবা আশপাশে ঘটে যাওয়া মজার/অদ্ভুত ঘটনা লিখে পাঠাতে পারেন। এছাড়া আপনার দেখা ভালো ও ব্যতিক্রম কোনো উদ্যোগের কথাও আমাদের জানাতে পারেন। সর্বোচ্চ ৫০০ শব্দের মধ্যে লিখে ছবিসহ পাঠাতে পারেন এই ঠিকানায়। লেখার সঙ্গে নাম, ঠিকানা ও মুঠোফোন নম্বর দিতে ভুলবেন না!ঠিকানা—ভিন্নচোখে, দৈনিক ইত্তেফাক৪০ কারওয়ান বাজার, ঢাকা-১২১৫ অথবা[email protected]    



41585,57402
ইফতার মাহফিলে মারধরের শিকার ভিপি নূর
সারাদেশ
প্রকাশ : ২৬ মে ২০১৯, ১৮:৩৭
ইফতার মাহফিলে ডাকসু ভিপি নূরুল হক নূরকে মারধর করার অভিযোগ পাওয়া গেছে। বগুড়া শহরের পৌর পার্কে সাধারণ ছাত্র আন্দোলন পরিষদের ইফতার মাহফিলে এ ঘটনা ঘটে। স্থানীয় ছাত্রলীগের নেতাকর্মীদের বিরুদ্ধে এই মারধরের অভিযোগ করা হয়।প্রত্যক্ষদর্শীরা বলেন, শহরের মসজিদ সড়কের গ্র্যান্ড এ মালেক চায়নিজ রেস্টুরেন্টে ইফতার অনুষ্ঠানে প্রধান অতিথি হিসেবে যোগ দিতে যান নূর। অনুষ্ঠানস্থলে প্রবেশ করতে গেলে স্থানীয় ছাত্রলীগের নেতাকর্মীরা রেস্টুরেন্টে তালা লাগিয়ে দেন। এ নিয়ে বাক বিতণ্ডা হয়। একপর্যায়ে হাতাহাতির ঘটনা ঘটে। এসময় নূরুল হক নূর আহত হলে তাকে হাসপাতালে নিয়ে যাওয়া হয়।ইফতার মাহফিলের আয়োজকরা জানান, গ্র্যান্ড এ মালেক চায়নিজ রেস্টুরেন্টে ইফতারের আয়োজন করা হয়। এ জন্য তারা রেস্টুরেন্ট কর্তৃপক্ষকে বিলও দেন। বিকেলে জেলা ছাত্রলীগের নেতাকর্মীরা ইফতার অনুষ্ঠানে বাধা দেন। পরে তারা ইফতার পণ্ড করে দিয়ে রেস্টুরেন্টে তালা লাগিয়ে দেন।এ বিষয়ে ব্রাহ্মণবাড়িয়া জেলা ছাত্রলীগের সভাপতি রবিউল হোসেন রুবেলের দাবি করেন, সাধারণ শিক্ষার্থীরা ওই ইফতার অনুষ্ঠান বন্ধ করে দিয়েছে।  ইত্তেফাক/জেডএইচ



41586,57403
নদী থেকে বালু তোলায় গাড়িসহ ভেকু মেশিন জব্দ
সারাদেশ
প্রকাশ : ২৬ মে ২০১৯, ১৮:৩৯
জামালপুরের মেলান্দহে নদী থেকে অবৈধভাবে বালু তোলায় ৩টি মাহেন্দ্র গাড়ি এবং একটি ভেকু মেশিন জব্দ করেছে প্রশাসন। রবিবার বিকেল ৪টার দিকে মেলান্দহের ব্রহ্মপুত্র নদের টুপকারচর এলাকা থেকে জব্দ করা গাড়ি গুলো উপজেলায় নিয়ে আসেন জেলা নির্বাহী ম্যাজিস্ট্রেট জাহিদুল ইসলাম ও মেলান্দহ থানা পুলিশ। জানা গেছে, ব্রহ্মপুত্র নদ থেকে ক্রমাগত বালু তোলার ফলে তীর রক্ষা বাঁধসহ নদীর তীরবর্তী এলাকা ঝুঁকিপূর্ণ হয়ে পড়েছে। চক্রটি প্রায় ৬ মাস যাবত অবৈধভাবে বালু তুলে আসছিল।আরও পড়ুন: ডাল কাটার টেন্ডারে গাছ কেটে সাবাড়উপজেলা নির্বাহী কর্মকর্তা তামিম আল ইয়ামীন জানান, জব্দ করা মেশিন ও গাড়ি জেলা প্রশাসক কার্যালয়ে হস্তান্তর করা হয়েছে।ইত্তেফাক/অনি



41587,57404
মোদির শপথ বৃহস্পতিবার
বিশ্ব সংবাদ
প্রকাশ : ২৬ মে ২০১৯, ১৯:০১
আসছে বৃহস্পতিবার ভারতীয় প্রধানমন্ত্রী হিসেবে ফের শপথ নেবেন নরেন্দ্র মোদি। রবিবার সন্ধ্যায় এক  টুইট বার্তায় এ তথ্য জানিয়েছেন ভারতীয় রাষ্ট্রপতি রামনাত কোভিন্দ।ভারতের ১৭তম লোকসভা নির্বাচনে ঐতিহাসিক জয় পেয়েছে ক্ষমতাসীন বিজেপি। গতবারের চেয়ে বেশি আসন নিয়ে এবার দ্বিতীয়বারের মতো দেশের প্রধানমন্ত্রীর দায়িত্ব নিতে যাচ্ছেন নরেন্দ্র মোদি। নির্বাচনে ৩০০-র বেশি আসন পেয়ে একক সংখ্যাগরিষ্ঠতা পেয়ে জয় পায় বিজেপি নেতৃত্বাধীন এনডিএ জোট। ৫৪২ আসনের মধ্যে ৩৪২ আসনে জয় পায় এই জোট। অন্যদিকে দেশটির প্রধান বিরোধী দল কংগ্রেস নেতৃত্বাধীন ইউপিএ জোট পেয়েছে ৯১ আসন।আরও পড়ুনঃ রমজানের পরই তিন আলেমের মৃত্যুদণ্ড কার্যকর করবে সৌদি৩০ মে প্রধানমন্ত্রী হিসেবে শপথ গ্রহণের আগে গুজরাট ও বারাণসী যাওয়ার কথা রয়েছে মোদির। আগামী ২৮ মে বারাণসী যাবার কথা রয়েছে তার। ইত্তেফাক/টিএস



41588,57405
বালাগঞ্জে ভূমির মালিকানা নিয়ে সংঘর্ষে আহত ২১
সারাদেশ
প্রকাশ : ২৬ মে ২০১৯, ১৯:১০
বালাগঞ্জে জমির মালিকানা নিয়ে দুই পক্ষের মধ্যে রক্তক্ষয়ী সংঘর্ষের ঘটনা ঘটেছে। এতে অন্তত ২১ জন আহত হয়েছে। আহতদের সিলেট এমএজি ওসমানী মেডিকেল কলেজ হাসপাতালে ভর্তি করা হয়েছে। এ ঘটনায় এলাকায় থমথমে অবস্থা বিরাজ করছে। অপ্রীতিকর পরিস্থিতি এড়াতে এলাকায় পুলিশি টহল জোরদার রয়েছে। শনিবার উপজেলার দেওয়ান বাজার ইউনিয়নের নশিওরপুর গ্রামে এই সংঘর্ষের ঘটনা ঘটে। স্থানীয় সূত্রে জানা গেছে, উপজেলার একই ইউনিয়নের আলাপুর গ্রামের ফারুক মিয়া ও নশিওরপুর গ্রামের আব্দুর রফিকের মধ্যে নশিওরপুর মৌজার অন্তর্ভুক্ত ১৬ শতাংশ আউশ শ্রেণির ভূমির মালিকানা নিয়ে দুই পক্ষের মধ্যে সংঘর্ষের সৃষ্টি হয়।সংঘর্ষে আলাপুর গ্রামের ফারুক মিয়ার পক্ষে আহতরা হলেন, সাজ্জাদ আলী, ইমরান আহমদ, মসকন আলী, আমীর আলী, মাখন মিয়া, মনসুর আলী, ইমাম উদ্দিন ও ফারুক মিয়াসহ ১২ জন।নশিওরপুর গ্রামের আব্দুর রফিকের পক্ষে আহতরা হলেন, মুজিবুর রহমান, আব্দুল আজিজ, আব্দুস শহিদ, মনফর আলী, আব্দুল জলিল, লুৎফুর রহমান, মুহিবুর রহমান, আব্দুর রফিক ও হুসাইন আহমদ। আহতদের মধ্যে দুই পক্ষের কয়েকজনের অবস্থা সংটাপন্ন বলে জানা গেছে। এদিকে সংঘর্ষের খবর পেয়ে বালাগঞ্জ থানার অফিসার ইনচার্জ গাজী আতাউর রহমান ঘটনাস্থলে পৌঁছে পরিস্থিতি নিয়ন্ত্রণে আনেন। এ বিষয়ে ফারুক মিয়া জানান, তার স্বজন যুক্তরাজ্য প্রবাসী নজরুল ইসলাম ১৯৮৬ সালে নশিওরপুর গ্রামের জনৈক রাশিদ আলীর কাছ থেকে এই জমি ক্রয় করে ভোগ-দখল করে আসছেন। সপ্তাহ খানেক পূর্বে এই জমিতে আউশের চারা রোপন করা হয়। শনিবার সকালের দিকে নশিওরপুর গ্রামের রফিক ও তার লোকজন সদ্য রোপন করা চারা ট্রাক্টর দিয়ে মাড়িয়ে দেয়। এতে ফারুক মিয়া ও তার পক্ষের লোকজন বাধা দেয়। তখন রফিক মিয়া এই জমির মালিকানা দাবি করে এবং ফারুক মিয়ার লোকজনের ওপর হামলা করে। এতে ১২ জন আহত হয়।আব্দুর রফিক জানান, শনিবার তারা তাদের ওই জমিতে কৃষি কাজ করতে গেলে আলাপুর গ্রামের ফারুক মিয়া ও তার লোকজন জমির মালিকানা দাবি করে। এ নিয়ে সংঘর্ষের সৃষ্টি হলে রফিক মিয়াসহ তার পক্ষের ৯ জন আহত হয়।আরও পড়ুন: গৌরীপুরে দুঃস্থ কল্যাণ সংস্থার উদ্যোগে অসচ্ছল পরিবারের মাঝে শাড়ি-লুঙ্গী বিতরণবালাগঞ্জ থানার অফিসার ইনচার্জ গাজী আতাউর রহমান বলেন, ‘খবর পেয়ে ঘটনাস্থলে পৌঁছে পরিস্থিতি নিয়ন্ত্রণ করি। এলাকায় পুলিশি টহল অব্যাহত রয়েছে। তবে এই ঘটনায় এখনো কেউ থানায় অভিযোগ করেনি।’ইত্তেফাক/নূহু



41589,57406
ধর্ষণ থেকে বাঁচতে ট্রেন হতে লাফ দিলো তরুণী
বিশ্ব সংবাদ
প্রকাশ : ২৬ মে ২০১৯, ১৯:৩৫
ধর্ষণ থেকে বাঁচতে চলন্ত ট্রেন হতে লাফ দিয়ে প্রাণে বেঁচে গেলো এক তরুণী। এই ঘটনায় এলাকায় চাঞ্চল্য সৃষ্টি হয়েছে। ভারতের ব্যান্ডেল–কাটোয়া রেল শাখার লক্ষ্মীপুর স্টেশনের কাছে এ ঘটনা ঘটে।পুলিশ জানায়, রাতে একা তরণী বুঝতে পারছিলেন না কোন ট্রেনে করে বাড়ি ফিরবেন। আর এই সুযোগ নিয়ে এক ব্যক্তি সাহায্যের হাত বাড়িয়ে দেয় তরুণীকে। তারপর তিনি ভুল ট্রেনে তুলে দেয় ওই তরুণীকে। আর ফাঁকা ট্রেনের কামরায় কয়েকজন তাকে ধর্ষণ করার চেষ্টা করে। নিজের আত্মসম্মান বাঁচাতে লাইনে ঝাঁপ দেয় ওই তরুণী।আরও পড়ুন: ইফতার মাহফিলে মারধরের শিকার ভিপি নূরস্থানীয় সূত্রে খবর, পরে ওই তরুণীকে অচেতন অবস্থায় পড়ে থাকতে দেখেন স্থানীয়রা। খবর পেয়ে পূর্বস্থলীর থানার পুলিশ তরুণীকে উদ্ধার করে পূর্বস্থলী হাসপাতালে ভর্তি করে। খবর পেয়ে ঘটনার তদন্ত শুরু করেছে কাটোয়া জিআরপি। ওই তরুণীর অভিযোগের ভিত্তিতে তদন্ত শুরু করেছে পুলিশ।ইত্তেফাক/বিএএফ



41591,57408
নড়াইলে স্ত্রী নির্যাতন মামলায় পুলিশের এএসআই কারাগারে
সারাদেশ
প্রকাশ : ২৬ মে ২০১৯, ১৯:৪১
নড়াইলে স্ত্রীর নিকট যৌতুকের দাবিতে নির্যাতন মামলার আসামি আশুলিয়া থানা থেকে প্রত্যাহারকৃত এএসআই সাইফুল্লার জামিন বাতিল করে কারাগারে প্রেরণ করেছেন আদালত। রবিবার দুপুরে নড়াইলের জুডিশিয়াল ম্যাজিস্ট্রেট-২ নম্বর আদালতের বিচারক আমাতুল মোর্শেদা এ আদেশ দেন।মামলার বিবরণে জানা যায়, ২০১৬ সালের ২৩ অক্টোবর গোপালগঞ্জের কাশিয়ানী থানার নিজামকান্দি গ্রামের শাহিদুল ইসলামের ছেলে সাইফুল্লার সঙ্গে নড়াইলের নড়াগাতি থানার পাটনা গ্রামের মৃত গঞ্জর খানের মেয়ে রাশিদা খানমের বিয়ে হয়। বিয়ের পর তাদের দাম্পত্য জীবনে একটি ছেলে সন্তান হয়। যার বয়স এখন ১৩ মাস। এক পর্যায়ে রাশিদার স্বামী পুলিশের এএসআই সাইফুল্লা তাকে শারীরিক ও মানসিকভাবে নির্যাতন করে। এছাড়া বিভিন্ন সময়ে যৌতুক দাবি করলে রাশিদার বাবার বাড়ি থেকে সাইফুল্লাকে মোটরসাইকেল কিনে দেন। এরপর ঢাকায় জমি কেনার জন্য পাঁচ লাখ টাকা যৌতুক দাবি করেন বলে মামলায় উল্লেখ করা হয়েছে। টাকা দিতে না পারায় গত ২ জানুয়ারি সকালে রাশিদাকে ঢাকার বাসায় শারীরিকভাবে নির্যাতন করে সাইফুল্লা। এরপর শিশু সন্তানসহ রাশিদাকে বাবার বাড়িতে পাঠিয়ে দেওয়া হয়।এসব ঘটনায় রাশিদা খানম বাদী হয়ে গত ৩১ মার্চ নড়াগাতি আমলী আদালতে যৌতুকের মামলা দায়ের করেন। এরপর মীমাংসার শর্তে গত ২৫ এপ্রিল আমলী আদালতে (নড়াগাতি) সাইফুল্লার অন্তর্বর্তীকালীন জামিন হয়। পরবর্তীতে গত ২৯ এপ্রিল নড়াইল জজকোর্ট ভবনের নিচতলায় বাদী ও আসামিসহ দুইপক্ষের আত্মীয়-স্বজন, পিপি ও আইনজীবীদের উপস্থিতিতে সিদ্ধান্ত হয়, ২ মে আসামিপক্ষ বাদীর বাবার বাড়ি থেকে রাশিদাকে স্বামীর সংসারে নিয়ে যাবে।এ সিদ্ধান্ত অনুযায়ী ওইদিন (২ মে) রাশিদা ও তার সন্তানকে স্বামীর বাড়ি গোপালগঞ্জের কাশিয়ানী থানার নিজামকান্দি গ্রামে নিয়ে যায়। এরপর পাঁচ লাখ টাকা যৌতুকের দাবিতে গত ৬ মে রাতে স্বামী সাইফুল্লা রাশিদাকে আবারো নির্যাতন করে ঘরে আটকে রাখে।এ খবর পেয়ে রাশিদার ভাই ও ভাবী গত ৭ মে তাকে স্বামীর বাড়ি থেকে উদ্ধার করে নড়াইলের কালিয়া উপজেলা স্বাস্থ্য কমপ্লেক্সে ভর্তি করেন। তবে এ সময় রাশিদার ১৩ মাসের শিশু সন্তান রোহানকে ওই বাড়িতে (সাইফুল্লা) জোর করে রেখে দেয়। এ ঘটনায় রাশিদা নড়াইলের নির্বাহী ম্যাজিস্ট্রেট আদালতে তার শিশু সন্তান উদ্ধারের জন্য মামলা করেন। তবে এখনো শিশু সন্তান ফিরে পায়নি রাশিদা। এদিকে আসামি এএসআই সাইফুল্লা মীমাংসার শর্ত ভঙ্গ করায় গত ১৬ মে আদালতে অন্তর্বর্তীকালীন জামিন বাতিলের আবেদন করেন রাশিদা। এ প্রেক্ষিতে রবিবার (২৬) বাদী-আসামি পক্ষের শুনানি অন্তে গৃহবধূ রাশিদার স্বামী আশুলিয়া থানার প্রত্যাহারকৃত এএসআই সাইফুল্লার জামিন বাতিল করে কারাগারে প্রেরনের আদেশ দেন আদালত।আরও পড়ুন: বালাগঞ্জে ভুমির মালিকানা নিয়ে সংঘর্ষে আহত ২১এ বিষয়ে ভূক্তভোগী রাশিদা খানম তার শরীরে নির্যাতনের চিহ্ন দেখিয়ে সাংবাদিকদের বলেন, ‘আমার স্বামী চরমভাবে আমাকে শারীরিক ও মানসিক নির্যাতন করেছে। তার যথাযথ শাস্তি দাবি করছি। আমাকে নির্যাতনের কারণে তাকে ঢাকার আশুলিয়া থানা থেকে প্রত্যাহার করে ঢাকায় পুলিশ ব্যারাকে নিয়েছে। তবুও নমনীয় হয়নি সাইফুল্লা। এদিকে আমার শিশু সন্তানকে ফিরে পেতে চাই। আমার বুকের ধন আমাকে ফিরিয়ে দেওয়া হোক।’ইত্তেফাক/নূহু



41592,57409
খালেদা জিয়ার মুক্তির দাবিতে ১০১৭ সাংবাদিকের বিবৃতি
রাজনীতি
প্রকাশ : ২৬ মে ২০১৯, ১৯:৪৩
বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার মুক্তির দাবিতে বিবৃতি দিয়েছেন এক হাজার ১৭ সাংবাদিক। তারা অনতিবিলম্বে খালেদা জিয়াকে মুক্তি দেয়ার জন্য সরকারের প্রতি আহ্বান জানান। আসন্ন ঈদুল ফিতরের আগেই তাঁর বন্দিত্ব অবসানের বিষয়টি নিশ্চিত করারও দাবি জানান সাংবাদিকরা। রবিবার (২৬ মে) এক বিবৃতিতে সাংবাদিকরা বলেন, বেগম খালেদা জিয়াকে অনতিবিলম্বে মুক্তি দেয়ার জন্য সরকারের প্রতি আহ্বান জানাচ্ছি। আমাদের দাবি, আসন্ন ঈদুল ফিতরের আগেই তাঁর বন্দিত্ব অবসানের বিষয়টি নিশ্চিত করা হোক।বিএসএমএমইউতে চিকিৎসাধীন বিএনপি চেয়ারপারসন খালেদা জিয়ার শারীরিক অবস্থা তুলে ধরে বিবৃতিতে স্বাক্ষরকারীরা উৎকন্ঠাও প্রকাশ করেছেন। বিবৃতিতে তারা বলেন, আমরা খালেদা জিয়ার শারীরিক অবস্থা নিয়ে ভীষণ উদ্বিগ্ন। চিকিৎসকরা জানিয়েছেন, বর্তমানে তাঁর দুই হাত ও কাঁধের ব্যথা মারাত্মক পর্যায়ে। তাঁর ডায়াবেটিসও বিপজ্জনক মাত্রায়। মুখের ভেতরে ক্ষতের সৃষ্টি হয়েছে। তাঁর স্বাস্থ্যের এমন অবনতি হয়েছে যে তিনি স্বাভাবিকভাবে খাওয়া-দাওয়া পর্যন্ত করতে পারছেন না।খালেদা জিয়া দীর্ঘদিন ধরেই অসুস্থ। অসুস্থ অবস্থায়ই এক বছরের বেশি সময় আগে তাঁকে জেলে নেয়া হয়। রাখা হয় নাজিমউদ্দিন রোডের জনমানবহীন পরিত্যাক্ত কারাগারের স্যাঁতস্যাঁতে কক্ষে। জেলে নেয়ার পর চিকিৎসায় উপর্যুপরি অবহেলার কারণে তাঁর অসুখের মাত্রা বেড়ে যায়। নতুন নতুন উপসর্গ দেখা দেয়। একপর্যায়ে বেগম জিয়া নিজেই আদালতে তাঁর শারীরিক অবস্থার অবনতির কথা জানাতে বাধ্য হন।সরকার গঠিত মেডিক্যাল বোর্ড তাঁকে পরীক্ষা করে তাদের রিপোর্টে জানায়, সাবেক প্রধানমন্ত্রীর বাম কাঁধে ব্যথা বাড়ার পাশাপাশি তিনি বাম কাঁধ ঠিকমতো নাড়াতে পারেন না। বাম বাহু, বাম পা এবং শরীরের অন্যান্য অংশে ব্যথায় তিনি অস্থির থাকেন। তাঁর হাতের গ্রিপও দুর্বল। চিকিৎসকরা রিপোর্টে তাঁর ‘কার্পাল টানেল সিনড্রোমের’ কথা উল্লেখ করেন।আমরা গভীর উৎকণ্ঠার সঙ্গে বলতে চাই, জিয়া অরফানেজ ট্রাস্টের নামে করা একটি উদ্দেশ্যমূলক মিথ্যা মামলায় জড়িয়ে বেগম খালেদা জিয়াকে কারাদণ্ড দেয়া হয়েছে। জিয়া অরফানেজ ট্রাস্ট কিংবা চ্যারিটেবল ট্রাস্টের সঙ্গে বেগম খালেদা জিয়ার কোনো সংশ্লিষ্টতা ছিল না। তাছাড়া যে দুই কোটি টাকা নিয়ে মামলা, সেই দুই কোটি টাকার একটি টাকাও নষ্ট হয়নি। ইতোমধ্যে সেই টাকা ব্যাংকে তিনগুণ বেড়ে ছয় কোটিরও বেশি হয়েছে। কিন্তু প্রবীণ বয়সে অন্যায়ভাবে শাস্তি পাচ্ছেন বেগম খালেদা জিয়া। এই মামলায় উচ্চতর আদালত থেকে জামিন হওয়া সত্ত্বেও এক বছরের বেশি সময় ধরে নানান ফন্দিফিকির করে তাঁকে কারাগারে আটক রাখা হয়েছে। ৩৪টি হয়রানিমূলক মামলায় গ্রেফতার দেখিয়ে তাঁর মুক্তিলাভে সুকৌশলে ব্যাঘাত ঘটানো হচ্ছে।বিবৃতিতে আরো বলা হয়, বেগম খালেদা জিয়া একজন অসাধারণ ব্যক্তিত্ব, বাংলাদেশে গণতন্ত্র প্রতিষ্ঠার আন্দোলনে আপসহীন, অসামান্য নেত্রী। দেশের প্রথম নারী প্রধানমন্ত্রী তিনি। তাঁর ন্যূনতম মৌলিক মানবাধিকার ও ন্যায়বিচার নিশ্চিত করা জাতি হিসেবে আমাদের দায়িত্ব ও কর্তব্য। বন্দি রেখে তাঁকে মৃত্যুর মুখে ঠেলে দেয়া অমানবিক, অযৌক্তিক, প্রতিহিংসামূলক এবং অগ্রহণযোগ্য। আমাদের প্রত্যাশা, অনতিবিলম্বে সরকার তাঁকে মুক্তি দিয়ে গণতন্ত্র ও গণমানুষের দাবির প্রতি শ্রদ্ধা জানাবে।আরো পড়ুন: রাজাকারদের তালিকা মন্ত্রণালয়ে পাঠানোর পরামর্শবিবৃতিতে স্বাক্ষরকারীদের মধ্যে রয়েছেন রিয়াজ উদ্দিন আহমেদ, আমানুল্লাহ, আলমগীর মহিউদ্দিন, আবুল আসাদ, অধ্যপক আবদুল গফুর, শওকত মাহমুদ, রুহুল আমিন গাজী, ড. রেজোয়ান সিদ্দিকী, কবি আল মুজাহিদী, মোবায়েদুর রহমান, ফজলুর রহমান মুন্সী, মোস্তফা কামাল মজুমদার, সালাহউদ্দিন মোহাম্মদ বাবর, কামাল উদ্দিন সবুজ, এম এ আজিজ, এম আবদুল্লাহ, কবি আবদুল হাই শিকদার, এরশাদ মজুমদার, সৈয়দ আবদাল আহমেদ, কাদের গণি চৌধুরী, আবদুস শহিদ, গোলাম তাহাবুর, ছড়াকার আবু সালেহ, মাশুক চৌধুরী, খায়রুল আনোয়ার মুকুল, বাকের হোসাইন, শহিদুল ইসলাম, সৈয়দ মেজবাহ, কবি হাসান হাফিজ, কবি মাহমুদ শফিক, এ ইউ এম ফখরুদ্দিন, শেহাব উদ্দিন আহমেদ নাফা, চিন্ময় মুৎসুদ্দী, জিয়াউল হক, রীটা রহমান, মাহমুদা চৌধুরী, মমতাজ বিলকিস বানু, রোজী ফেরদৌস, মুন্সী আবদুল মান্নান, কাজী রওনাক হোসেন, নূরুল হুদা, জাহাঙ্গীর আলম প্রধান, ইলিয়াস হোসেন, শফিউল আলম দোলন, সাখাওয়াত হোসেন বাদশা, বদিউল আলম, নূরুল হাসান খান, বখতিয়ার রানা, গোলাম মোস্তফা, আবদুল আউয়াল ঠাকুর, জাহিদ চৌধুরী, কবি জাহাঙ্গীর ফিরোজ, শাহ আহমদ রেজা, ড. আবদুল হাই সিদ্দিক, মাসুমুর রহমান খলিলি, মাসুদ মজুমদার, আজম মীর, রেজাউর রহমান সোহাগ, নুরুদ্দিন আহমেদ, একেএম মোহসীন, মিজানুর রহমান ভূইয়া, কবি আনোয়ারুল কবির বুলু, আতাহার খান, এনাম আবেদীন, শামসুদ্দিন হারুন, আনোয়ার আলদীন, লোটন একরাম, কায়কোবাদ মিলন, আবুল কালাম মানিক, মুরসালীন নোমানী, মাহফুজুর রহমান, শাহাদাত হোসেন খান, এস এস জাহাঙ্গীর, সৈয়দ আলী আসফার, মো. শহীদুজ্জামান, মাঈনুদ্দিন আহমেদ, আবু জাফর পান্না, রফিকুল ইসলাম আজাদ, আনিসুর রহমান খান, মোকাররম হোসেন, ফারুক আহমেদ, মুজতাহিদ ফারুকী, বাছির জামাল, শাহীন হাসনাত, জহিরুল আলম, ফখরুল আলম কাঞ্চন, মোস্তফা খন্দকার, সালাউদ্দিন বাবলু, আমিরুল মোমেনিন মানিক, শফিউল আলম গ্যালমান, শফিক আহমেদ, আমিনুর রহমান সরকার, খন্দকার হাসনাত করিম, ড. মাহবুব হাসান, নির্মল চক্রবর্তী, কামার ফরিদ, সৈয়দ শাহজাহান, খালেদ হায়দার, শামসুদ্দিন আহমেদ, আবু সাঈদ জুবেরী, আবু রূশদ, শিরিন সুলতানা, লিসা ইসলাম, লুৎফুর রহমান বীনু, নুরুল আলম রোকন, মোদাব্বের হোসেন, আহমদ মতিউর রহমান, মোহন হাসান, আলী মামুদ, আবু সালেহ আকন, ওবায়দুর রহমান শাহীন, আসাদুজ্জামান আসাদ, সানাউল হক, খুরশিদ আলম, শাহীন চৌধুরী, আতিকুর রহমান রুমন, এরফানুল হক নাহিদ, মুহাম্মদ আনোয়ারুল হক (গাজী আনোয়ার), মো. শাহজাহান সাজু, মো. দিদারুল আলম, দেওয়ান মাসুদা সুলতানা, আবুল কালাম, খন্দকার আলমগীর হোসাইন, শহীদুল ইসলাম, রফিক মুহাম্মদ, কাজী তাজিম উদ্দিন, ডি.এম আমিরুল ইসলাম অমর, এইচ এম আল-আমীন, রফিক লিটন, শামসুল হক হায়দরী, মোহাম্মদ শাহনওয়াজ, জাহিদুল করিম কচি, শামসুদ্দিন হারুন, মাহবুবুর রহমান, এস এম জাহেদুল হক, মজুমদার নাজিম উদ্দিন, সাইফুল ইসলাম শিল্পী, মোহাম্মদ হোছাইন, মিয়া মোহাম্মদ আরিফ, সুপলাল বড়ুয়া, আবু ইউসুফ, রেজাউল করিম রাজু, সরদার আবদুর রহমান, আবদুস সবুর, মুহাম্মদ আবদুল আউয়াল, মইন উদ্দিন, সাদিকুল ইসলাম স্বপন, মো. আনিসুজ্জমান, এহতেশামুল হক শাওন, আবুল হাসান হিমালয়, আবদুর রাজ্জাক রানা, এইচ এম আলাউদ্দিন, মো. রাশিদুল ইসলাম, রফিউল ইসলাম টুটুল, নূর ইসলাম, এম আইয়ুব, শহীদ জয়, তরিকুল ইসলাম তারেক, কাজী আশরাফুল আজাদ, আহসান কবীর, মোস্তফা রুহুল কুদ্দুস, সাইফুর রহমান সাইফ, মো. আকরামুজ্জামান, মীর্জা সেলিম রেজা, গনেশ দাস, সৈয়দ ফজলে রাব্বি ডলার, মতিউল ইসলাম সাদী, এফ শাহজাহান, মো. আবদুল ওয়াদুদ, এস এম আবু সাঈদ, মো. আবদুর রহীম, মুহাম্মদ নূরুল ইসলাম, জিএএম আশেক উল্লাহ, হাসানুর রশীদ, মোহাম্মদ হাসিম, মো. আনছার উদ্দিন, রমিজ খান, মো. লুৎফর রহমান, মোহাম্মদ শাহ আলম শফি, মো. শহীদুল্লাহ মিয়াজী, মো. মনিরুল হক, শাহীন মির্জা, আবদুল গোফরান ভূঁইয়া, মো. জসিম উদ্দিন চাষী, মো. আবুল হাশেম, জি এম মঈন উদ্দিন হিরু, মোফাচ্ছিলুল মাজেদ, মো. মাহফিজুল ইসলাম রিপন, আতিউর রহমান, মো. বেলাল হোসেন রাজু, মো. কোরবান আলী সোহেল, মোশাররফ হোসেন, সাজ্জাদ হোসেন, মতিয়ার রহমান, মোর্শেদুল আলম, এম আইয়ুব আলী, সুপ্রিয় ধর বাচ্চু, সাইফুল ইসলাম, আমান উল্লাহ আকন্দ জাহাঙ্গীর, মো. মোখলেসুর রহমান, এইচ এম দেলোয়ার, মো. হেদায়েত উল্লাহ, মো. আমিনুল ইসলাম, শেখ আজিজুল হক, মো. রেজাউল বারী বাবুল, আবদুর রাজ্জাক বাচ্চু, আবু বকর প্রমুখ।ইত্তেফাক/এমআই



41593,57410
ভুয়া বিজ্ঞাপন ও পেজ থেকে সতর্ক থাকতে বললো ফেসবুক
টেক
প্রকাশ : ২৬ মে ২০১৯, ১৯:৫৫
যাত্রা শুরুর কয়েক বছরের মধ্যেই সাফল্যের শিখর ছুঁয়েছে সামাজিক যোগাযোগ মাধ্যমের প্ল্যাটফর্ম ফেসবুক। আর তাই তার উপর নজরদারিও বাড়াতে হয়েছে অনেকখানি। স্বচ্ছতা বজায় রাখা এখন ফেসবুকের কাছে রীতিমতো চ্যালেঞ্জের বিষয়। যে কারণে বেশ কিছু পদক্ষেপ করেছে মার্ক জুকারবার্গের কোম্পানি।ফেসবুকে বিজ্ঞাপন দিয়ে বা কোনও পেজ তৈরি করে সেখান থেকে অর্থ উপার্জন করার চেষ্টা অনেকেই করে। কিন্তু সেসব পেজ বা বিজ্ঞাপন যাতে অন্য ইউজারের ক্ষতির কারণ হয়ে না দাঁড়ায় সেদিকেও সতর্ক থাকতে হয় ফেসবুককে। আর সে জন্যই বেশ কয়েকজনকে নিযুক্ত করেছে তারা। যারা প্রতিনিয়ত নজর রাখবেন এই ভারচুয়াল দুনিয়ায় কোনও ভুয়ো পেজ বা বিজ্ঞাপনের আবির্ভাব ঘটছে কি না।আরও পড়ুন: ধর্ষণ থেকে বাঁচতে ট্রেন হতে লাফ দিলো তরুণীএসবের মধ্যে ইউজারদের উপর সবচেয়ে বেশি প্রভাব ফেলতে পারে রাজনৈতিক দলের বিজ্ঞাপন। কিন্তু বিপুল পরিমাণ বিজ্ঞাপনের ভিড়ে দু-একটি ফেসবুক কর্মীদের নজর এড়িয়ে যেতেই পারে। তাই এমন ব্যবস্থা করা হয়েছে যাতে ব্যবহারকারীরা নিজেরাই সেই বিজ্ঞাপনের বিরুদ্ধে পদক্ষেপ করতে পারে। কীভাবে? বিজ্ঞাপনের ঠিক উপরে ডান দিকে তিন ডট চিহ্নের মেনু ভেসে ওঠে। সেটি ট্যাপ করলেই রিপোর্ট অ্যাড অপশন আসে। তার মাধ্যমেই কোনও বিজ্ঞাপনের বিষয়ে অভিযোগ জানানো যাবে।এখানেই শেষ নয়। যে ব্যক্তি বা প্রতিষ্ঠান হাজার হাজার ফলোয়ার বিশিষ্ট কোনও পেজ চালানোর দায়িত্বে রয়েছে তাদের অ্যাকাউন্টও খতিয়ে দেখা হচ্ছে। ফেসবুকের প্রক্রিয়া ও নিয়মকানুন মেনে না চললে সেসব পেজে আর কিছুই পোস্ট করা সম্ভব হবে না। এতে সহজেই ভুয়া অ্যাকাউন্ট, পেজ বা বিজ্ঞাপন চিহ্নিত করা যাবে। ২০১৬-র আমেরিকার নির্বাচনকে প্রভাবিত করেছে ফেসবুক। জুকারবার্গের কোম্পানির বিরুদ্ধে এমনই অভিযোগ উঠেছিল। কিন্তু তারপর থেকে নিজেদের ভাবমূর্তি বদলে ফেলার আপ্রাণ চেষ্টা চালিয়ে যাচ্ছিল ফেসবুক। দেশের লোকসভা নির্বাচনে তাই এই সোশ্যাল মিডিয়া জায়ান্টের দিকে কেউ আঙুল তুলতে পারেনি।ইত্তেফাক/বিএএফ



41594,57411
সকল ইউনিয়নে সরকারি ধান ক্রয় কেন্দ্র চালু করা হোক: সিপিবি
সারাদেশ
প্রকাশ : ২৬ মে ২০১৯, ১৯:৫৭
দেশের সকল ইউনিয়নে সরকারি ক্রয় কেন্দ্র চালু করে সরাসরি কৃষকের কাছ থেকে ধান ক্রয়ের দাবিতে গাইবান্ধা শহরে ধানের বস্তা মাথায় নিয়ে বিক্ষোভ করেছে কৃষক ও ক্ষেতমজুররা। গত ২২ মে থেকে ২৬ মে পর্যন্ত বাংলাদেশের কমিউনিস্ট পার্টি দেশব্যাপী ‘কৃষক বাঁচাও’ সপ্তাহ পালন উপলক্ষে সপ্তাহের শেষ দিন রবিবারে সিপিবি গাইবান্ধা জেলা কমিটির উদ্যোগে এ কর্মসূচি পালন করা হয়। সিপিবি গাইবান্ধা জেলা কমিটির সভাপতি মিহির ঘোষের সভাপতিত্বে অনুষ্ঠিত এক সংক্ষিপ্ত সমাবেশে বক্তব্য রাখেন, সিপিবি গাইবান্ধা জেলা কমিটির সাধারণ সম্পাদক মোস্তাফিজুর রহমান মুকুল, সম্পাদক মণ্ডলীর সদস্য ছাদেকুল ইসলাম, কৃষক তপন কুমার বর্মণ প্রমুখ। বক্তারা বলেন, সরকার নিজেদের কৃষক বান্ধব বলে দাবি করছে। অথচ সারাদেশে কৃষকরা ধানের ন্যায্য মূল্য না পেয়ে দুঃখে, ক্ষোভে ধান পুড়িয়ে দিচ্ছে, রাস্তায় ছিটিয়ে দিচ্ছে। তখন সরকার নির্বিকার হয়ে বসে আছে। আরও পড়ুন: ডাল কাটার টেন্ডারে গাছ কেটে সাবাড়বক্তারা আরও বলেন, অবিলম্বে কৃষকদের কাছে থেকে ধান ক্রয় শুরু করা না হলে কৃষকদের সঙ্গে নিয়ে দেশব্যাপী হরতালসহ কঠোর কর্মসূচি ঘোষণা এবং সরকারকে কৃষকদের দাবি মানতে বাধ্য করা হবে।ইত্তেফাক/অনি



41595,57412
নারীর জয় হলো না এবারো
অন্যান্য
প্রকাশ : ২৭ মে ২০১৯, ০০:০০
৭২ বছরের ডায়েরিতে জেন ক্যামিওনই নারীদের প্রতিনিধিত্ব করছেন। বলা চলে, কানে নারীদের জয় যে সবচেয়ে বেশি কষ্টকর! এবারো কোনো নারী পরিচালকের জয় হলো না।ফরাসি নারী পরিচালক সেলিন শিয়ামার ড্রামা ফিল্ম ‘পোর্ট্রেট অব অ্যা লেডি অন ফায়ার’ এবার লড়েছিল। ছবিটির নির্মাণশৈলীর প্রশংসা পেয়েছে পুরো উত্সবজুড়ে। ‘আটলান্টিকস’ নিয়ে ম্যাটি ডিওপই কান উত্সবের ৭২ বছরের ইতিহাসে প্রথম কৃষ্ণাঙ্গ নারী হিসেবে পাম দ’র প্রতিদ্বন্দ্ব্বী হিসেবে হাজির হয়েছিলেন। তিনিও ইতিহাস গড়তে পারতেন! কিন্তু শেষমেশ নারী পরিচালক পাম দ’র জিততে পারেননি। অপেক্ষা করতে হবে আরো ১ বছরের। তাও দেখার বিষয় নারীর হাতে সোনার পাতা ওঠে কি-না!  



41596,57413
কান জয় করলো যাঁরা
অন্যান্য
প্রকাশ : ২৭ মে ২০১৯, ০০:০০
বিনোদন ডেস্ক পাম দ’র:প্যারাসাইট (বং জুন-হো, দক্ষিণ কোরিয়া)গ্র্যাঁ প্রিঁ:আটলান্টিকস (মাতি ডিওপ, সেনেগাল, ফ্রান্স)সম্মানসূচক পাম দ’র:আলা দ্যুলোসেরা পরিচালক:জ্যঁ-পিয়ের ও লুক দারদেন (ইয়াং আহমেদ, বেলজিয়াম)জুরি প্রাইজ:লে মিজারেবলস (লাজ লি, মালি, ফ্রান্স) ও বাকুরাউ (ক্লেবার মেনদোনসা ফিলো ও জুলিয়ানো দোরনেলেস, ব্রাজিল)সেরা অভিনেতা:আন্তোনিও ব্যান্দেরাস (পেইন অ্যান্ড গ্লোরি, স্পেন)সেরা অভিনেত্রী:এমিলি বিচাম (লিটল জো, যুক্তরাজ্য)সেরা চিত্রনাট্যকার:সেলিন সিয়ামা (পোর্ট্রেট অব অ্যা লেডি অন ফায়ার, ফ্রান্স)স্পেশাল মেনশন:ইট মাস্ট বি হ্যাভেন (ইলিয়া সুলেমান, ফিলিস্তিন)সেরা স্বল্পদৈর্ঘ্য ছবি:দ্য ডিস্ট্যান্স বিটুইন আস অ্যান্ড দ্য স্কাই (ভাসিলিস কেকাতোস, গ্রিস)স্বল্পদৈর্ঘ্য ছবি স্পেশাল মেনশন:মনস্টার গড (অগাস্তিনা স্যান মার্টিন, আর্জেন্টিনা)    



41597,57414
মধুখালীতে ৫ চাকার বালুর ভটভটির চাপায় নিহত ১
সারাদেশ
প্রকাশ : ২৬ মে ২০১৯, ২০:০৬
ফরিদপুরের মধুখালীতে ঢাকা-খুলনা মহাসড়কের মধুখালী বাজার বাসস্ট্যান্ডে ৫ চাকার বালু টানা গাড়ির চাপায় এক অজ্ঞাত (৫০) নারী নিহত হয়েছেন।রবিবার বিকেল ৫টায় বাজার এলাকায় মহাসড়ক পার হচ্ছিলেন তিনি। এ সময় বালুর ভটভটি তাকে চাপা দেয়। এতে ঘটনাস্থলেই তার মৃত্যু হয়। ঘাতক চালক পালিয়ে গেছে।আরও পড়ুন: নড়াইলে স্ত্রী নির্যাতন মামলায় পুলিশের এএসআই কারাগারেশেষ খবর পাওয়া পর্যন্ত ওই নারীর লাশ মধুখালী স্বাস্থ্য কমপ্লেক্সের বারান্দায় রয়েছে। ইত্তেফাক/নূহু



41598,57415
ফের প্রমাণ হলো এশিয়াই সেরা
অন্যান্য
প্রকাশ : ২৭ মে ২০১৯, ০০:০০
২৫ মে ২০১৯, দিনটি দক্ষিণ কোরিয়ার সিনেমাপ্রেমীরা কখনো ভুলবে না হয়তো! এদিনই প্রথমবার স্বর্ণ পামের স্বাদ পেল দক্ষিণ কোরিয়া। গড়ল নতুন ইতিহাস। এজন্য দেশটির সবাই ‘প্যারাসাইট’ টিমের প্রতি কৃতজ্ঞ হওয়া উচিত। বিশেষ করে সিনেমাটির নির্মাতা বং জুন হোর প্রতি। তিনি তামাম দুনিয়ার বাঘা বাঘা পরিচালকদের ছবি হটিয়েছেন কান উত্সবের পাল্লায়।একরাশ হাসি নিয়ে মঞ্চে উঠে একহাত তুলে বং জুন হো জানিয়ে দিয়েছেন আমরাও বিশ্বসেরা চলচ্চিত্র নির্মাণ করতে পারি। তারপর ইনারিতুর হাত থেকে নেন পুরস্কার। মাইক্রোফোনের সামনে দাঁড়িয়ে বলেন, ‘আমি সত্যিই সম্মানিতবোধ করছি। তাছাড়া আমি একটা ঘোরের মধ্যে আছি, কীভাবে জিতলাম! সত্যি বলতে স্বর্ণ পাম জেতার প্রত্যাশা ছিল না আমার। আমি সবসময় ফরাসি চলচ্চিত্র দেখে অনুপ্রাণিত হয়েছি। দুই পরিচালক অঁরি জর্জ ক্লুজো ও ক্লদ শ্যাবরোলকে ধন্যবাদ দিতে চাই। প্যারাসাইট অ্যাডভেঞ্চার ছিল সারাজীবন মনে রাখার মতো।’বিশ্বের সবচেয়ে মর্যাদাসম্পন্ন উত্সব কানের ৭২তম আসরের শেষ আলো নিভেছে শনিবার জমকালো আয়োজনের মধ্য দিয়ে। সে মঞ্চেই প্রমাণ হলো চলচ্চিত্রে এখন এশিয়াই সেরা। কারণ গতবারও স্বর্ণ পাম জিতেছিল জাপানের হিরোকাজু কোরি ইদার ‘শপলিফটারস’। এ নিয়ে টানা দ্বিতীয়বারের মতো এশিয়ায় এলো এই সম্মান।    



41599,57416
‘চার ছক্কা মারপ্যাঁচ’
অন্যান্য
প্রকাশ : ২৭ মে ২০১৯, ০০:০০
বিশ্বকাপ উপলক্ষে দুরন্ত টিভিতে শুরু হতে যাচ্ছে ক্রিকেট বিশ্বকাপ নিয়ে একটি মজার কুইজ শো ‘চার ছক্কা মারপ্যাঁচ’। আগামী ৩০ মে থেকে শুরু হবে বিশ্বকাপ। একইদিন শুরু হবে এই কুইজ শো। আসন্ন বিশ্বকাপে বাংলাদেশসহ মোট ১০টি দল অংশগ্রহণ করছে। এই কুইজ শোতেও ১০টি দল অংশ নেবে। বিশ্বকাপ ক্রিকেটের সিডিউলের অনুরূপভাবেই লীগ পদ্ধতিতে খেলা হবে প্রথম রাউন্ড। শীর্ষ ৪টি দল খেলবে সেমিফাইনালে এবং সেমিফাইনালে বিজয়ী দল খেলবে ফাইনালে। অনুষ্ঠানটি উপস্থাপনা করবে আর্য মেঘদূত ও জয়েত্ কল্যাণ। অনুষ্ঠানটি প্রচারিত হবে ৩০ মে থেকে প্রতিদিন দুপুর ১২টা ৩০ মিনিট ও রাত ৯টা ৩০ মিনিটে। অনুষ্ঠানটি পরিচালনা করেছেন মনিরুল হোসেন শিপন।



41600,57417
আনন্দ অবসরে
অন্যান্য
প্রকাশ : ২৭ মে ২০১৯, ০০:০০
স্টার সিনেপ্লেক্সঅ্যাভেঞ্জার্স এন্ডগেম (থ্রিডি): সকাল ১০টা ৫০, সকাল ১১টা ১০, সকাল ১১টা ২০, দুপুর ২টা ৩০, বিকেল ৩টা, সন্ধ্যা ৭টা ১০, সন্ধ্যা ৭টা ২০।আলাদীন: সকাল ১১টা ১০, দুপুর ২টা।পোকেমন ডিটেকটিভ পিকাচু: সকাল ১১টা ২০, দুপুর ২টা ৫০, সন্ধ্যা ৭টা ২৫।জন উইক ; চ্যাপ্টার থ্রি : সকাল ১১টা, দুপুর ১টা ৪৫, সন্ধ্যা ৭টা ১০।ব্রাইটবার্ন:সকাল ১১টা ১৫, দুপুর ২টা ১৫, সন্ধ্যা ৭টা ৩০।ব্লকবাস্টার সিনেমাসঅ্যাভেঞ্জার্স এন্ডগেম (থ্রিডি): সকাল ১১টা ৩০, দুপুর ১২টা, দুপুর ১টা ৩৫, দুপুর ২টা ১০, সন্ধ্যা ৭টা ১৫, সন্ধ্যা ৭টা ৩০, সন্ধ্যা ৭টা ৪৫।লং শর্ট: বিকেল ৩টা ১০।আলাদীন: দুপুর ১২টা, দুপুর ১টা ২০, বিকেল ৩টা ১০।  



41601,57418
তরমুজ
অন্যান্য
প্রকাশ : ২৭ মে ২০১৯, ০০:০০
 তরমুজ গ্রীষ্মকালীন ফল এবং এ সময়ের অত্যন্ত প্রিয় পানীয়। বাজারে তরমুজ বিক্রি শুরু হয়েছে। তরমুজে প্রচুর আয়রন ও ভিটামিন রয়েছে, যা একজন সুস্থ স্বাভাবিক মানুষের শরীরের জন্য যথেষ্ট দরকারি। তাছাড়া তরমুজ রক্তাল্পতা ও রাতকানা রোগ প্রতিরোধ করে। কিডনি সবল রাখতেও তরমুজের রস বেশ সহায়ক। বিজ্ঞানীরা মত প্রকাশ করেছেন, তরমুজের রসের মধ্যে সামান্য জিরা গুঁড়া ও লবণ মিশিয়ে খেলে হূদরোগ নিয়ন্ত্রণে রাখা যায়। শুধু তাই নয়, টাইফয়েড রোগীকে তরমুজের রস বারবার খাওয়ালেও জ্বরের মাত্রা কমে।টুকরো করে চিবিয়ে বা রস করে দু’ভাবেই তরমুজ খাওয়া যায়। তরমুজের মৌসুমে রাস্তাঘাট ও হাটবাজারে দেদারসে কাটা তরমুজ বিক্রি হতে দেখা যায়। এসব তরমুজ সম্পূর্ণ খোলামেলা অবস্থায় থাকে। ফলে ধুলাবালি এবং মাছি সহজেই এতে আশ্রয় নেয়। তাছাড়া টুকরা করার সময় তরমুজ কাটার ছুরি এবং হাত ধুয়েও নেওয়া হয় না। এর ফলে সহজেই তা জীবাণুযুক্ত হয়। ক্রেতা বা বিক্রেতা এ ব্যাপারে মোটেও সচেতন থাকার প্রয়োজন মনে করে না। তরমুজ কাটার আগে অবশ্যই এ ব্যাপারে সচেতন হওয়া উচিত।তরমুজের ভেতরের তাপমাত্রা জীবাণু বৃদ্ধিতে সহায়তা করে। কাটা তরমুজ ঘরের তাপমাত্রায় সংরক্ষণ করা উচিত নয়। ফ্রিজে তরমুজ কেটে অনায়াসেই রাখা যায়। এতে জীবাণু বংশবৃদ্ধি করতে পারে না। অসাধুু ব্যবসায়ীরা অনেক সময় তরমুজে কৃত্রিম মিষ্টি ঢোকাতে গিয়ে নোংরা সিরিঞ্জ বা পানি ব্যবহার করে। এটি স্বাস্থ্যের জন্য মারাত্মক ক্ষতিকর। কাজেই পুষ্টিমানের কথা বিবেচনা করে তরমুজ খাওয়ার পাশাপাশি এসব ব্যাপারে সচেতন হওয়া উচিত।  



41602,57419
উত্তাপ
অন্যান্য
প্রকাশ : ২৭ মে ২০১৯, ০০:০০
 মনে উত্তাপ বনে উত্তাপউত্তাপ ঘরে-বাইরেপথে উত্তাপ মতে উত্তাপউত্তাপ কোথা নাই রে? সবখানে তাপ সবখানে চাপনাই নিস্তার; নাই সংলাপহম্বি-তম্বি, ভাব বেশি ভাবকেউ চিত্-টিত্, দেয়-টেয় লাফ... হরে-দরে এই নগরেআগুন হয়ে থাকাপ্রজ্জলিত অগ্নিশিখাযায় না মোটে ঢাকা!  



41603,57420
ব্রেন গেম
অন্যান্য
প্রকাশ : ২৭ মে ২০১৯, ০০:০০
কোনো শহরের দুটি বড় রাস্তার মাঝখানে অনেকগুলো ছোট রাস্তা সংযোগ করেছে। ছবিতে দেখুন এবং বলুন, কতোগুলো পদ্ধতি বা রুট ধরে ক থেকে খ-এর দিকে যাওয়া সম্ভব?উত্তর আগামীকাল 



41604,57421
উদ্ধৃতি
অন্যান্য
প্রকাশ : ২৭ মে ২০১৯, ০০:০০
আমাদের দেশের মানুষ ইনকাম ট্যাক্স কম দেয়, তেমনিভাবে অনেকে সক্ষম হওয়া সত্বেও জাকাতটাও ঠিকমত আদায় করে না। আমাদের ওপর হজ যেমন ফরজ তেমনি সম্পদশালীদের জন্য জাকাতও ফরজ।—আ হ ম মুস্তফা কামাল   অর্থমন্ত্রী(সূত্র :দৈনিক ইত্তেফাক, ২৬ মে ২০১৯)   



41605,57422
ধাঁধা
অন্যান্য
প্রকাশ : ২৭ মে ২০১৯, ০০:০০
১সাগর থেকে জন্ম নিয়েআকাশে করে বাস,মায়ের কোলে ফিরে যেতেজীবন হয় তার নাশ। ২খড়িতে জড়াজড়িফলে অধিবাস,ফুল নাই ফল নাইধরে বারোমাস। ৩হাতি নহে ঘোড়া নহেমোটা মোটা পা,তরু নহে লতা নহেফুলে ভরা গা। ৪গা তার কণ্টকাবৃতসজারু সে নয়,মানুষে পেলে গন্ধ তারতখনি সে ছেদন হয়। সংগ্রহ: নাকী মুহম্মদ নাফীস আখতার         কাকিনা, লালমনিরহাট  



41606,57423
এই দিনে
অন্যান্য
প্রকাশ : ২৭ মে ২০১৯, ০০:০০
২৭ মে১৮৭১: ফরাসি চিত্রশিল্পী ঝর্ঝ রুয়ার জন্ম১৯৬৪: পণ্ডিত জওহরলাল নেহেরুর মৃত্যু       



41607,57424
কথা চিরন্তন
অন্যান্য
প্রকাশ : ২৭ মে ২০১৯, ০০:০০
সাধারণত স্ত্রীজাতি কাঁচা আম, ঝাল, লঙ্কা এবং কড়া স্বামীই ভালোবাসে—রবীন্দ্রনাথ ঠাকুর অবিবাহিতরা প্রায়ই বন্ধু হিসেবে এবং ভৃত্য হিসেবে সর্বোত্তম—ফ্রান্সিস বেকন বিধাতা তাকেই ততটা অধিক পছন্দ করেন, যে তার নিজের ঘরকে ভালোবাসে—কার্ভেন্টিস রাজাই হোক আর চাষাই হোক, সেই সুখী যে তার গৃহে শান্তি খঁজে পায়—গ্যাটে  



41608,57425
আপনার রাশিফল
অন্যান্য
প্রকাশ : ২৭ মে ২০১৯, ০০:০০
২৭ মে ২০১৯ খ্রিষ্টাব্দ,    সোমবারআজ ১৩ জ্যৈষ্ঠ ১৪২৬ বঙ্গাব্দ এবং ২১ রমজান ১৪৪০ হিজরি। নৈসর্গিক রাশিচক্রে রবি আজ মিথুন রাশিতে অবস্থান করছে। ?আজ সূর্যোদয় ৫-১২ মিনিটে এবং সূর্যাস্ত ৬-৩৯ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মিথুন রাশির জাতক/জাতিকা। আপনার জন্ম সংখ্যা:৯। আপনার ওপর প্রভাবকারী গ্রহ: মঙ্গল ও বুধ। আপনার শুভ সংখ্যা: ৫ ও ৯। শুভবার: মঙ্গল ও বুধবার। শুভ রত্ন: রক্তপ্রবাল ও পান্না। জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)পেশাগত যোগাযোগ অব্যাহত রাখুন। সেক্ষেত্রে সাফল্য পেতে পারেন। আর্থিক দিক ভালো যেতে পারে। আয় উপার্জন বৃদ্ধির সম্ভাবনা আছে। মনের কোনো গোপন ইচ্ছা পূরণ হতে পারে। বৃষ রাশি (২১ এপ্রিল-২০ মে)  পিতৃস্বাস্থ্য ভালো যেতে পারে। কর্মপরিবেশ অনুকূল থাকবে। কর্মস্থলে নিজের কর্তৃত্ব বজায় রাখতে পারবেন। পাবলিক ইমেজ বৃদ্ধি পাবে। কোনো উচ্চাশা পূরণ হতে পারে।মিথুন রাশি (২১ মে-২০ জুন)পেশাগত দিক ভালো যাবে। কোনো আশা পূরণ হতে পারে। কাজকর্মে ভাগ্যের আনুকূল্য পেতে পারেন। ভ্রমণ ফলপ্রসূ হতে পারে।কর্কট রাশি (২১ জুন-২০ জুলাই)সময় খুব একটা অনুকূল নাও থাকতে পারে। শরীর ভালো যাবে না। অবহেলা না করে চিকিত্সা নিন। জৈবিক কামনা বাসনাকে সংযত রাখুন। অন্যথায় বদনাম হতে পারে।সিংহ রাশি (২১ জুলাই-২১ আগস্ট) ব্যবসায়িক দিক ভালো যেতে পারে। বিক্রয় বাণিজ্যে লাভবান হতে পারেন। নতুন বিনিয়োগ ভেবে-চিন্তে করুন। ঘনিষ্ঠ বন্ধুর সহযোগিতা পেতে পারেন। অপরের প্রতি সদাচরণ করুন।কন্যা রাশি (২২ আগস্ট-২২ সেপ্টেম্বর) কর্মপরিবেশ অনুকূল নাও থাকতে পারে। কর্মস্থলে কোনো ঝামেলা হতে পারে। সীমালঙ্ঘন করা ঠিক হবে না। শরীর ভালো যাবে না। আহারে বিহারে সতর্ক থাকুন।তুলা রাশি (২৩ সেপ্টেম্বর-২২ অক্টোবর)বিদ্যার্থীদের জন্য দিনটি শুভ। পড়াশোনায় মন বসাতে পারবেন। ধর্মীয় কাজে আনন্দ পাবেন। সৃজনশীল কাজে সুফল পাবেন। সন্তানের কোনো সাফল্য আনন্দদায়ক হতে পারে।বৃশ্চিক রাশি (২৩ অক্টোবর-২১ নভেম্বর)মাতৃস্বাস্থ্য ভালো যাবে। কোনো আশা পূরণ হতে পারে। মন ভালো থাকবে। বন্ধুদের সঙ্গে সুসম্পর্ক বজায় থাকতে পারে। আবেগ সংযত রাখুন।ধনু রাশি (২২ নভেম্বর-২০ ডিসেম্বর)ছোট ভাইবোনদের সঙ্গে সুসম্পর্ক বজায় রাখুন। প্রয়োজনে তাদের সহযোগিতা পেতে পারেন। প্রবাসী আপনজনের কোনো সংবাদ পেতে পারেন। প্রাপ্ত তথ্যের উপর নির্ভর করতে পারেন।মকর রাশি (২১ ডিসেম্বর-১৯ জানুয়ারি)আর্থিক দিক ভালো যাবে। প্রাপ্তিযোগ আছে। অধীনস্থদের কাজে লাগাতে পারবেন। মূল্যবোধ সমুন্নত থাকতে পারে। প্রদত্ত প্রতিশ্রুতি রক্ষা করার চেষ্টা করুন।কুম্ভ রাশি (২০ জানুয়ারি-১৮ ফেব্রুয়ারি)শরীর ভালো থাকতে পারে। কোনো বিশেষ রঙয়ের প্রতি আকর্ষণবোধ করতে পারেন। নিজেকে যথাযথভাবে প্রকাশ করার চেষ্টা করুন। সেক্ষেত্রে সাফল্য পেতে পারেন। অপরের প্রতি সদাচরণ করুন।মীন রাশি (১৯ ফেব্রুয়ারি-২০ মার্চ)কোনো পূর্বকর্মের ফলভোগ করতে পারেন। গোপন শত্রুরা ক্ষতি করার চেষ্টা করতে পারে। গোপন শত্রু সম্পর্কে সতর্ক থাকুন।



41609,57426
ঈদের প্রধান জামাত সকাল সাড়ে ৮টায়
জাতীয়
প্রকাশ : ২৬ মে ২০১৯, ২০:২২
পবিত্র ঈদুল ফিতরের প্রধান জামাত সকাল সাড়ে ৮টায় জাতীয় ঈদগাহ মা‌ঠে অনুষ্ঠিত হ‌বে ব‌লে জানিয়েছেন ঢাকা দক্ষিণ সি‌টি ক‌র্পো‌রেশ‌নের মেয়র সাঈদ খোকন। রবিবার বি‌কালে নগর ভব‌নে ঈদ জামা‌তের প্রস্ত‌তি সভায় তি‌নি এ কথা ব‌লেন।মেয়র ব‌লেন, কোনো ধরনের প্রাকৃতিক দুর্যোগ না হ‌লে ঈদের প্রধান জামাত সকাল সা‌ড়ে ৮টায় অনুষ্ঠিত হ‌বে। তবে প্রাকৃ‌তিক দুর্যোগের কার‌ণে য‌দি স্বাভা‌বিক প‌রি‌বেশের ব্যাঘাত ঘ‌টে তাহ‌লে ওই জামাত বায়তুল মোকাররম মস‌জিদে সকাল ৮টায় অনুষ্ঠিত হ‌বে।‌সি‌টি ক‌র্পো‌রেশ‌ন সূত্র জানায়, এবার জাতীয় ঈদগা‌হে প্রায় ৮৫ হাজার মুস‌ল্লির নামা‌জের প্রয়োজনীয় ব্যবস্থা গ্রহণ করা হ‌বে। ছয় হাজার ম‌হিলা মু‌স‌ল্লি নামাজ আদায় করতে পারবেন।৪ জুন শাওয়াল মাসের চাঁদ দেখার সম্ভাবনা রয়েছে। আর সে অনুযায়ী পরেরদিন ৫ জুন পবিত্র ঈদ-উল-ফিতর পালিত হবে। তবে চাঁদ দেখা না গেলে ঈদের দিন পিছিয়ে যাবে।ইত্তেফাক/জেডএইচ



41610,57427
কঠোর গোপনীয়তায় যমজের মা হলেন পুতিনের প্রেমিকা
বিশ্ব সংবাদ
প্রকাশ : ২৬ মে ২০১৯, ২০:৩৮
২০০৪ সালে আলিনা কবেভার সঙ্গে পুতিন।



41611,57428
ঐক্যফ্রন্টের ইফতারে আওয়ামী লীগের ফারুক খান
রাজনীতি
প্রকাশ : ২৬ মে ২০১৯, ২০:৪৩
জাতীয় ঐক্যফ্র‌ন্টের অন্যতম দল গণফোরামের ইফতার পার্টিতে অংশ নিয়েছেন আওয়ামী লীগের প্রেসিডিয়াম সদস্য অবসরপ্রাপ্ত লে. কর্ণেল ফারুক খান। আজ রবিবার বিকালে রাজধানীর কাকরাইলের ঈসা খাঁ হোটেলে গণফোরামের পক্ষে দলটির সভাপতি ড. কামাল হোসেন এই ইফতারের আয়োজন করেন।ইফতারে বিএনপি নেতা আবদুল আবদুল মঈন খান, ফজলুর রহমান, সৈয়দ মোয়াজ্জেম হোসেন আলাল, নাগরিক ঐক্যের মাহমুদুর রহমান মান্না, কৃষক শ্রমিক জনতা লীগের হাবিবুর রহমান তালুকদার, বিপ্লবী ওয়ার্কার্স পার্টির সাইফুল হক, বিকল্পধারা বাংলাদেশ এর শাহ আহমেদ বাদল, জাতীয় ঐক্য প্রক্রিয়ার মিলু চৌধুরী প্রমূখ নেতারা উপস্থিত ছিলেন। এছাড়া অর্থনীতিবিদ রেহমান সোবহান, গণস্বাস্থ্য কেন্দ্রের ডা. জাফরুল্লাহ চৌধুরী, আইনজীবী ব্যারিস্টার মঈনুল হোসেনও ইফতারে ছিলেন।আরও পড়ুন: মোদির শপথ বৃহস্পতিবারগণফোরামের নির্বাহী সভাপতি অধ্যাপক আবু সাইয়িদ, সুব্রত চৌধুরী, সাধারণ সম্পাদক রেজা কিবরিয়া, প্রেসিডিয়াম সদস্য মোকাব্বির খান, জগলুল হায়দার আফ্রিক, যুগ্ম সাধারণ সম্পাদক মোশতাক আহমেদ, আফসারী আমিন আহমেদসহ নেতৃবৃন্দ ইফতারে অংশ নেন।ইত্তেফাক/কেকে



41612,57429
পীরগাছায় ইভটিজিং ও মাদক সেবনের দায়ে ভ্রাম্যমাণ আদালতে ২ যুবকের সাজা
সারাদেশ
প্রকাশ : ২৬ মে ২০১৯, ২০:৫৩
রংপুরের পীরগাছায় ইভটিজিং ও মাদক সেবনের দায়ে দুই যুবককে সাজা দিয়েছেন ভ্রাম্যমাণ আদালত। সাজাপ্রাপ্ত দুজন হলো, বাদশা মিয়া (২৮) ও কাজিমুদ্দি(৩০)। ইভটিজিংয়ের দায়ে বাদশা মিয়াকে এবং কাজিমুদ্দিকে মাদক সেবনের দায়ে কারাদণ্ড দেওয়া হয়েছে। আদালত বাদশা মিয়াকে তিন মাসের এবং মাদকসেবীকে দেড় মাসের বিনাশ্রম কারাদণ্ড দিয়েছেন।পীরগাছা থানা পুলিশ ও ভ্রম্যমাণ আদালত সূত্রে জানা যায়, উপজেলার পীরগাছা সদর ইউনিয়নের শুকানপুকুর গ্রামের মৃত মোবাশ্বের মিয়ার ছেলে বাদশা মিয়া একই গ্রামের ষষ্ঠ শ্রেণি পড়ুয়া এক ছাত্রীকে  ইভটিজিং করে আসছিলো। রবিবার বিকালে ওই ছাত্রীকে ইভটিজিং করার সময় এলাকাবাসী বাদশা মিয়াকে আটক করে পুলিশের হাতে তুলে দেয়। পরে সন্ধ্যায় পীরগাছা থানা পুলিশ বাদশা মিয়াকে ভ্রাম্যমাণ আদালতের সামনে উপস্থাপন করলে ভ্রাম্যমাণ আদালতের নির্বাহী ম্যাজিস্ট্রেট ও উপজেলা নির্বাহী কর্মকর্তা জেসমীন প্রধান তাকে ৩ মাসের বিনাশ্রম কারাদণ্ড প্রদান করেন।একই সময়ে ভ্রাম্যমাণ আদালত উপজেলার কান্দি ইউনিয়নের দাদন গ্রামের মোজাফ্ফর আলীর ছেলে কাজিমুদ্দিকে মাদক সেবনের দায়ে দেড় মাসের বিনাশ্রম কারাদণ্ড প্রদান করেন।আরও পড়ুন: মধুখালীতে ৫ চাকার বালুর ভটভটির চাপায় নিহত ১পীরগাছা থানার ওসি রেজাউল করিম ঘটনার সত্যতা স্বীকার করে বলেন, আসামিদের জেল হাজতে প্রেরণ করা হয়েছে।ইত্তেফাক/নূহু



41613,57430
বিজেএসসি স্টামফোর্ড বিশ্ববিদ্যালয় সংসদের নতুন কমিটি
শিক্ষা
প্রকাশ : ২৬ মে ২০১৯, ২১:১১
আমিনুর রহমান হৃদয়কে সভাপতি ও হাসান ওয়ালীকে সাধারণ সম্পাদক করে বাংলাদেশ জার্নালিজম স্টুডেন্টস কাউন্সিলের (বিজেএসসি) স্টামফোর্ড বিশ্ববিদ্যালয় সংসদের নতুন কমিটি অনুমোদন দেওয়া হয়েছে।শনিবার বাংলাদেশ জার্নালিজম স্টুডেন্টস কাউন্সিলের কেন্দ্রীয় সভাপতি সনজিৎ সরকার উজ্জ্বল ও সাধারণ সম্পাদক ইমরান আহমেদ স্বাক্ষরিত এই কমিটিকে এক বছরের জন্য অনুমোদন দেওয়া হয়।কমিটির অন্যরা হলেন- সহ সভাপতি হৃদয় সম্রাট, জাহিদ হাসান, খাদিজা খাতুন স্বপ্না, সহ-সাধারণ সম্পাদক মাজহারুল ইসলাম তামিম, লিন্তি হাসিনা, এসকে শাওন, মেসবাহ হাসান, সাংগঠনিক সম্পাদক আকরাম হোসেন, অর্থ সম্পাদক শাহিদা খান, দপ্তর সম্পাদক হাসিব জুবায়েদ সিয়াম, প্রচার ও প্রকাশনা বিষয়ক সম্পাদক আল আমিন তুষার, সাহিত্য বিষয়ক সম্পাদক আলওয়ান খান রাফি, মুক্তিযুক্ত বিষয়ক সম্পাদক  ফারিহা তাবাসসুম মহিমা, আপ্যায়ন বিষয়ক সম্পাদক ফাতেমা তোজ জোহরা সোনিয়া, কার্যকরী সদস্য আহমেদ পিন্টু, ইসরাত আহমেদ অদিতি, ফাহিম ফয়সাল স্মরণ, মো. তুষার, রনি আহমেদ শিমল, মোস্তাসিম বিল্লাহ অপু, মো. রফিকুল ইসলাম, ইশতিয়াক আহমেদ হৃদয়, দেলওয়ার হোসেন, শুভ বর্মন, তানভীর সিদ্দিক টিপু, শাওন বিশ্বাস, আমিনুল ইসলাম আসিফ, আমিনুল ইসলাম আমিন , শিহাব ইসলাম, নুরউদ্দীন (মুকুল), আশাদুজ্জামান শাওন, মীর মেহের আলী ও ইজাজুল হক জিসান।উল্লেখ্য, বাংলাদেশ জার্নালিজম স্টুডেন্টস কাউন্সিল (বিজেএসসি) সারাদেশের সাংবাদিকতা বিভাগে অধ্যয়নরত শিক্ষার্থীদের সংগঠন। বর্তমানে ১৬টি সরকারি ও বেসরকারি বিশ্ববিদ্যালয়ের শিক্ষার্থীরা বিজেএসসির সঙ্গে যুক্ত।ইত্তেফাক/জেডএইচ



41614,57431
ননদের সঙ্গেই বিবাহবন্ধনে আবদ্ধ হন পাত্রী!
বিশ্ব সংবাদ
প্রকাশ : ২৬ মে ২০১৯, ২১:২২
বিভিন্ন সম্প্রদায়ের মানুষ বিভিন্ন রীতি মেনে বিয়ের আসরে বসেন। কিন্তু এমন নিয়ম হয়তো আগে কেউ শোনেননি যা এই গ্রামে হয়। এমন নিয়মের কথা শুনলে যে কেউ অবাক হবেন। ভারতের গুজরাটে এমন তিনটি গ্রাম রয়েছে যেখানে বিবাহ বন্ধনে আবদ্ধ হন দু’জন মহিলা। যদিও বিবাহিত জীবনযাপন করেন না তারা।জানা গেছে, গুজরাটের প্রত্যন্ত এলাকায় রয়েছে সুরখেদা, সানাদা ও অম্বাল গ্রাম। উপজাতি অধ্যুষিত এই এলাকায় বিয়েতে অনুপস্থিত থাকেন পাত্র। এমনকি বিয়ের আসরের আশেপাশেও তাকে দেখা যায় না। এর থেকেও অদ্ভুত যা নিয়ম হলো পাত্রের অবিবাহিত বোনকেই আনুষ্ঠানিকভাবে বিয়ে করেন পাত্রী। রীতি মেনে বিয়ের দিন সকাল থেকেই পাত্রের যা যা নিয়ম পালনের কথা সেই সমস্তটাই পালন করেন তার বোন। এরপর সময়মতো বরযাত্রীর সঙ্গেই কনের বাড়িতে হাজির হন পাত্রের বোন। সমস্ত নিয়ম মেনে পাত্রের বোনের সঙ্গেই গাঁটছড়া বাঁধেন পাত্রী। কিন্তু এই সময় পাত্রের ভূমিকা ঠিক কী? না, কার্যত তার কোনও ভূমিকাই নেই। তবে বিয়ের পোশাকে তৈরি থাকেন তিনি। কিন্তু থাকেন বাড়িতেই। মায়ের সঙ্গে। বোনই বিয়ে করে তার স্ত্রীকে নিয়ে হাজির হন বাড়িতে।আরও পড়ুন: কঠোর গোপনীয়তায় যমজের মা হলেন পুতিনের প্রেমিকাওই গ্রামের বাসিন্দাদের উদ্বৃতি দিয়ে ভারতীয় একটি গণমাধ্যমে বলা হয়েছে, গুজরাটের ওই গ্রামগুলোর বাসিন্দাদের বিশ্বাস; দীর্ঘদিন ধরে চলে আসা এই নিয়মই সংসার জীবনে খুশি বয়ে নিয়ে আসে। তাদের বিশ্বাস, এই প্রথার অন্যথা হলে পরিবারে নেমে আসবে কোনও বিপদ। অঘটন ঘটবে পরিবারের সদস্যদের জীবনে। নয়তো বা বিচ্ছেদ হয়ে যাবে দম্পতির। তাই এসব সমস্যা এড়াতেই দীর্ঘদিন ধরে এই তিন গ্রামের ছেলেদের অবিবাহিত বোনেরাই তাদের ভাই বা দাদার জন্য বাড়িতে নতুন বউ নিয়ে আসেন। কবে থেকে এই রীতির প্রচলন হয়েছে সে বিষয়ে স্পষ্ট কোনও তথ্য পাওয়া যায়নি। তবে এই তিন গ্রামের অভিনব রীতি নিয়ে কিন্তু অন্যদের উৎসাহের শেষ নেই।ইত্তেফাক/বিএএফ



41615,57432
জিটুজি ভিত্তিতে দেশে প্রথম জাপানিজ অর্থনৈতিক অঞ্চল হবে নারায়ণগঞ্জে
অন্যান্য
প্রকাশ : ২৭ মে ২০১৯, ০০:০০
নারায়ণগঞ্জের আড়াইহাজারে ১০০০ একর জমির ওপর জাপানিজ অর্থনৈতিক অঞ্চল গড়ে উঠবে। এজন্য বাংলাদেশ অর্থনৈতিক অঞ্চল কর্তৃপক্ষ (বেজা) এবং জাপানের সুমিতোমো করপোরেশনের সঙ্গে একটি যৌথ উদ্যোগের চুক্তি স্বাক্ষর হয়েছে। এটি হবে দেশের প্রথম জিটুজি ভিত্তিক অর্থনৈতিক অঞ্চল। এ পরিকল্পনাকে সামনে রেখে ৫০০ একর জমির অধিগ্রহণের কাজ ইতোমধ্যে শেষ হয়েছে। ২০ বিলিয়ন ডলারের জাপানি বিনিয়োগ আসবে বলে আশা করা হচ্ছে। সবমিলিয়ে ২০২২ সালের মধ্যে এ অর্থনৈতিক অঞ্চলটি চালু করা সম্ভব হবে বলে বেজা আশা প্রকাশ করেছে।গতকাল রাজধানীর একটি হোটেলে এ উপলক্ষে আয়োজিত অনুষ্ঠানে প্রধান অতিথি হিসেবে উপস্থিত ছিলেন মুখ্য সচিব নজিবুর রহমান, সম্মানিত অতিথি হিসেবে উপস্থিত ছিলেন প্রধানমন্ত্রীর কার্যালয়ের মুখ্য সমন্বয়ক (এসডিজি) মো. আবুল কালাম আজাদ। এছাড়াও বিশেষ অতিথি হিসেবে উপস্থিত ছিলেন প্রধানমন্ত্রীর কার্যালয়ের সচিব সাজ্জাদুল হাসান, জাইকা বাংলাদেশের সিনিয়র প্রতিনিধি ইয়োশিবুমি বিতো, বাংলাদেশে জাপান দূতাবাসের মিনিস্টার তাকেশি ইতো এবং সুমিতোমো করপোরেশনের জেনারেল ম্যানেজার ইয়াসুশি ফুকুদা। অনুষ্ঠানে সভাপতিত্ব করেন বেজার নির্বাহী চেয়ারম্যান পবন চৌধুরী।অনুষ্ঠানে জানানো হয়, এ প্রকল্পের মাধ্যমে বিভিন্ন পণ্য উত্পাদনের জন্য ভিন্ন ভিন্ন প্রকৃতির শিল্প স্থাপনের সুবিধা সম্প্রসারণের মাধ্যমে জাপানি এবং অন্যান্য স্থানীয় বিনিয়োগ আকর্ষণ করা হবে। প্রকল্পটিতে ব্যয় হবে ৩১৯৫ কোটি ৮১ লাখ টাকা। প্রকল্পে ভূমি উন্নয়ন, সংযোগ সড়ক নির্মাণসহ বিদ্যুত্ ও গ্যাস সংযোগ স্থাপন অন্তর্ভুক্ত রয়েছে। জাপানের বিনিয়োগ হবার ফলে দক্ষ জনশক্তি তৈরি ছাড়াও প্রযুক্তি স্থানান্তরের ক্ষেত্র সম্প্রসারিত হবে বলে সংশ্লিষ্টরা আশা প্রকাশ করেছেন। বেজার পক্ষে মহাব্যবস্থাপক মো. শোহেলের রহমান চৌধুরী এবং সুমিতোমো করপোরেশনের ইয়াসুশি ফুকুদা স্ব স্ব প্রতিষ্ঠানের পক্ষে চুক্তিতে স্বাক্ষর করেন।অনুষ্ঠানে প্রধান অতিথির বক্তব্যে নজিবুর রহমান বলেন, জি-টু-জি ভিত্তিতে এ উদ্যোগ নিঃসন্দেহে প্রশংসার দাবিদার। জাপানিজ অর্থনৈতিক অঞ্চল গড়ে তোলার মাধ্যমে বাংলাদেশে বিনিয়োগে তারা আস্থা পাবে, ফলশ্রুতিতে বিনিয়োগ পরিবেশ উন্নয়নে বাংলাদেশের ব্র্যান্ড ইমেজ অনেকাংশে বেড়ে যাবে।সভাপতির বক্তব্যে বেজার চেয়ারম্যান পবন চৌধুরী বলেন, এ উদ্যোগ এক বিশাল কর্মযজ্ঞের সূচনামাত্র। একটি পরিকল্পিত জাপানিজ অর্থনৈতিক অঞ্চল তৈরির মাধ্যমে তার সফল পরিসমাপ্তি ঘটবে। এখানে বিনিয়োগের জন্য ইতোমধ্যে বিভিন্ন স্বনামধন্য প্রতিষ্ঠান আগ্রহ দেখিয়েছে এবং ভূমি উন্নয়নের কাজ শেষ হলে বিনিয়োগকারী প্রতিষ্ঠানসমূহ চূড়ান্ত হবে।  



41616,57433
ফটো ক্যাপশন
অন্যান্য
প্রকাশ : ২৭ মে ২০১৯, ০০:০০
আইসিবি এবং পপুলার লাইফ ইন্সুরেন্সের নতুন বে-মেয়াদি মিউচ্যুয়াল ফান্ড ‘ক্যাপিটেক পপুলার লাইফ ইউনিট ফান্ড’-এর ট্রাস্টডিড গতকাল স্বাক্ষরিত হয়েছে। অনুষ্ঠানে আইসিবির এমডি  কাজী ছানাউল হক, পপুলার লাইফের এমডি এবং সিইও বি এম ইউসুফ আলী, এ ফান্ডের সম্পদ ব্যবস্থাপক ক্যাপিটেক অ্যাসেট ম্যানেজমেন্টের চেয়ারম্যান হাসান রহমান, ব্যবস্থাপনা পরিচালক ম. মাহফুজুর রহমান উপস্থিত ছিলেন০০০দুবাই ভিত্তিক প্রতিষ্ঠান ফিনটেক ইনোভেশন ইন্টারন্যাশনাল ডিএমসিসি প্রস্তাবিত ব্লকচেইন প্রযুক্তি নির্ভর ই-মার্কেটপ্লেস ‘ট্রেড এসেটস’ প্লাটফর্মে অন্তর্ভুক্তির জন্য প্রতিষ্ঠানটির সঙ্গে চুক্তি করেছে এনআরবিসি ব্যাংক লিমিটেড। ব্যাংকের ব্যবস্থাপনা পরিচালক ও প্রধান নির্বাহী খন্দকার রাশেদ মাকসুদ-এর উপস্থিতিতে চুক্তিতে স্বাক্ষর করেন ব্যাংকের ইন্টারন্যাশনাল বিভাগের প্রধান কবীর আহমেদ ও ফিনটেক ইনোভেশন ইন্টারন্যাশনাল ডিএমসিসির এক্সিকিউটিভ ডিরেক্টর আজিজুন্নেসা হক০০০০সাউথ বাংলা এগ্রিকালচার অ্যান্ড কমার্স ব্যাংকের ৬ষ্ঠ বার্ষিক সাধারণ সভায় ব্যাংকের চেয়ারম্যান এস এম আমজাদ হোসেন সভাপতিত্ব করেন। সম্প্রতি অনুষ্ঠিত সভায় ব্যাংকের ব্যবস্থাপনা পরিচালক ও প্রধান নির্বাহী মো. গোলাম ফারুকসহ অন্যরা উপস্থিত ছিলেন। সভায় ২০১৮ সালের আর্থিক বিবরণী এবং শেয়ারহোল্ডারদের জন্য ১০ শতাংশ স্টক লভ্যাংশ অনুমোদন করা হয়০০০সেন্ট্রাল শরীয়াহ বোর্ডের উদ্যোগে আয়োজিত ‘ইউনিফর্ম শরীয়াহ্ ম্যানুয়াল অন ইসলামিক ব্যাংকিং’ শীর্ষক ওয়ার্কশপ শনিবার অনুষ্ঠিত হয়। এতে প্রধান অতিথি ছিলেন বোর্ডের নির্বাহী কমিটির চেয়ারম্যান এম আযীযুল হক। এতে মূল প্রবন্ধ উপস্থাপন করেন ইসলামী ব্যাংক বাংলাদেশ লিমিটেডের এসইভিপি মুহাম্মদ শামসুদ্দোহা



41617,57434
২৪ দিনে এসেছে ১৩৫ কোটি ডলার
অন্যান্য
প্রকাশ : ২৭ মে ২০১৯, ০০:০০
ঈদের আগে বাড়ছে রেমিট্যান্সইত্তেফাক রিপোর্টঈদকে সামনে রেখে প্রবাসী বাংলাদেশিরা বেশি রেমিট্যান্স পাঠাচ্ছেন। চলতি মে মাসের ২৪ দিনেই ১৩৫ কোটি ডলার পাঠিয়েছেন তারা। মাসের শেষের দিকে আরো রেমিট্যান্স বাড়বে বলে সংশ্লিষ্টরা জানিয়েছেন। সাধারণত, পারিবারিক খরচ নির্বাহের জন্য প্রবাসীরা ঈদের আগে অন্য সময়ের চেয়ে বেশি অর্থ পাঠিয়ে থাকেন। অন্যদিকে এ সময়ে মানি ট্রান্সফার কোম্পানিগুলো বিভিন্ন অফার ঘোষণা করে এজন্য রেমিট্যান্স কিছুটা বাড়ে।বাংলাদেশ ব্যাংকের নির্বাহী পরিচালক ও মুখপাত্র সিরাজুল ইসলাম বলেন, বছরের শুরু থেকেই রেমিট্যান্স প্রবাহ ভালো। রোজা ও ঈদের সময় এ কেনাকাটা করতে বেশি বেশি অর্থ পাঠাচ্ছেন তারা। সে কারণেই রেমিট্যান্স বাড়ছে। একক মাস হিসেবে মে মাসে সবচেয়ে বেশি রেমিট্যান্স দেশে আসবে। আর অর্থবছর শেষে এবার রেমিট্যান্সের পরিমাণ ১৬ বিলিয়ন ছাড়িয়ে যাবে বলে আশা করছেন তিনি।কেন্দ্রীয় ব্যাংক হালনাগাদ প্রতিবেদন অনুযায়ী, চলতি মে মাসের ২৪ দিনে (১ মে থেকে ২৪ মে পর্যন্ত) ১৩৫ কোটি ডলার রেমিট্যান্স এসেছে। এরমধ্যে ১ থেকে ৩ মে এসেছে ১১ কোটি ৬৮ লাখ ডলার। আর  ৪ থেকে ১০ মে এসেছে ৪৯ কোটি ৫৩ লাখ ডলার। ১১ থেকে ১৭ মে এসেছে ৩৮ কোটি ৯১ লাখ ডলার এবং ১৮ থেকে ২৪ মে পর্যন্ত ৩৪ কোটি ৯৩ লাখ ডলার রেমিট্যান্স এসেছে।প্রতিবেদনে আরো দেখা যায়,  মে মাসের প্রথম ২৪ কার্যদিবসে রাষ্ট্রায়ত্ত ৬ ব্যাংকের মাধ্যমে রেমিট্যান্স এসেছে ৩০ কোটি ৭০ লাখ ডলার, বিশেষায়িত দুই ব্যাংকের মাধ্যমে এক কোটি ৭৪ লাখ ডলার, বেসরকারি ৪০টি ব্যাংকের মাধ্যমে ১০১ কোটি ৮১ লাখ ডলার এবং বিদেশি ৯ ব্যাংকের মাধ্যমে প্রায় ৮০ লাখ ডলার রেমিট্যান্স এসেছে। একক মাস হিসেবে সর্বোচ্চ রেমিট্যান্স এসেছিল গত জানুয়ারি মাসে। সে মাসে এসেছিল ১৫৯ কোটি ৭২ লাখ ডলার। তার আগে চলতি ২০১৮-১৯ অর্থবছরের ১০ মাসে (জুলাই-এপ্রিল) এক হাজার ৩৩০ কোটি ৩০  লাখ (১৩ দশমিক ৩০ বিলিয়ন) রেমিট্যান্স পাঠিয়েছেন প্রবাসীরা। যা ছিল গত অর্থবছরের একই সময়ের চেয়ে ১০ শতাংশ বেশি।মে মাসের ২৪ দিনের ১৩৫ কোটি ডলার যোগ করলে চলতি অর্থবছরে মোট রেমিট্যান্সের পরিমাণ দাঁড়ায় এক হাজার ৪৬৫ কোটি ৩৬ লাখ ডলার। অর্থবছরের বাকি এক মাস ৬ দিনে দেড় বিলিয়ন ডলারের বেশি রেমিট্যান্স আসবে। সে হিসাবে বছর শেষে রেমিট্যান্স ১৬ বিলিয়ন ডলারের বেশি হবে।গত ২০১৭-১৮ অর্থবছরে এক হাজার ৪৯৮ কোটি ১৭ লাখ (১৪ দশমিক ৯৮ বিলিয়ন) ডলারের রেমিট্যান্স পাঠিয়েছিলেন বিশ্বের বিভিন্ন দেশে অবস্থানকারী প্রবাসীরা। যা ছিল ২০১৬-১৭ অর্থবছরের চেয়ে ১৭ দশমিক ৩২ শতাংশ বেশি। তারই ধারাবাহিকতায় চলতি অর্থবছরেও রেমিট্যান্স বৃদ্ধির ধারা অব্যাহত রয়েছে। রেমিট্যান্স বাড়ায় বাংলাদেশ ব্যাংকের বিদেশি মুদ্রার সঞ্চয়নও (রিজার্ভ) সন্তোষজনক অবস্থায় রয়েছে। গত বৃহস্পতিবার দিন শেষে রিজার্ভের পরিমাণ ছিল ৩১ দশমিক ২৩ বিলিয়ন ডলার।গত ৭ মে এশিয়ান ক্লিয়ারিং ইউনিয়নের (আকু) মার্চ-এপ্রিল মেয়াদের ১২৪ কোটি ১০ লাখ ডলার আমদানি বিল পরিশোধের পরও রিজার্ভ ৩১ বিলিয়ন ডলারের উপরে অবস্থান করছে মূলত রেমিট্যান্স বৃদ্ধির কারণে। বাংলাদেশ, ভুটান, ভারত, ইরান, মিয়ানমার, নেপাল, পাকিস্তান, শ্রীলঙ্কা ও মালদ্বীপ— এই নয়টি দেশ বর্তমানে আকুর সদস্য। এই দেশগুলো থেকে বাংলাদেশ যেসব পণ্য আমদানি করে তার বিল দুই মাস পর পর আকুর মাধ্যমে পরিশোধ করতে হয়।স্থানীয় বাজারে ডলারের উচ্চমূল্য এবং হুন্ডি ঠেকাতে বাংলাদেশ ব্যাংকের নানা পদক্ষেপের কারণে রেমিট্যান্স প্রবাহ বেড়েছে বলে মনে করছেন কেন্দ্রীয় ব্যাংকের কর্মকর্তারা। আন্তঃব্যাংক মুদ্রাবাজারে বৃহস্পতিবার প্রতি ডলার ৮৪ টাকা ৫০ পয়সায় বিক্রি হয়েছে। আগের বছর একই দিন ডলার-টাকার বিনিময় হার ছিল ৮৩ টাকা ১০ পয়সা। বর্তমানে এক কোটির বেশি বাংলাদেশি বিশ্বের বিভিন্ন দেশে অবস্থান করছেন। তাদের পাঠানো অর্থ বাংলাদেশে অর্থনীতিতে গুরুত্বপূর্ণ অবদান রেখে আসছে। বাংলাদেশের জিডিপিতে রেমিট্যান্সের অবদান ১২ ভাগ। 



41618,57435
ডিএসইতে বেশিরভাগ শেয়ারের দর কমেছে
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্টঢাকা স্টক এক্সচেঞ্জের (ডিএসই) গতকাল রবিবার দিনশেষে প্রধান সূচক ডিএসইএক্স সামান্য বাড়লেও কমেছে বেশিরভাগ কোম্পানির শেয়ারের দর। ডিএসইতে লেনদেনও সামান্য বেড়েছে। অন্যদিকে গতকাল চট্টগ্রাম স্টক এক্সচেঞ্জে (সিএসই) সূচকের পাশাপাশি লেনদেনও কমেছে। গতকাল ডিএসইতে মোট ৩৪৬টি কোম্পানির ১০ কোটি ৮৬ লাখ ২৪ হাজার ২২টি শেয়ার ও মিউচ্যুয়াল ফান্ডের লেনদেন হয়েছে। ডিএসইতে মোট লেনদেনের পরিমাণ ৩২৮ কোটি ৯১ লাখ ১৫ হাজার ৫৬০ টাকা। বৃহস্পতিবার লেনদেন হয়েছিল ৩১৯ কোটি ৪৮ লাখ টাকার।ডিএসইতে দর বৃদ্ধির শীর্ষে ছিল বীমা খাতের প্রতিষ্ঠানগুলো। বাজার বিশ্লেষণে দেখা যায়, গতকাল দর বৃদ্ধির শীর্ষে প্রধান ১০টি কোম্পানি হলো, ন্যাশনাল লাইফ ইন্স্যুরেন্স, প্রাইম লাইফ ইন্স্যুরেন্স, সানলাইফ ইন্স্যুরেন্স, ফেডারেল ইন্স্যুরেন্স, বাংলাদেশ ন্যাশনাল ইন্স্যুরেন্স, প্রগতি লাইফ ইন্স্যুরেন্স, প্রাইম ইন্স্যুরেন্স, সন্ধানী ইন্স্যুরেন্স, পপুলার লাইফ ইন্স্যুরেন্স ও ইস্টার্ন কেবলস। গতকাল ডিএসই ব্রড ইনডেক্স আগের কার্যদিবসের চেয়ে ২ দশমিক ৭৩ পয়েন্ট বেড়ে ৫২৫৩ পয়েন্ট, ডিএস-৩০ মূল্য সূচক ৭ দশমিক ৪৪ পয়েন্ট কমে ১৮২৫ পয়েন্ট এবং ডিএসইএস শরীয়াহ সূচক ২ দশমিক ৭২ পয়েন্ট কমে ১১৯০ পয়েন্টে দাঁড়িয়েছে। লেনদেনকৃত কোম্পানির মধ্যে দাম বেড়েছে ১২১টির, কমেছে ১৮৩টির এবং অপরিবর্তিত রয়েছে ৪২টি কোম্পানির শেয়ার।লেনদেনের শীর্ষে প্রধান ১০টি কোম্পানি হলো, ব্রিটিশ আমেরিকান ট্যোবাকো, ইস্টার্ন কেবলস, ফরচুন সুজ, ন্যাশনাল লাইফ ইন্স্যুরেন্স, ডরিন পাওয়ার, আইএফআইসি, ইউনাইটেড পাওয়ার, রূপালি লাইফ ইন্স্যুরেন্স, মুন্নু সিরামিকস ও এসকে ট্রিমস।এদিকে চট্টগ্রাম স্টক এক্সচেঞ্জে (সিএসই) সার্বিক সূচক সিএএসপিআই ৪১ দশমিক ৫৮ পয়েন্ট কমে অবস্থান করছে ১৫ হাজার ৯৯৯ দশমিক ৫০ পয়েন্টে। সিএসইতে লেনদেন হয়েছে ১৭ কোটি ৬ লাখ টাকার শেয়ার। এই লেনদেন বৃহস্পতিবারের তুলনায় ১ কোটি ১৭ লাখ টাকা কম। লেনদেন হয়েছে ২৫৭টি কোম্পানির  শেয়ার ও মিউচ্যুয়াল ফান্ড। এর মধ্যে দর বেড়েছে ৯২টির, কমেছে ১৪৪টির এবং অপরিবর্তিত রয়েছে ২১টির দর। 



41619,57436
পোশাক শিল্প এলাকায় আগামী শনি-রবিবার ব্যাংক খোলা
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্টশ্রমিকদের বেতন-ভাতা দিতে তৈরি পোশাক শিল্প এলাকায় আগামী শনিবার ও রবিবার বাণিজ্যিক ব্যাংকের শাখা খোলা থাকবে। গতকাল রবিবার এ সংক্রান্ত একটি প্রজ্ঞাপন সব বাণিজ্যিক ব্যাংকের ব্যবস্থাপনা পরিচালক (এমডি) বা প্রধান নির্বাহী কর্মকর্তার (সিইও) কাছে পাঠানো হয়েছে। প্রজ্ঞাপনে স্বাক্ষর করেছেন বাংলাদেশ ব্যাংকের ডিপার্টমেন্ট অব সাইট সুপারভিশনের উপ-মহাব্যবস্থাপক (ডিজিএম) মো. সিরাজুল ইসলাম।প্রজ্ঞাপনে উল্লেখ করা হয়, আসন্ন পবিত্র ঈদুল ফিতরের আগে তৈরি পোশাক শিল্পে কর্মরত শ্রমিক বা কর্মচারীদের বেতন, বোনাস ও অন্যান্য ভাতাদি পরিশোধের সুবিধার্থে এবং রপ্তানি বাণিজ্য সচল রাখার জন্য ঢাকা মহানগরী, আশুলিয়া, টঙ্গী, গাজীপুর, সাভার, ভালুকা, নারায়ণগঞ্জ ও চট্টগ্রামে অবস্থিত তফসিলি ব্যাংকের তৈরি পোশাক শিল্পসংশ্লিষ্ট শাখাগুলো পর্যাপ্ত নিরাপত্তা নিশ্চিত করে আগামী ১ ও ২ জুন খোলা রাখার বিষয়ে যথাযথ ব্যবস্থা গ্রহণের জন্য নির্দেশনা প্রদান করা হলো। 



41620,57437
বিসিক ভবনে চলছে বর্ষামেলা ও কারুশিল্প প্রদর্শনী
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্টবাংলাদেশ ক্ষুদ্র ও কুটির শিল্প করপোরেশনের (বিসিক) উদ্যোগে মতিঝিলের বিসিক ভবন চত্বরে চলছে ৫ দিনব্যাপী ‘বর্ষামেলা ১৪২৬ ও ত্রৈমাসিক কারুশিল্প প্রদর্শনী’। গতকাল বিসিকের পরিচালক (অর্থ) স্বপন কুমার ঘোষ প্রধান অতিথি হিসেবে এর উদ্বোধন করেন। অনুষ্ঠানে সভাপতিত্ব করেন বিসিকের পরিচালক (নকশা ও বিপণন) মো. মাহবুবুর রহমান। স্বাগত ভাষণ দেন প্রধান নকশাবিদ শাহ নুরুজ্জামান। বিসিকের নকশা কেন্দ্র থেকে প্রশিক্ষণ গ্রহণকারীদের বিভিন্ন পণ্যসামগ্রীর পরিচিতি ও বাজার সৃষ্টির মাধ্যমে তাদেরকে সহায়তা প্রদানের লক্ষ্যকে সামনে রেখে এ মেলার আয়োজন করা হয়েছে। মেলায় বিভিন্ন ধরনের পোশাক, নকশীকাঁথা, তাঁতের ও জামদানি শাড়ি, পাটের হস্তশিল্প, খাদ্যজাত সামগ্রীসহ হস্ত ও কুটির শিল্পজাত পণ্যের বিপুল সমারোহ ঘটেছে। মেলা উপলক্ষে কারুশিল্পীদের উত্পাদিত পণ্যসামগ্রী নিয়ে চলছে কারুশিল্প প্রদর্শনী। মেলায় বিভিন্ন ধরনের হস্ত ও কুটির শিল্পপণ্যের ৫০টি স্টল রয়েছে। মেলা আগামী ৩০ মে পর্যন্ত প্রতিদিন সকাল ১০টা থেকে বিকাল ৫টা পর্যন্ত  উন্মুক্ত থাকবে। 



41621,57438
ছয় দফা দাবিতে এনবিআরে বিড়ি শ্রমিকদের মানববন্ধন
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্টকুটির শিল্প ঘোষণা ও ভারতের ন্যায় প্রতি হাজার বিড়িতে ১৪ টাকা করারোপসহ ৬দফা দাবিতে মানববন্ধন করেছে বাংলাদেশ বিড়ি শ্রমিক ফেডারেশন। গতকাল রবিবার সকালে জাতীয় রাজস্ব বোর্ডের (এনবিআর) সামনে এ মানববন্ধন করেন তারা। মানববন্ধন শেষে এনবিআরের চেয়ারম্যান বরাবর স্মারক লিপি প্রদান করেন বিড়ি শ্রমিক ফেডারেশনের নেতারা।ফেডারেশনের যুগ্ম-সম্পাদক হারিক হোসেনের সঞ্চালনায় মানববন্ধনে বক্তব্য প্রদান করেন সভাপতি এম কে বাঙ্গালী, কার্যকরী সভাপতি আমিন উদ্দীন বিএসসি, সাধারণ সম্পাদক আব্দুর রহমান প্রমুখ। মানববন্ধনে সারাদেশ থেকে এক হাজারেরও বেশি বিড়ি শ্রমিক অংশগ্রহণ করেন। - প্রেস বিজ্ঞপ্তি  



41622,57439
হাবিবুর রহমান ইউসিবি’র উপ-ব্যবস্থাপনা পরিচালক
অন্যান্য
প্রকাশ : ২৭ মে ২০১৯, ০০:০০
হাবিবুর রহমান সম্প্রতি ইউনাইটেড কমার্শিয়াল ব্যাংক লিমিটেডে উপ-ব্যবস্থাপনা পরিচালক হিসাবে যোগদান করেছেন। ইউসিবিতে যোগদানের পূর্বে তিনি ইস্টার্ন ব্যাংক লিমিটেডের কর্পোরেট ব্যাংকিং বিভাগে সিনিয়র এক্সিকিউটিভ ভাইস প্রেসিডেন্ট হিসাবে দায়িত্বরত ছিলেন। তিনি ইবিএলে কর্পোরেট ব্যাংকিং বিভাগে গুরুত্বপূর্ণ ভূমিকা পালন করেন এবং ক্রেডিট রিস্ক ম্যানেজমেন্ট বিভাগের প্রধান হিসাবেও দায়িত্ব পালন করেন। এর পূর্বে তিনি সিটি ব্যাংক লিমিটেডে কর্মরত ছিলেন যেখানে ক্রেডিট নীতিমালা পর্যালোচনা, প্রক্রিয়া, পোর্টফোলিও সেগমেন্টেশন মাধ্যম ও তত্ত্বাবধানে অবদান রাখেন। তিনি টিডি ব্যাংক কানাডার টিডি সিকিউরিটিযে (হোলসেল ব্যাংকিং) ডিল অ্যাডমিনিস্ট্রেশন ম্যানেজার হিসাবে দায়িত্বরত ছিলেন। এছাড়াও তিনি এ এন জেড গ্রিন্ডলেজ, স্ট্যান্ডার্ড চার্টার্ড ও এইচ এস বি সি বাংলাদেশে কর্পোরেট বিজনেসে রিলেশনশিপ ম্যানেজার হিসাবে দায়িত্ব পালন করেছেন। -প্রেস বিজ্ঞপ্তি  



41623,57440
স্থানীয় মুদ্রাবাজার
অন্যান্য
প্রকাশ : ২৭ মে ২০১৯, ০০:০০
২৬-০৫-২০১৯ টিটি ক্রয় (টাকা)                      মুদ্রা           বিসি বিক্রয় (টাকা)৮৩.৫০  ইউএস ডলার   ৮৪.৫০১০৫.১৫ ব্রিটিশ পাউন্ড  ১০৯.৬৯৯২.৫৪     ইউরো      ৯৭.৪৫০.৭৬   জাপানী ইয়েন   ০.৮১          ৫৭.৮১  অস্ট্রেলিয়ান ডলার  ৬০.০২১০.৬৪   হংকং ডলার    ১০.৭৭৬০.৬৮  সিঙ্গাপুর ডলার   ৬২.৭১৬২.১৩ কানাডিয়ান ডলার  ৬২.৮৯১.১৭   ইন্ডিয়ার রুপি   ১.২২২২.২২  সৌদি রিয়েল   ২২.৫৩১৯.৮৯ মালয়েশিয়া রিঙ্গিত  ২০.১৮সূত্র :এনসিসি ব্যাংক লি.   ০ 



41624,57441
উড়ন্ত সূচনা চান হাবিবুলরা
অন্যান্য
প্রকাশ : ২৭ মে ২০১৯, ০০:০০
বিমানে চড়তে ভীষণ ভয় পান হাবিবুল বাশার সুমন। উড্ডয়ন থেকে অবতরণ পর্যন্ত পুরোটা সময় খুবই অস্বস্তিকর সময় কাটে তার। চলার পথে বিমান মাঝে মাঝে ঝাঁকুনি খায়। তখন আতঙ্ক আরো বাড়ে। তবে উড়তে ভয় পেলেও বিশ্বকাপে বাংলাদেশ ‘উড়ন্ত সূচনা’ করবে, এমনটাই আশা করছেন দলের অন্যতম এই নির্বাচক।শুক্রবার বিমানে ঢাকা থেকে লন্ডন যাত্রায় সুমনের যাত্রাসঙ্গী ছিলেন এই প্রতিবেদকসহ আরো কয়েক সাংবাদিক। ওই ফ্লাইটে আরো ছিলেন সুমনের সাবেক সতীর্থ আশরাফুল। চমকের এখানেই শেষ নয়। খানিক পর দেখা গেল ওই ফ্লাইটে অ্যাটেনডেন্ট হিসেবে রয়েছেন সাবেক জাতীয় ক্রিকেটার সানোয়ার ও হাসানুজ্জামান। ফলে যা হওয়ার তাই হলো। প্রায় সাড়ে ১০ ঘন্টার ওই ভ্রমণে প্রায় পুরোটা সময় ধরেই চললো ক্রিকেট নিয়ে আড্ডাবাজি। কাজের ফাঁকে ফাঁকে আড্ডায় যোগ দিচ্ছিলেন সানোয়ার আর হাসানও।বিশ্বকাপে বাংলাদেশের প্রতি প্রত্যাশা নিয়ে নির্বাচক হাবিবুল বলছিলেন, ‘ইংল্যান্ডের মাটিতে আমাদের অনেক ভালো স্মৃতি আছে। যার শুরুটা হয়েছিল ২০০৫ সালে ত্রিদেশীয় সিরিজে জায়ান্ট অস্ট্রেলিয়াকে হারানোর মধ্য দিয়ে। সুমন বলেন, ওই সময় অস্ট্রেলিয়া ছিল অপ্রতিরোধ্য এক দলের নাম। এবার আশা করছি, বিশ্বকাপেও আমরা ভালো কিছু করতে পারবো।’  সুমন বলেন, ‘আমরা আয়ারল্যান্ডে খুব ভালো প্রস্তুতি নিয়ে বিশ্বকাপে এসেছি। কার্ডিফে দুটি প্রস্তুতি ম্যাচ আমাদের ভুলত্রুটি সংশোধন করার একটা বড় সুযোগ। কারণ মূল পর্বে ভুল করলে আমাদের সুযোগ কমতে থাকবে। প্রথম তিনটা ম্যাচ ভালো করা খুব জরুরি। বিশেষ করে ওভালে দুটি ম্যাচ খুবই গুরুত্বপূর্ণ আমাদের জন্য।’সুমন বলছিলেন, ভালো শুরু করাটা খুব জরুরি বিশ্বকাপে, ‘এবার আমাদের টিমও যেমন সেরা তাই সবাইকে সেরা খেলাটাই খেলতে হবে।  তবে শুরুটা আমাদেরকে ভালো করতে হবে। একেবারে ‘উড়ন্ত সূচনা’ যাকে বলে। শুরুতে যদি দক্ষিণ আফ্রিকা আর নিউজিল্যান্ডের মতো বড় প্রতিপক্ষকে হারিয়ে দেওয়া যায় তাহলে সেটা আমাদের জন্য একটা বড় ধরনের অর্জন হবে।’গত বিশ্বকাপে ইংল্যান্ডকে হারিয়ে কোয়ার্টার ফাইনালে উঠেছিল বাংলাদেশ। এবার স্বাগতিক ইংল্যান্ডের বিপক্ষে খেলা হবে কার্ডিফে। ৯ জুনের সেই ম্যাচটি নিয়ে সুমন আশাবাদী। তবে ইংল্যান্ড এখন অনেক শক্ত প্রতিপক্ষ সেটাও তার মাথায় আছে।সুমনের সাথে আলাপচারিতার এক পর্যায়ে যোগ দিলেন আশরাফুল। এই বিশ্বকাপে বাংলাদেশের সম্ভাবনা জানতে চাইলে তিনি বলেন, ‘আমাদের সকলেরই একটা আশা যে এবার আমরা একটা ভালো কিছু করবো। তবে ফরম্যাটের কারণে কাজটা কিছুটা কঠিনও বটে। গ্রুপ টুর্নামেন্ট হলে আমাদের জন্য সহজ হতো। এবার সবাই খুব শক্তিশালী। সবার সাথে সবাইকে খেলতে হবে। এমনকি আফগানিস্তানও গত বিশ্বকাপের চেয়ে এবার অনেক ভালো। অতীতের সব বিশ্বকাপে আমরা তিনটা করে ম্যাচ উইন করেছি। এবার যদি তিনটা ম্যাচ জিততে পারি আমি বলবো যে এটা আমাদের জন্য একটা বড় অর্জন হবে। তবে সেমিতে উঠতে হলে তিনটা ম্যাচ জিতলেও লাভ হবে না। কমপক্ষে ৫ থেকে ৬টাতে জিততে হবে। একাধিক বড় দলকে হারাতে হবে। কাজটা আমাদের জন্য খুব কঠিন। কারণ এরকম আমরা অতীতে কখনো করিনি।’   



41625,57442
পন্টিংয়ের চোখে ‘বিপজ্জনক’ সাকিব
অন্যান্য
প্রকাশ : ২৭ মে ২০১৯, ০০:০০
অস্ট্রেলিয়ার দুইবারের বিশ্বকাপ জয়ী অধিনায়ক রিকি পন্টিং। বিশ্বকাপের ইতিহাসে সবচেয়ে বেশি ম্যাচ খেলার অভিজ্ঞতা রয়েছে তার। এবারো বিশ্বকাপে আছেন পন্টিং। অস্ট্রেলিয়া দলের সহকারী কোচের ভূমিকায় রয়েছেন তিনি।সম্প্রতি বিশ্বকাপের দলগুলোর ‘বিপজ্জনক’ খেলোয়াড় নিয়ে ক্রিকেট অস্ট্রেলিয়ার ওয়েবসাইটের ধারাবাহিক আয়োজনে অংশ নিচ্ছেন পন্টিং। এ আয়োজনে বাংলাদেশের বিপজ্জনক ক্রিকেটার হিসেবে সাকিব আল হাসানকে বেছে নিয়েছেন সাবেক এই অস্ট্রেলিয়ান অধিনায়ক। বিশ্বকাপের অন্য দলগুলোকে সাকিব সম্পর্কে হুঁশিয়ার করে দিয়েছেন তিনি।বাংলাদেশ দলে সাকিব নির্ভরতা এখন আগের মতো নেই। এই চলতি মাসে আয়ারল্যান্ডে নিজেদের ইতিহাসে প্রথমবার ত্রিদেশীয় সিরিজের ট্রফি জিতেছে বাংলাদেশ সাকিবকে ছাড়াই। ফাইনালে ওয়েস্ট ইন্ডিজকে হারিয়েছে মাশরাফির বাহিনী সময়ের সেরা ক্রিকেটারকে ছাড়াই।যদিও ফাইনালের আগে ত্রিদেশীয় সিরিজের পারফরম্যান্সেই শীর্ষ অলরাউন্ডার হয়ে এবার বিশ্বকাপে যাচ্ছেন সাকিব। তাই পন্টিংয়ের চোখে বাংলাদেশের বড় অস্ত্র এই বাঁহাতি ক্রিকেটার। পন্টিং বলেছেন, ‘বাংলাদেশের হয়ে সাকিব বিপজ্জনক। সে অনেক দিন ধরেই খেলছে। মাঠের নানা প্রান্ত দিয়ে রান করতে পারে। স্কয়ারে খুব শক্তিশালী। এ ছাড়া ব্যাকওয়ার্ড পয়েন্ট ও থার্ডম্যানেও ভালো খেলে।’বল হাতে অন্যসব স্পিনারদের চেয়ে সাকিবকে আলাদাভাবে মূল্যায়ন করছেন পন্টিং। এই বাঁহাতি স্পিনারের উইকেট নেয়ার ক্ষমতা মনে ধরেছে তার। অস্ট্রেলিয়ান এই সাবেক ক্রিকেটার বলেছেন, ‘সাকিব কতটা চালাক তা বোঝা যায় হাতে বল থাকলে। বলে অতটা বাঁক নেই কিন্তু অসাধারণ গতি-বৈচিত্র্য। সব সময় আক্রমণাত্মক। অন্য স্পিনারদের চেয়ে আর্ম বল অনেক বেশি ব্যবহার করে। তবে এখন বাকি স্পিনারদের চেয়ে সে আলাদা। বেশিরভাগ স্পিনার রান আটকাতে চায়। কিন্তু সে (সাকিব) অন্যভাবে ভেবে থাকে। প্রথম কয়েকটি বলে সে আপনাকে ক্রিজে রাখবে। এরপর গতি-বৈচিত্র্য এনে অপেক্ষা করবে কখন ব্যাটসম্যান তাকে মারতে আসবে।’প্রায় এক যুগ আন্তর্জাতিক ক্রিকেট খেলার অভিজ্ঞতা রয়েছে সাকিবের। এছাড়া বিশ্বের বিভিন্ন টি-২০ লিগে খেলেছেন তিনি। পন্টিংয়ের মতে, বিশ্বকাপে এই অভিজ্ঞতাও সাকিবকে সাহায্য করবে। এছাড়া তামিমও বাংলাদেশের হয়ে ভালো করবেন আশা করছেন পন্টিং। তিনি বলেছেন, ‘সাকিব অনেক দিন ধরে আন্তর্জাতিক ক্রিকেট খেলছে। আইপিএল ও বিগ ব্যাশেও খেলছে অনেক দিন ধরে। তার অভিজ্ঞতা কাজে লাগবে বাংলাদেশ দলের জন্য। সে ও তামিম ইকবাল বিশ্বকাপে ভালো করতে পারে বলে মনে করি।’ 



41626,57443
জয়ে উচ্ছ্বসিত নন টেলর
অন্যান্য
প্রকাশ : ২৭ মে ২০১৯, ০০:০০
ভারতের বিপক্ষে জয়। তাও আবার ভারতের বিখ্যাত ব্যাটিং লাইন-আপকে নাস্তানাবুদ করে। এমন জয়ের পর উচ্ছ্বাস প্রকাশ করাই স্বাভাবিক; কিন্তু নিউজিল্যান্ডের অভিজ্ঞ ব্যাটসম্যান রস টেলর বলছেন, এই ম্যাচ জয়ে উচ্ছাস প্রকাশের কোনো কারণ নেই। তিনি এই জয়টাকে সে ফ প্রস্তুতি হিসেবেই দেখতে চান। এখানে ফলাফলটাকে খুব বড় করে দেখছেন না তিনি, ‘এটা সে ফ একটা গা গরমের ম্যাচ। এখান থেকে ইতিবাচক যা নিয়ে যাওয়া যায়, সেটাই যথেষ্ট। এর ফলাফলকে বড় করে দেখার কোনো কারণ নেই। এখানে উইকেটে সময় কাটানো, কিছু স্কোর করা; এগুলোই বড় কথা।’ ভারতের বিপক্ষে জয়ের পর টুর্নামেন্ট নিয়ে কথা বলতে গিয়ে টেলর বলেছেন, হোম কন্ডিশনে খেলা বলেই এই টুর্নামেন্টে ফেবারিট ইংল্যান্ড।  



41627,57444
এসএলসির কঠোর সমালোচনায় মাহেলা জয়াবর্ধনে
অন্যান্য
প্রকাশ : ২৭ মে ২০১৯, ০০:০০
স্পোর্টস রিপোর্টারবিশ্বকাপ দলে যে কোনো ভূমিকায় অন্তর্ভুক্ত থাকতে মাহেলা জয়াবর্ধনেকে দুইবার প্রস্তাব জানিয়েছিল শ্রীলঙ্কা ক্রিকেট বোর্ড (এসএলসি)। কিন্তু বোর্ডের সামগ্রিক ঘটনা প্রবাহে বিরক্ত জয়াবর্ধনে দুইবারই ফিরিয়ে দিয়েছেন এসএলসির অফার।মুম্বাই ইন্ডিয়ান্সের হয়ে দুইবার আইপিএল চ্যাম্পিয়ন কোচ লঙ্কান এই সাবেক অধিনায়ক। গত বছর শ্রীলঙ্কার ঘরোয়া ক্রিকেট পুনর্গঠনের কিছু প্রস্তাবনা তৈরি করেছিল জয়াবর্ধনে, কুমার সাঙ্গাকারা ও অরবিন্দ ডি সিলভাকে নিয়ে গঠিত বিশেষ কমিটি। তিন সাবেক অধিনায়কের সুপারিশগুলো কানেই তুলেনি এসএলসি। তারপর থেকেই লঙ্কান বোর্ডের উপর রীতিমতো তিতিবিরক্ত জয়াবর্ধনে। এবং বোর্ডের তীব্র সমালোচনাও করেছেন তিনি।বিশ্বকাপ দলে যুক্ত থাকতে একবার শ্রীলঙ্কার ক্রীড়া মন্ত্রী ও পরের বার এসএলসির সিইও অনুরোধ করেছিলেন জয়াবর্ধনেকে। দুইবারই প্রস্তাব গ্রহণ করেননি তিনি। সম্প্রতি শ্রীলঙ্কার ইংরেজি দৈনিক সানডে টাইমসকে বলেছেন, ‘আমাকে প্রস্তাব দেওয়া হয়েছিল। কিন্তু আমার অন্য কাজ আছে। এর চেয়ে বড় কথা, আমি বুঝতে পারিনি আমার কি ভূমিকা পালন করতে হবে। কৌশলগতভাবে থাকার কোনো মানে নেই। অথবা যদি কাঠামো নিয়ে আমার কিছু বলার না থাকে। দল নির্বাচন হয়ে গেছে, সবকিছুই শেষ, এখানে কিছু যোগ করার কোনো সুযোগ নেই।’টিম ম্যানেজমেন্টের কাজে অবদান রাখতে পারলে খুশি হবে জয়াবর্ধনে। তবে এসএলসির ডাকে সাড়া দিতে চান না তিনি। সাবেক এই ক্রিকেটার বলেছেন, ‘আমার আসলে এত ক্ষুধা নেই এমন কারো জন্য কাজ করার, যখন আমি জানি এটা আমার জন্য সঠিক জায়গা নয়।’এসএলসির উপর জয়াবর্ধনের ক্ষোভটা তীব্র আকার ধারণ করেছে গত বছর। যখন ঘরোয়া ক্রিকেট পুনর্গঠনে আট মাস ধরে অনেক মিটিংয়ের পর তাদের তৈরি প্রস্তাবনাকে ছুঁড়ে ফেলে দিয়েছিল এসএলসি।সাম্প্রতিক সময়ে আন্তর্জাতিক ক্রিকেটে শ্রীলঙ্কার নেতৃত্ব নিয়ে চলমান নাটকীয়তায় ক্ষুব্ধ জয়াবর্ধনে। লঙ্কান এই সাবেক অধিনায়ক পুরো বিষয়টার জন্য অ্যাঞ্জেলো ম্যাথুসকে দায়ী করেছেন। ২০১৫ সালে তিনি অবসরের পর নেতৃত্ব দেওয়া হয়েছিল ম্যাথুসকে। তারপর থেকে দিনেশ চান্দিমাল, থিসেরা পেরেরা, লাসিথ মালিঙ্গা, চামারা কাপুগেদারা শ্রীলঙ্কাকে নেতৃত্ব দিয়েছেন। সর্বশেষ হুট করে বিশ্বকাপে শ্রীলঙ্কার অধিনায়ক করা হয়েছে দিমুথ করুনারত্নেকে। যিনি বিশ্বকাপে দলের অধিনায়ক হয়েই চার বছর পর ওয়ানডে দলে ফিরেছেন। জয়াবর্ধনে বলেছেন, ‘আমি ও কুমার (সাঙ্গাকারা) অ্যাঞ্জেলোকে (ম্যাথুস) একটাই উপদেশ দিয়েছিলাম যে, ক্রিকেটে রাজনীতি আসতে দিও না। তার উচিত ছিল শক্ত নেতা হওয়া, খেলোয়াড়দের সঙ্গে থাকা এবং সঠিক কাজটা করা। কিন্তু সে ক্রিকেটে রাজনীতি আসতে দিয়েছে। অন্যদের সিদ্ধান্ত নেওয়ার সুযোগ দিয়েছে সে, খেলোয়াড়দের পাশে দাঁড়ায়নি। সত্যি বলতে, আমি এগুলো তাকে বলেছি, সে মেনে নিয়েছে। যদি সে এটা (রাজনীতি) আসতে না দিত, আজকে আমরা হয়তো এই অবস্থায় পড়তাম না। আজকেও তার বিরুদ্ধে আমার এই একটাই অভিযোগ।’তবে মানুষ ও ক্রিকেটার হিসেবে ম্যাথুসের প্রশংসা করেছেন জয়াবর্ধনে। চান্দিমালও রাজনীতির শিকার হয়েছেন বলে মনে করেন সাবেক এই লঙ্কান অধিনায়ক।



41628,57445
দুয়ো ধ্বনিতে বিব্রত নন স্মিথ
অন্যান্য
প্রকাশ : ২৭ মে ২০১৯, ০০:০০
স্পোর্টস রিপোর্টারতারা দুই জনই প্রমাণ করে ফেলেছেন, সময় তাদের কাছ থেকে ফর্ম কেড়ে নিতে পারেনি। ডেভিড ওয়ার্নার আইপিএলে রানবন্যা বইয়ে দিয়ে গেছেন। অন্য দিকে স্টিভেন স্মিথ প্রস্তুতি ম্যাচগুলোতে রানের পর রান করছেন। ইংল্যান্ডের বিপক্ষে প্রস্তুতি ম্যাচেও সেঞ্চুরি করেছেন স্মিথ; দ্বিতীয় সর্বোচ্চ ৪৩ রান করেছেন ওয়ার্নার।ফর্মে থাকলেও নিষেধাজ্ঞা কাটিয়ে ফেরা স্মিথ-ওয়ার্নারকে সামলাতে হচ্ছে অন্য ধরনের ঝামেলা। মাঠের বাইরে থেকে ইংলিশ দর্শকরা দুয়ো ধ্বনি দিয়ে চেষ্টা করছেন তাদের মনোসংযোগ নষ্ট করার। ইংল্যান্ডের বিপক্ষে মাঠে নামার আগেও এই ঘটনা ঘটেছে স্টিভেন স্মিথের সঙ্গে। কিন্তু স্মিথ বলছেন, এসব আওয়াজে তিনি কান দিচ্ছেন না।শনিবার রাতে অস্ট্রেলিয়ার বিপক্ষে টানটান উত্তেজনার ম্যাচ ১২ রানে হেরেছে ইংল্যান্ড। সাউদাম্পটনে আগে ব্যাট করা অস্ট্রেলিয়া ৯ উইকেটে ২৯৭ রান তোলে। সাবেক অধিনায়ক স্টিভেন স্মিথ ১১৬ রান করেন এবং তার সময়ের সহ-অধিনায়ক ওয়ার্নার ৪৩ রান করেন। লিয়াম প্লাঙ্কেট ৪ উইকেট নেন।জবাবে ভিন্সের ৬৪, জস বাটলারের ৫২ ও ওকসের ৪০ রানে কাছাকাছি গিয়েছিল ইংল্যান্ড। কিন্তু অলআউট হয়ে যায় তারা ২৮৫ রানে।এর আগে মাঠে নামার সময় দর্শকরা স্মিথ ও ওয়ার্নার, দু জনকেই দুয়ো ধ্বনি দিয়েছিল। ম্যাচশেষে স্মিথ বলছিলেন, এসব তিনি কানে না নেওয়ার চেষ্টা করেছেন।অস্ট্রেলিয়া দলে ফেরার পর প্রথমবারের মতো সংবাদ মাধ্যমের মুখোমুখি হয়ে স্মিথ বলেছেন, ‘আমি যখন ব্যাট করতে যাচ্ছিলাম, তখন কিছু শব্দ শুনেছি। কিন্তু নিজের ভেতরে এসব ঢুকতে দেইনি। আমি এক ধরনের চেষ্টা করছিলাম যে, নিজের মাথা নুইয়ে রাখার এবং নিজের কাজটা করা ও সামনে এগিয়ে যাওয়ার। ভাগ্যক্রমে আজ আমি দলের জন্য কিছু রান করতে পেরেছি। তার চেয়েও বড় ব্যাপার হলো, বিশ্বকাপে নিজেদের প্রথম ম্যাচের আগে আমি উইকেটে বেশ কিছু সময় কাটাতে পেরেছি।’অন্য সময়ে দুয়ো দেওয়া হলেও সাধারণত কোনো খেলোয়াড় কোনো মাইলফলকে পৌঁছালে তাকে অভিনন্দনই জানায় দর্শকরা। কিন্তু স্মিথের সেঞ্চুরির পরও দুয়োর আওয়াজ থামেনি। এটাকেও স্বাভাবিক ভাবে নিয়েছেন সাবেক এই অস্ট্রেলিয়ান অধিনায়ক। তিনি বলেছেন, ‘এটা আমাকে কোনোরকম বিরক্ত করেনি।আমি আমার কাজটা করে গেছি। আমি জানতাম, ব্যালকনিতে আমার সতীর্থরা আমার জন্য দাঁড়িয়েছিল। ওটাই আমার জন্য বড় ব্যাপার। আমি যদি তাদের গর্বিত করতে পারি, সেটাই যথেষ্ট।আমি যদি আমার কাজ দিয়ে অস্ট্রেলিয়ানদের গর্বিত করতে পারি, সেটাই আমার সঠিক কাজ বলে আমি মনে করি।’



41629,57446
ইনজুরিতে মার্ক উড
অন্যান্য
প্রকাশ : ২৭ মে ২০১৯, ০০:০০
স্পোর্টস ডেস্কইংল্যান্ড অধিনায়ক এউইন মরগ্যান চোট নিয়ে একদিন আগেই প্রস্তুতি ম্যাচ থেকে ছিটকে গিয়েছিলেন। শনিবার অস্ট্রেলিয়ার বিপক্ষে ম্যাচটি কেড়ে নিল আরেকজনকে। এবার চোটের বলি হলেন ডানহাতি পেসার মার্ক উড।পুরো ক্যারিয়ার জুড়েই চোটের সঙ্গে লড়তে থাকা এই পেসার শনিবার সাউদাম্পটনের ম্যাচটিতে পঞ্চম ওভারের প্রথম বলটি করতে গিয়ে দুই বার রান আপ ছেড়ে দিয়েছিলেন। এরপর এক পর্যায়ে খুঁড়িয়ে খুঁড়িয়ে মাঠ ছাড়তে হয় তাকে। চার ওভারের স্পেলে অজি অধিনায়ক অ্যারন ফিঞ্চের উইকেটটি পাওয়া এই বোলার বাকি ম্যাচে আর মাঠেই নামেননি।ইসিবির পক্ষ থেকে এক বিবৃতিতে জানানো হয়, সতর্কতামূলক একটি পরীক্ষা করা হবে তার যাতে বিশ্বকাপের শুরু থেকেই খেলা নিয়ে কোনো সংশয় আছে কিনা তা নিশ্চিত হবে ইংল্যান্ডের মেডিক্যাল দল।দক্ষিণ আফ্রিকার বিপক্ষে ৩০ মে টুর্নামেন্টের উদ্বোধনী ম্যাচটি খেলবে ইয়ন মরগ্যানের দল। এর আগে আজ নিজেদের শেষ প্রস্তুতি ম্যাচে আফগানিস্তানের মুখোমুখি হবে তারা।  



41630,57447
ইতিবাচক দিক দেখছেন কোহলি!
অন্যান্য
প্রকাশ : ২৭ মে ২০১৯, ০০:০০
স্পোর্টস রিপোর্টার৯১ রানে ৭ উইকেট নেই। এরপর ১৭৯ রানে অলআউট এবং ৬ উইকেটের হার। এমন ম্যাচ থেকে ইতিবাচক কিছু খুঁজে পাওয়া খুব কঠিন। তারপরও এই ম্যাচ থেকে ইতিবাচক দিক খুঁজে পাচ্ছেন ভারতীয় অধিনায়ক বিরাট কোহলি। বলছেন, ইংল্যান্ডের বিপক্ষে হারা এই ম্যাচে লোয়ার অর্ডারের পাল্টা লড়াই বিশ্বকাপের আগে তাদের বড় প্রাপ্তি।লন্ডনে আগে ব্যাট করতে নেমে ভারত মারাত্মক ব্যাটিং বিপর্যয়ে পড়ে। ট্রেন্ট বোল্টের সুইং বোলিংয়ে ৯১ রানে হারিয়ে ফেলে তারা ৭ উইকেট। অধিনায়ক কোহলি নিজে ১৮ রান করে ফিরে আসেন। শেষ দিকে রবীন্দ্র জাদেজা ৫০ বলে ৫৪ রান করে মান বাঁচানোর চেষ্টা করেন। তারপরও ভারত ৩৯.২ ওভারে ১৭৯ রানে অলআউট হয়। বোল্ট ৩৩ রানে ৪ উইকেট নেন।জবাবে ৩৭ রানে ২ উইকেট হারিয়েছিল নিউজিল্যান্ড। কিন্তু অধিনায়ক কেন উইলিয়ামসনের ৬৭ ও রস টেলরের ৭১ রানে সহজ জয় পায় তারা।এই ম্যাচ নিয়ে আলোচনা করতে গিয়ে কোহলি কুলদীপ যাদবের সঙ্গে জাদেজার জুটির দিকে ইঙ্গিত করেছেন। এই দুজন অষ্টম উইকেট জুটিতে ৬২ রান যোগ করেন। এদের কল্যাণে ৪০ ওভার পার করেছে ভারত। ট্রেন্ট বোল্টের ভয়ানক বোলিংয়ে যেটা এক সময় অসম্ভব বলে মনে হচ্ছিল।এই পাল্টা আক্রমণের প্রশংসা করে কোহলি বলেছেন, ‘খুবই ভালো। আমি বোঝাতে চাচ্ছি, বিশ্বকাপের মতো আসরে এরকম ঘটনা ঘটবে। এরকম টুর্নামেন্টে এমন হবে যে, আপনার টপ অর্ডার খুব বেশি রান করার আগেই ফিরে আসছে। তখন লোয়ার অর্ডারকে এরকম পাল্টা লড়াই করতে হবে। আমি মনে করি, হার্দিক (পান্ডিয়া) ভালো ব্যাট করেছে। এম এস (ধোনি) চাপটা শোষণ করে নিতে পেরেছে। আর জাদেজা বেশ কিছু রানও পেয়েছে। ফলে আমার মনে হয়, এই দিক থেকে বিবেচনা করলে আমরা এই ম্যাচ থেকে অনেক কিছু পেয়েছি। এরকম কিছুই আমরা চাচ্ছিলাম। লোয়ার অর্ডারের কিছু রান পাওয়াটা অনেক বড় একটা ইতিবাচক ব্যাপার।’ভারতের ব্যাটিংয়ের সময় উইকেটকে একেবারেই বোলারদের স্বর্গ বলে মনে হয়েছে। কিন্তু কেন উইলিয়ামসন ও রস টেলরের শত রানের জুটির সময় আবার মনে হয়েছে, ব্যাটিং করার জন্য এই উইকেট খুব ভালো। কোহলি বলছিলেন, উইকেট দ্বিতীয় ইনিংসে আর বোলারদের সেভাবে সহায়তা করেনি। অনেকটা বদলে গিয়েছিল বলে তার দাবি। কোহলির দাবি দ্বিতীয় ইনিংসে উইকেটকে ভিন্ন মনে হয়েছে। আর বিশ্বকাপে এরকম আরো হবে বলে তার মনে হয়, ‘টুর্নামেন্টে পরে ব্যাটিং করাটা একেবারে ভিন্ন একটা ব্যাপার হতে পারে। এই ম্যাচে আমরা যেটা দেখলাম, দ্বিতীয় ইনিংসে এসে উইকেট বদলে গেল। আমার মনে হয়, আমরা সঠিক জায়গাতেই বল করেছি। তারা চার বা সাড়ে চার করে ওভারপ্রতি রান তুলছিল। উইকেট ভালো আছে, এরকম ম্যাচে এরকম বোলিং করতে পারলে আমরা সন্তুষ্টই হবো। আমরা ভালো জায়গায় নতুন বলে বল ফেলেছি এবং স্পিনাররাও ভালো জায়গায় বল করেছে। আমার মনে হয়, আমরা যদি টুর্নামেন্টেও এরকম জায়গায় বল ফেলে যেতে পারি, আমাদের বোলিং আক্রমণ তাহলে খুব ভালো হতে চলেছে।’  



41631,57448
জিমিরা নিয়মকানুন শিখছেন
অন্যান্য
প্রকাশ : ২৭ মে ২০১৯, ০০:০০
সোহেল সারোয়ার চঞ্চলজাতীয় হকি দলের অধিনায়ক রাসেল মাহমুদ জিমির ক্যারিয়ার দীর্ঘদিনের। দেশের হকির এক নম্বর খেলোয়াড় ও তারকা ফরোয়ার্ড হওয়ার পরও খেলাটির কিছু নিয়ম কানুন এখন তাকে শিখতে হচ্ছে।কারণ এশিয়ান ইনডোর হকিতে খেলতে যাবে বাংলাদেশ। ৬ জন করে খেলোয়াড়কে মাঠে নামতে হবে। এই খেলার নিয়মটা হকির অন্য খেলার মত নয়। কিছুটা ব্যতিক্রম আছে। সব সময় একই নিয়মের মধ্যে খেললে সাধারণত মাথায় সেটাই থেকে যায়। ইনডোর হকিতে যেন সেই ভুল না হয় তার জন্য নিয়মের ব্যতিক্রমগুলোও একটু শিখে নেয়া দরকার।জিমিরা সেই নিয়মগুলোই রপ্ত করার চেষ্টা করছেন বলে জানিয়েছেন দলের কোচ জাহিদ হোসেন রাজু। গতকাল সংবাদ মাধ্যমকে বলছিলেন ইনডোর হকির নিয়মটা একটু ভিন্ন বলেই এটা একটু জানা থাকাও প্রয়োজন। এখন খেলোয়াড়দেরকে নিয়মটা শেখানো হচ্ছে। অনেক সময় ভুল হয়ে যায়। একটা ভুলের জন্য বড় খেসারত দিতে হবে। তা যেন না হয়।দুপুর বেলা দেখা গেল মওলানা ভাসানী হকি স্টেডিয়ামের টার্ফের পেছনে ময়লা ছড়িয়ে ছিটিয়ে রয়েছে। তিন দিন আগে যেখানে ফেডারেশনের ইফতার হয়েছিল সেখানে এখনও বাঁশের প্যান্ডেল কার্পেট, আবর্জনা ভরে আছে। লোকজন পরিষ্কারের কাজ করছে। আর অন্যদিকে মাঠের মাঝখানে টার্ফের উপর আলাদা করে আরেকটি মাঠ করা হয়েছে। সেখানে টার্ফের মাঝখানে মাঠের পার্শ্ব রেখা করা হয়েছে বোর্ডের মতো ঘিরে রেখে। সেটি লোহার পাত দিয়ে তৈরি করা। দুই পাশে গোলপোস্ট স্থাপন করা হয়েছে। চারদিকে বেষ্টনি। এর মধ্যে ইনডোন হকির অনুশীলন হবে। কিভাবে খেলতে হবে সেই নিয়মটা মুখস্থ করানোর মতো করে খেলানো হবে। কখন প্লেয়ার নামবে উঠবে। কিভাবে আক্রমণে যাবে এসবের একটা নিয়ম আছে। সেটাই ধাতস্থ করানো। সেই সঙ্গে ফিটনেস নিয়েও কাজ করতে হচ্ছে কোচকে। ইনডোর হকির মাঠ সাইজে ছোট হলেও এখানে ফিটনেসের একটা বিষয় রয়েছে। সহকারী কোচ আশিকুজ্জামানকে সঙ্গী করে কোচ রাজু জানিয়েছেন ফিটনেস নিয়ে তারা কাজ করছেন।সবচেয়ে বড় কথা হচ্ছে ইনডোর হকির অনুশীলনের জন্য ভিন্ন মাঠ হয়। মওলানা ভাসানী হকি স্টেডিয়ামের মাঠে ইনডোর অনুশীলন করানো যায় না। বাংলাদেশের এই ব্যবস্থা নেই বলেই কৃত্রিম উপায়ে ব্যবস্থা। রাজু জানিয়েছেন তারা প্লেয়ারদের নিয়ে বিকেএসপি চলে যাবেন। সেখানে অনুশীলন করবেন। ঈদের পর বিকেএসপি যাওয়ার কথা রয়েছে।৩৪ খেলোয়াড়কে প্রাথমিক ক্যাম্পে ডাকা হয়েছে। এর মধ্যে চূড়ান্ত দলে ঢুকবেন ১২ জন খেলোয়াড়। মূল জাতীয় হকি দলের প্রায় সবাই ইনডোর হকি ক্যাম্পে ডাক পেয়েছেন। জিমি, সারোয়ার, খোরশেদুর রহমান, নিলয়, কৌশিক, মিমো, আশলাফুলরা কালকের প্রচণ্ড গরমে ক্লান্ত, তারপরও কার্পণ্য নেই কোথাও। পরিশ্রম করে যাচ্ছেন।   



41632,57449
ওয়াকারের চোখে
অন্যান্য
প্রকাশ : ২৭ মে ২০১৯, ০০:০০
সাবেক পাকিস্তান ফাস্টবোলার ওয়াকার ইউনুসের বিশ্বাস দুই পেসার শাহিন শাহ আফ্রিদি ও মোহাম্মদ হাসনাইনের সামনে উজ্জ্বল ভবিষ্যত্ অপেক্ষা করছে। আফ্রিদি তিন টেস্টে ৩১.৪১ গড়ে ১২টি ও ১৪ ওয়ানডে খেলে ২৫.৫৪ গড়ে ২৪টি  উইকেট নিয়েছেন। এছাড়াও ১০ টি-টোয়েন্টি খেলে নিয়েছেন ১৪ উইকেট। হাসনাইন পাঁচটি ওয়ানডে খেলে নিয়েছেন পাঁচ উইকেট। এছাড়া একটি টি-টোয়েন্টি খেললেও কোনো উইকেট পাননি। উভয় খেলোয়াড় সম্পর্কে ওয়াকার বলেন,‘শাহিন আফ্রিদি ও মোহাম্মদ হাসনাইন খুবই মেধাবি এবং তাদের সামনে দীর্ঘ উজ্জ্বল ভবিষ্যত্ অপেক্ষা করছে। তারা কতটা কি করতে পারে তা দেখার জন্য আমি শিহরিত হয়ে আছি।’ পাকিস্তান ও বাংলাদেশের মধ্যকার গতকালকের প্রস্তুতি ম্যাচটি বৃষ্টিতে পরিত্যক্ত হওয়ায় এদের অবস্থান বোঝা যায়নি। 



41633,57450
তবুও কোচে আস্থা বার্সার
অন্যান্য
প্রকাশ : ২৭ মে ২০১৯, ০০:০০
স্পোর্টস ডেস্কবার্সেলোনার সামনে ছিল টানা পঞ্চম কোপা দেল রে শিরোপা জয়ের হাতছানি। সেই ফাইনালে ভ্যালেন্সিয়ার কাছে ২-১ গোলে হেরেছে কোচ আর্নেস্তো ভালভার্দের দল। তবে এমন হারের পরেও স্প্যানিশ এই কোচের উপরই ভরসা রাখছে বার্সেলোনা কর্তৃপক্ষ।ভ্যালেন্সিয়া শনিবার রাতের এ ফাইনালে ২১তম মিনিটে ফরোয়ার্ড কেভিন গ্যামেইরোর গোলে এগিয়ে যায়। বার্সেলোনার দুর্দশা আরো বাড়ে ৩৩তম মিনিটে রদ্রিগো মোরেনোর গোলে। ফলে ১৯৫২ সালের পর প্রথম বারের মতো কোনো কাপ ফাইনালের প্রথমার্ধে দুই গোলে পিছিয়ে পড়ে কাতালানরা। কাকতালীয়ভাবে সেবারও প্রতিপক্ষ ছিল ভ্যালেন্সিয়াই।সেই ফাইনালে শেষে ৪-২ গোলের জয়ই হয়তো আশা দেখাচ্ছিল লিওনেল মেসির দলকে। দ্বিতীয়ার্ধে মেসির গোলে ব্যবধান কমালেও সমতায় আর ফেরা হয়নি কাতালানদের। ফলে ছয় বছর পর কোপা দেল রের ফাইনালে হারের বিস্বাদ নেয় ভালভার্দের শিষ্যরা। এগারো বছর পর আবারো কোনো শিরোপার আনন্দে মাতে ভ্যালেন্সিয়া।সপ্তাহ তিনেক আগে ইতিহাসের প্রথম দল হিসেবে সম্ভাব্য তিনটি শিরোপাই জেতার পথে থাকা বার্সেলোনার মৌসুম শেষ হয় কেবল লা লিগা ট্রফি নিয়ে। এমন এক মৌসুমকে ‘ভালো’ বললেও ডিফেন্ডার জেরার্ড পিকে জানালেন আরো ভালো করার সুযোগ ছিল তাদের।বার্সা ডিফেন্ডার বলেন, ‘এটা ভালো একটা বছর ছিল। কারণ আমরা লিগ জিততে সক্ষম হয়েছিলাম কিন্তু কয়েক সপ্তাহ আগে যে প্রত্যাশা করেছিলাম আমরা তা পূরণ করতে পারলে আরো ভালো হতো। ফলে আমরা মৌসুমটা অম্লমধুর অভিজ্ঞতা নিয়েই শেষ করছি।’লিভারপুলের কাছে চ্যাম্পিয়ন্স লিগের সেমিফাইনালে লজ্জাজনক হারের পর থেকেই কোচ ভালভার্দেকে নিয়ে প্রশ্নের বাণে বিদ্ধ হচ্ছিল বার্সা। স্প্যানিশ কাপের ফাইনালে হারের পর তা আরো ভারী হলেও শিষ্য ও ক্লাব সভাপতিকে পাশেই পাচ্ছেন বার্সা কোচ।পিকে বলেন, ‘কোচের ভবিষ্যত্ আমাদের ভাবায় না, আমাদের ব্যক্তিগত ও সমষ্টিগত বিশ্লেষণ করতে হবে। আমরা আগেই বলেছি কোচ তার পদে বহাল থাকুন এটাই আমরা চাই। কিন্তু এটা এমন এক সিদ্ধান্ত যা আমাদের হাতে নেই।’ভালভার্দের অধীনে টানা দুই মৌসুমে চ্যাম্পিয়ন্স লিগ থেকে বিদায় নিয়েছে বার্সা। তাদের বিখ্যাত আক্রমণাত্মক ফুটবলের দর্শন থেকেও সরে এসেছে এই সময়ে। তবুও বার্সা সভাপতি হোসে মারিয়া বার্তোমিউ জানালেন সাবেক অ্যাথলেটিক বিলবাও কোচের উপর ভরসা আছে তার। তিনি বলেন, ‘আমরা সবসময়ই বলেছি আগামী মৌসুমের শেষ পর্যন্ত দলের সঙ্গে চুক্তি আছে তার।’আক্রমণভাগে লুই সুয়ারেজের অনুপস্থিতিতে মেসিকে প্রধান ফরোয়ার্ড হিসেবে খেলিয়ে ডান প্রান্তে ডিফেন্ডার সার্জি রবার্তোকে রেখেছিলেন ভালভার্দে। এমন কৌশলের জন্য সংবাদ সম্মেলনে প্রশ্নবিদ্ধ হলেও বার্তোমিউ মনে করেন এই হারের জন্য মোটেও দায়ী নন কোচ। তিনি বলেন, ‘আমি মনে করি না তার কোনো দোষ আছে। আমরা সুযোগ সৃষ্টি করেছিলাম কিন্তু জালের দেখা পাইনি। ভ্যালেন্সিয়া আমাদের চেয়ে একটা গোল বেশি করেছিল।’ভালভার্দে জানালেন বার্সা ডাগআউটে লড়াই চালিয়ে যাবেন তিনি। স্প্যানিশ কোচ বলেন, ‘আমি ভালোই অনুভব করছি, কিন্তু জিতলে আরো বেশি খুশি হতাম। ১৫ দিন আগের হারটি থেকে এই হারের প্রেক্ষাপট ভিন্ন ছিল। কিন্তু বাস্তবতা হচ্ছে আমরা আরেকটি হারের কবলে পড়েছি। আমরা যে প্রত্যাশা সৃষ্টি করেছিলাম তা পূরণ করতে পারিনি। আমরা ট্রেবলের কথা চিন্তা করছিলাম কিন্তু মোক্ষম সময়ে আমরা পথ হারিয়েছি।’তিনি আরো বলেন, ‘আমি ভালো আছি। আমরা কোচেরা সবসময়ই একটা ফিরতি লড়াই চাই। পরবর্তী পরীক্ষার জন্য লড়াই চালিয়ে যেতে চাই আমি।’ 



41634,57451
বায়ার্নের ডাবল জয়
অন্যান্য
প্রকাশ : ২৭ মে ২০১৯, ০০:০০
সংশয় কাটলো কোচেরস্পোর্টস ডেস্ক বায়ার্ন মিউনিখের চেয়ারম্যান কার্ল হেইঞ্জ রুমেনিগে জানিয়েছেন আগামী মৌসুমেও ক্লাবের দায়িত্বে থাকবেন কোচ নিকো কোভাচ। যদিও নিজের প্রথম মৌসুমে শেষটা ভাল কাটলেও কোভাচের কোচিং নিয়ে বিতর্ক ছিল।এর মধ্যে চ্যাম্পিয়ন্স লিগ থেকে আগাম বিদায় নেয় বায়ার্ন। সঙ্গত কারণেই ক্রোয়েশীয় এই কোচের ভাগ্য নিয়ে সংশয় দেখা দিয়েছিল। কিন্তু বুন্দেশলিগা জয়ের পর গত রবিবার জার্মান কাপের ট্রফিও তুলে নেয় কোচ কোভাচের দল। তারপরই এলো রুমেনিগের এই অভয়বাণী।রুমেনিগে বলেন, ‘কেউ কোভাচকে নিয়ে প্রশ্ন তোলেনি। সে আগামী মৌসুমেও আমাদের কোচ থাকবে। বাস্তবতা হলো বায়ার্নের দায়িত্বে প্রথম বছরেই সে জার্মানির চ্যাম্পিয়ন হয়েছে। এটাও একটা সাফল্য। সে তরুণ ও তুলনামূলক বিচারে অনভিজ্ঞ কোচ। তাকে নিয়ে কখনোই প্রশ্ন ওঠেনি।’রবার্তো লেভানডোভস্কির জোড়া গোলে বায়ার্ন বার্লিনে গত শনিবার রাতে ৩-০ গোলে লিপজিগকে হারিয়ে জার্মান কাপটি জিতে নেয়। এর সুবাদে ঘরোয়া দুটি শিরোপা জয়ের মধ্য দিয়ে মৌসুমটি শেষ হলো বায়ার্নের। অপর গোলটি করেন কিংসলে কোমান। পোলিশ স্ট্রাইকার লেভানডোভস্কি এ নিয়ে চলতি মৌসুমে সব প্রতিযোগিতায় ৪০ গোল করলেন।তার সাফল্যের দিনে দুই মৌসুম পর জার্মান জায়ান্টরা ‘ডাবল’ জিতলো। সব মিলিয়ে টুর্নামেন্টটিতে রেকর্ড ১৯তম শিরোপা জয় বায়ার্ন মিউনিখের। খেলা শেষে দলের এমন ঘুরে দাঁড়ানোর প্রশংসা করেন কোচ।তিনি বলেন, ‘বায়ার্নে কেউ মৌসুম শুরু করেই শিরোপা জয়ের লক্ষ্য নিয়ে। আমরা অনেক পিছিয়ে ছিলাম। কিন্তু দলটি পরবর্তীতে অসাধারণ নৈপুণ্য দেখায়। আমি আশাবাদী মানুষ, স্বপ্নচারী নই।আমাদের মৌসুমের শুরুর দিকে দরকার ছিল স্থিরতার এবং আমরা সেটা করি। আপনি যদি হাল ছেড়ে দেন, তাহলে আপনি কিছুই অর্জন করতে পারবেন না। এটাই হলো এই দলের শক্তি, এই ক্লাবেরও।’



41635,57452
টাঙ্গাইলের মির্জাপুরে কিশোরদের নিয়ে ক্রিকেট প্রশিক্ষণ শুরু
অন্যান্য
প্রকাশ : ২৭ মে ২০১৯, ০০:০০
মির্জাপুর(টাঙ্গাইল)সংবাদদাতাটাঙ্গাইলের মির্জাপুরে কিশোরদের নিয়ে মাসব্যাপী ক্রিকেট প্রশিক্ষণ শুরু হয়েছে। দীর্ঘদিন পর এরকম প্রশিক্ষণ শুরু হওয়ায় উজ্জীবিত স্থানীয় ক্রীড়াঙ্গন। মির্জাপুর শেখ রাসেল মিনি স্টেডিয়ামে চলছে এই প্রশিক্ষণ। উপজেলা ক্রীড়া সংস্থার সাধারণ সম্পাদক মো. মনিরুজ্জামান মনির জানান, জাতীয় ক্রীড়া পরিদপ্তরের বার্ষিক ক্রীড়া কর্মসূচির আওতায় ও টাঙ্গাইল জেলা ক্রীড়া অফিসের আয়োজনে চলছে এ প্রশিক্ষণ।গত ১৭ মে প্রশিক্ষণের আনুষ্ঠানিক উদ্বোধন করেন বীর মুক্তিযোদ্ধা আলহাজ একাব্বর হোসেন এমপি। এসময় উপজেলা নির্বাহী অফিসার ও উপজেলা ক্রীড়া সংস্থার সভাপতি মো. আবদুল মালেক, পৌরসভার মেয়র মো. সাহাদত্ হোসেন সুমন, ক্রীড়া সংস্থার সাধারণ সম্পাদক মো. মনিরুজ্জামান মনির প্রমুখ উপস্থিত ছিলেন।  



41636,57453
মালদ্বীপের ঘরোয়া হ্যান্ডবলে সুমি
অন্যান্য
প্রকাশ : ২৭ মে ২০১৯, ০০:০০
স্পোর্টস রিপোর্টারমালদ্বীপের ঘরোয়া ফুটবলে খেলেছিলেন সাবিনা খাতুন, মিরোনা, সাবিনা আক্তাররা। মালদ্বীপের শহরে মালদ্বীপের ক্লাব হ্যান্ডবল দল লাম্বাডা দলে খেলবেন বাংলাদেশের সুমি বেগম। আগামী শনিবার মালদ্বীপ রওয়ানা হওয়ার কথা রয়েছে জাতীয় মহিলা হ্যান্ডবল দলের এই খেলোয়াড়ের। সুমি এর আগে ২০১৭ সালে ও মালদ্বীপের ক্লাব হিব্রো উইমেন্স হ্যান্ডবলে ড. আব্দুস সামাদ মেমোরিয়াল হসপিটাল হ্যান্ডবল দলের জার্সিয়ে গায়ে খেলেছিলেন। এবার এই দলটি খেলছে না। ক্লাব কমে গিয়ে আটের বদলে হয়েছে ৫টি ক্লাব। সুমি খেলবেন নতুন দলে। লাম্বাডা ক্লাবের খেলা ৪ জুন শুরু হওয়ার কথা রয়েছে। সুমি সংবাদ মাধ্যমকে জানিয়েছেন তার কাছে খেলাটাই বড় কথা। এখানে পারিশ্রমিকটাই বড় নয়। তার মতে পারিশ্রমিকটা গুরুত্ব দেওয়া হলে খেলাটা হয়ত হাত ছাড়া হয়ে যেতো। সুমি বলেছেন, ‘আমি আসলে পারিশ্রমিক নিয়ে আলোচনা করিনি।’ পুরনো প্রসঙ্গ টেনে সুমি সংবাদ মাধ্যমকে বলেন, ‘দুই বছর আগে আমার সঙ্গে ওই ক্লাবের কথা হয়েছিল সব তারা করবে এবং নগদ ৫০০ মার্কিন ডলার দেবে; কিন্তু খেলা শেষে আমি আরো বেশি পারিশ্রমিক পেয়েছিলাম।’ ২০১৭ সালে প্রথমবার মালদ্বীপের ঘরোয়া হ্যান্ডবলে সুমির পারফরম্যান্স আলোচনায় নিয়ে আসে। ১৩ গোল করে সর্বোচ্চ গোলদাতা হয়েছিলেন। তার দলও চ্যাম্পিয়ন হয়েছিল।  



41637,57454
‘এবার ভারতকে হারাবে পাকিস্তান’
অন্যান্য
প্রকাশ : ২৭ মে ২০১৯, ০০:০০
স্পোর্টস ডেস্কবিশ্বকাপে ছয়বার চিরপ্রতিদ্বন্দ্বী ভারতের মুখোমুখি হলেও একবারও জিততে পারেনি পাকিস্তান। দলটির সাবেক অধিনায়ক ও বর্তমান প্রধান নির্বাচক ইনজামাম উল হকের বিশ্বাস এবার সে বাধা পার করতে পারবে তার দল।সম্প্রতি পাকিস্তান ক্রিকেট বোর্ডের ওয়েবসাইটকে তিনি বলেন, ‘লোকেরা ভারত-পাকিস্তান দ্বৈরথকে একটু বেশিই গুরুত্ব দিয়ে দেখে। কেউ কেউ তো এটাও মনে মনে পুষে রাখেন যে ‘ভারতকে হারিয়ে যদি আর একটা ম্যাচও না জিতি তাতেও চলবে আমাদের।’টুর্নামেন্টে এবারের হট ফেভারিট ভারত। ইনজামাম মনে করেন এবার ভারতকে হারাতে পারবে তার দল। তিনি বলেন, ‘আমি আশাবাদী যে আমরা বিশ্বকাপে ভারতের বিপক্ষে আমাদের পরাজয়ের বৃত্ত থেকে বের হয়ে আসতে পারবো।’কেবল ভারতই নয়, টুর্নামেন্টের প্রতিটি দলকেই হারানোর ক্ষমতা পাকিস্তানের আছে বলে মনে করেন তিনি। ইনজামাম বলেন, ‘সব দলকেই হারানোর সক্ষমতা আছে পাকিস্তানের।’তবে ইনজামাম যাই বলুন, সাম্প্রতিক ফর্ম কথা বলছে পাকিস্তানের বিপক্ষেই। টানা ১০টি ওয়ানডে হেরে প্রতিযোগিতায় আসা সরফরাজ আহমেদরা প্রস্তুতি ম্যাচে হেরেছে আফগানিস্তানের বিপক্ষেও। গতকাল নিজেদের শেষ প্রস্তুতি ম্যাচে বাংলাদেশের মুখোমুখি হবার কথা থাকলেও বৃষ্টিতে পরিত্যক্ত হয় ম্যাচটি।পাকিস্তান ৩১ মে উইন্ডিজের বিপক্ষে ম্যাচ দিয়ে বিশ্বকাপ শিরোপা পুনরুদ্ধারের মিশন শুরু করবে।



41638,57455
খালেদা জিয়ার মুক্তির দাবিতে রিজভীর নেতৃত্বে মিছিল
রাজনীতি
প্রকাশ : ২৬ মে ২০১৯, ২১:৩৬
বেগম খালেদা জিয়ার চিকিৎসা ও মুক্তির দাবিতে রাজধানীতে বিক্ষোভ মিছিল হয়েছে। রবিবার ইফতারি ও মাগরিব নামাজের পর নয়াপল্টনস্থ বিএনপির কেন্দ্রীয় কার্যালয়ের সামনে থেকে মিছিল শুরু হয়ে নাইটিঙ্গেল মোড় ঘুরে আবারও নয়াপল্টন কার্যালয়ের সামনে এসে শেষ হয়। মিছিলে নেতৃত্ব দেন বিএনপির সিনিয়র যুগ্ম মহাসচিব রুহুল কবির রিজভী। মিছিলে নেতাকর্মীরা বেগম খালেদা জিয়ার চিকিৎসা ও মুক্তির দাবিতে শ্লোগান দেন। এতে অংশ নেন জাতীয়তাবাদী সামাজিক সাংস্কৃতিক সংস্থা-জাসাস এবং রাজশাহী বিশ্ববিদ্যালয় এক্স স্টুডেন্টস এ্যাসোসিয়েশন (রুনেসা) ও ছাত্রদল-যুবদলের নেতৃবৃন্দসহ সকল পর্যায়ের নেতাকর্মীরা। মিছিল শেষে এক সংক্ষিপ্ত সমাবেশে রুহুল কবির রিজভী বলেন, বেগম খালেদা জিয়াকে কারাবন্দী করা হয়েছে অন্যায়ভাবে অসত্য মামলায়। দেশে এখন এক শ্বাসরুদ্ধকর অবস্থা। মিডনাইট নির্বাচনের পর শাসকগোষ্ঠী আরও বেশি বেপরোয়া হয়ে এক দু:শাসনের বৃত্তে জনগণকে আটকে রেখেছে। তিনি আরো বলেন, কথা বলা, মত প্রকাশের স্বাধীনতা সম্পূর্ণরূপে হরণ করা  হয়েছে। গুম, খুন, বিচার বহির্ভূত হত্যা তথা রক্ত ঝরানোর সংস্কৃতি প্রতিষ্ঠা করা হয়েছে জনগণকে ভয় দেখানোর জন্য। মহাদুর্নীতি ও অবাধে লুটপাট নিশ্চিত করার জন্যই একদলীয় কর্তৃত্ববাদী শাসন কায়েম করা হয়েছে। এদিকে জনগণের ওপর চলছে তাদের স্টিম রোলার। কৃষকরা ক্ষেতের ধান পুড়িয়ে দিচ্ছে, শ্রমিকরা মজুরী না পেয়ে ইফতারির সময় শূন্য থালা নিয়ে বসে আছে। চারিদিকে শুধু হাহাকার ও দীর্ঘশ্বাসের শব্দ শোনা যায়। এই নৈরাজ্যকর অবস্থা চলতে পারে না। আওয়ামী লীগের ঐতিহ্যে বহুদলীয় গণতন্ত্রের কোন অস্তিত্ব নেই। জাতিকে বন্দীদশা থেকে মুক্ত করতে খালেদা জিয়াকে এই মূহুর্তে মুক্তি দিতে হবে। অন্যথায় সরকারকে জনরোষের মুখোমুখি হয়ে যবনিকার অন্তরালে চলে যেতে হবে। মিছিলে অংশগ্রহণ করেন-বিএনপির সাংস্কৃতিক বিষয়ক সম্পাদক চিত্রনায়ক আশরাফ উদ্দিন আহমেদ উজ্জ্বল, জাসাস সাধারণ সম্পাদক চিত্রনায়ক হেলাল খান, বিএনপি জাতীয় নির্বাহী কমিটির সদস্য সালাহউদ্দিন ভুঁইয়া শিশির, অধ্যাপক আমিনুল ইসলাম, রুনেসার সভাপতি বাহাউদ্দিন বাহার, জাসাস সহ-সভাপতি জাহাঙ্গীর আলম রিপন, জাসাস সহ-সভাপতি জাহেদুল আলম হিটো, মহানগর জাসাস আহবায়ক মীর সানাউল হক, যুগ্ম সাধারণ সম্পাদক জাকির হোসেন রোকন, মাকসুদুর রহমান টিপু, রফিকুল ইসলাম স্বপন, ছাত্রদলের দফতর সম্পাদক আব্দুস সাত্তার পাটোয়ারী, মোকাম্মেল কবির প্রমুখ।ইত্তেফাক/জেডএইচ



41639,57456
শঙ্কামুক্ত বিজয় শঙ্কর
অন্যান্য
প্রকাশ : ২৭ মে ২০১৯, ০০:০০
স্পোর্টস ডেস্কনিউজিল্যান্ডের বিপক্ষে ভারতের প্রস্তুতি ম্যাচের আগে নেটে ব্যাট করার সময় পেসার খলীল আহমেদের একটি বল ডান হাতে আঘাত করে। ফলে ভারতের প্রথম প্রস্তুতি ম্যাচে খেলতে পারেননি বিজয়। বড় কিছুর আশঙ্কাও করছিলো ভারতীয় দল। তবে সম্প্রতি এক পরীক্ষায় জানা গেছে তার চোট তেমন গুরুতর কিছু নয়।দলের এক মুখপাত্র জানান, ‘শুক্রবার তাকে স্ক্যানের জন্য নিয়ে যাওয়া হয়েছিলো এবং এরপর আমরা আশ্বস্ত হয়েছি যে তার হাঁড়ে কোনো প্রকারের চিড় ধরা পড়েনি। তবে তার চোটটি নিবিড় পর্যবেক্ষণে আছে।’এই চোটের ফলে নিউজিল্যান্ডের বিপক্ষে ২৮ বছর বয়সী এই অলরাউন্ডারকে দলের ব্যাটিং লাইনআপের চার নম্বর জায়গায় পরীক্ষা করে দেখার সুযোগ হারালো ভারত।চোটটি তেমন গুরুতর না হওয়ায় আগামীকাল বাংলাদেশের বিপক্ষে ম্যাচেই তাকে পাওয়ার আশা করছে। তবে ৫ জুন দক্ষিণ আফ্রিকার বিপক্ষে তাকে পাওয়া নিয়ে কোনো প্রকারের শঙ্কা নেই দলের।এদিকে কেদার যাদব আইপিএল থেকে বয়ে নিয়ে আসা চোটটি থেকে সেরে উঠছেন। সম্পূর্ণরূপে ফিট হয়ে উঠলে আগামীকাল বাংলাদেশের বিপক্ষেই দেখা যেতে পারে এই মিডল অর্ডার ব্যাটসম্যানকে। 



41640,57457
আজকের টিভি
অন্যান্য
প্রকাশ : ২৭ মে ২০১৯, ০০:০০
বিশ্বকাপ প্রস্তুতি ম্যাচ অস্ট্রেলিয়া-শ্রীলঙ্কাসরাসরি,বেলা ৩টা ৩০মি.,স্টার স্পোর্টস ১ইংল্যান্ড-আফগানিস্তানসরাসরি,বেলা ৩টা ৩০মি.স্টার স্পোর্টস ২  



41641,57458
নিয়োগ
অন্যান্য
প্রকাশ : ২৭ মে ২০১৯, ০০:০০
সংশোধনী নিয়োগ বিজ্ঞপ্তি: ৩০-০৪-২০১৯ ইং তারিখের দৈনিক ইত্তেফাক এবং দৈনিক যুগান্তর পত্রিকায় প্রকাশিত নিয়োগ বিজ্ঞপ্তিতে সরকারি ও জাতীয় বিশ্ববিদ্যালয়ের বিধি মোতাবেক হোসেনপুর এসপি ইউনিয়ন ডিগ্রি কলেজ, সোনারগাঁ, নারায়ণগঞ্জ-১৪০০-এ ডিগ্রী অধিভুক্ত সৃষ্টপদে বাংলা, সমাজকর্ম এবং বিএসএস ও বিবিএ শাখা খোলার লক্ষ্যে সৃষ্টপদে অর্থনীতি, রাষ্ট্রবিজ্ঞান, হিসাববিজ্ঞান, ব্যবস্থাপনা, মার্কেটিংয়ে নিবন্ধনধারী ০১ জনের পরিবর্তে ০২ জন করে প্রভাষক নিয়োগ দেয়া হবে। পূর্বের আবেদনকারীদের আবেদন করার প্রয়োজন নেই। আবেদনের শেষ তারিখ ১০-০৬-১৯ইং। অধ্যক্ষ, অফিস- ০১৮১৮০৫৮১০৬। সিএম-৮০৯ 



41642,57459
ফ্ল্যাট বিক্রয়
অন্যান্য
প্রকাশ : ২৭ মে ২০১৯, ০০:০০
ফ্ল্যাট বিক্রয়: পশ্চিম ধানমন্ডি শেরেবাংলা রোডে দক্ষিণমুখী কর্ণার প্লটে সুইমিংপুল, জিম, বারবিকিউ এরিয়া ও অন্যান্য আধুনিক সুবিধাসহ ১৪৭৫-১৫২৫ বর্গফুটের ফ্ল্যাট ঈদ উপলক্ষে বুকিং দিলেই নগদ ১০,০০,০০০/- পর্যন্ত মূল্য ছাড়। ০১৭৩৩০৬২৮৪০, ০১৭৩৩০৬২৮৪১।      সিকে-১৪৪৬ফ্ল্যাট বিক্রয়: ১০০% রেডি/ নির্মাণাধীন ঢাকায়-শ্যামলী, বায়তুল আমান, মালিবাগ, বসুন্ধরা ১১৫৭-১৮০০, চট্টগ্রামে-হালিশহর, আগ্রাবাদ ১২৬০-১৬০০, কক্সবাজারে স্টুডিও এপার্টমেন্ট ৭০০ ব:ফু:। সিলিকন, ০১৮১১৪৫৪৪২১, ০১৮১১৪৫৪৪২২।  সিকে-১৪৪৪  



41643,57460
বিবিধ
অন্যান্য
প্রকাশ : ২৭ মে ২০১৯, ০০:০০
বেগম ঈদসংখ্যা-২০১৯: বেগম ঈদসংখ্যা-২০১৯, বাজারে বেরিয়েছে। হকার থেকে আপনার কপি সংগ্রহ করুন অথবা বিকাশ নম্বর ০১৭১২১০৩৯৫২-তে টাকা ৬০০/- পাঠিয়ে সারা বছরের গ্রাহক হলে আমরা পাঠিয়ে দেব। সম্পাদক, বেগম, ০১৯১১৩৬২৯১৫।   সিএম-৮০৮পেস্ট কন্ট্রোল সার্ভিস: বাড়ি ঘরে উইপোকা ও তেলাপোকা দমন ব্যবস্থার জন্য যোগাযোগ করুন। স্করপিয়ন সার্ভিসেস। মোবাইল: ০১৭১১৫২০৭২০, ০১৭১১৫৩৬০৯৩। সিকে-১৪৪৩ 



41644,57461
ক্রয়
অন্যান্য
প্রকাশ : ২৭ মে ২০১৯, ০০:০০
মেশিন কিনতে চাই: জরুরি ভিত্তিতে স্বল্প ব্যবহূত SonoSite পোর্টেবল আলট্রাসাউন্ড মেশিন কিনতে চাই। যোগাযোগ: ডাঃ মোঃ রফিকুল ইসলাম, মোবা: ০১৭১৫১৯৬৩৫০, ০১৭০৩১৬০৪২২।     সিকে-১৪৪৭  



41645,57462
বিনিয়োগকারী চাই
অন্যান্য
প্রকাশ : ২৭ মে ২০১৯, ০০:০০
বিনিয়োগকারী চাই: জরুরিভাবে প্রপার্টিজ ক্রয়/ বিক্রয়/ বায়িং ও ট্রেডিং ব্যবসায় আকর্ষণীয় মাসিক লাভ/ শেয়ারে বিনিয়োগ গ্যারান্টিযুক্ত। ০১৯৯২২১১৭৬৮, ০১৩০২৫৬৪২০৯। সিকে-১৪৪৬  



41646,57463
মেঘনায় চলছে গলদা ও বাগদার পোনা আহরণ
অন্যান্য
প্রকাশ : ২৭ মে ২০১৯, ০০:০০
নিষেধাজ্ঞা অমান্য করে লক্ষ্মীপুরে মেঘনা নদীতে চলছে গলদা ও বাগদা চিংড়ির পোনা আহরণ। এতে ধ্বংস হচ্ছে নদী ও সামুদ্রিক বিভিন্ন প্রজাতির মাছের পোনা। জেলেরা ১টি চিংড়ি পোনার জন্য নষ্ট করছেন হাজার হাজার প্রজাতির মাছ। ফলে মেঘনায় দিন দিন অস্থিত্বের সংকটে পড়েছে গলদা-বাগদাসহ বিভিন্ন প্রজাতির মাছ, নষ্ট হচ্ছে জীববৈচিত্র্য। জেলেরা প্রকাশ্যে গলদা-বাগদা চিংড়ি পোনা আহরণ করলেও সংশ্লিষ্ট কর্তৃপক্ষ কোনো ব্যবস্থা নিচ্ছে না বলে অভিযোগ করেছেন স্থানীয়রা। এছাড়াও স্থানীয় প্রভাবশালীরা সরকারের নাম ভাঙিয়ে মহাজনদের গলদা-বাগদা চিংড়ির ট্রাক পারাপারে সহযোগিতা করার অভিযোগ রয়েছে। ২০০০ সালের ২১ সেপ্টেম্বর মত্স্য ও পশু সম্পদ মন্ত্রণালয়ের এক প্রজ্ঞাপনে দেশের উপকূলীয় এলাকায় মাছের পোনা আহরণ নিষিদ্ধ করেন।কিন্তু নিষেধাজ্ঞা অমান্য করে লক্ষ্মীপুর সদর উপজেলার মজুচৌধুরী ঘাট, বুড়ির ঘাট, কমলনগর উপজেলার মতিরহাট, মাতাব্বরহাট, সাহেবেরহাট, লুধুয়া ঘাট, রায়পুর উপজেলার মেঘনা নদীর বিভিন্ন ঘাট এলাকায় ও রামগতি উপজেলার চর গজারিয়ায় মেঘনার নদীর বিস্তীর্ণ এলাকা জুড়ে এভাবেই চলছে গলদা-বাগদা চিংড়ি পোনা ধরার মহোত্সব। এ পোনা অতি ক্ষুদ্র হওয়ায় তা ধরতে যে জাল ব্যবহার করা হয় তাতে ধ্বংস হয় বিভিন্ন প্রজাতির মাছের পোনাও। এ জন্য নদীতে চিংড়ি পোনা শিকার নিষিদ্ধ করেছে সরকার।এদিকে, লক্ষ্মীপুরের কমলনগরে মেঘনা নদীতে অবৈধভাবে চিংড়ি শিকারের কারণে তীর রক্ষা বাঁধের জিও ব্যাগের সর্বনাশ হচ্ছে। নদীর ভাঙন ঠেকাতে ডাম্পিং করা জিও ব্যাগ কেটে ও ফুটো করে চিংড়ি পোনা ধরছেন শিকারিরা। যে কারণে বাঁধে ধস নামার আশঙ্কা দেখা দিয়েছে। বাঁধ ধসে পড়লে বাড়বে ভাঙন, বিলীন হবে বিস্তীর্ণ এলাকা।সরেজমিনে গিয়ে দেখা গেছে, লক্ষ্মীপুরের রামগতি থেকে রায়পুর পর্যন্ত মেঘনা নদীর বিস্তীর্ণ এলাকা জুড়ে চলছে গলদা-বাগদা চিংড়ির পোনা ধরার মহোত্সব। খোঁজ নিয়ে জানা গেছে, স্থানীয় প্রভাবশালী লোকজনদের ছত্রছায়ায় মহাজনরা জেলেদের ঋণের টাকা দিয়ে পোনা ধরতে বাধ্য করছেন। এছাড়া সরকারের নিষেধাজ্ঞা অমান্য করে প্রকাশ্যে নদীর পাড়ে চলছে গলদা-বাগদা চিংড়ি পোনার ব্যবসা। রাতের বেলায় টাকার বিনিময়ে গলদা-বাগদা চিংড়ি পোনার ট্রাক পারাপারে সহযোগিতা করার অভিযোগ রয়েছে প্রভাবশালীদের বিরুদ্ধে।বাজারে প্রতিটি গলদা-বাগদা চিংড়ি পোনা বিক্রি হয় ১/২ টাকা করে। এক এক জেলে প্রতিদিন বিক্রি করছে ২শ’ থেকে ৩শ’ পোনা। মহাজনরা অগ্রিম ঋণ দেয়ায় পোনা শিকারে উত্সাহী হয়ে উঠছে জেলেরা। রেণু পোনা শিকারি আসমত আলী, কালা মিয়া ও মুতি বেগম জানান, বিকল্প কর্মসংস্থানের সুযোগ না থাকায় নিষেধাজ্ঞা সত্ত্বেও পেটের দায়ে বাধ্য হয়েই রেণু পোনা শিকার করতে হচ্ছে তাদের।রেণু ব্যবসায়ী শরিফ মাঝি জানান, জেলেদের কাছ থেকে তারা এক টাকা দরে রেণু পোনা কিনে খুলনার আলায়ারপুর ও ডুমুরিয়াসহ বিভিন্ন জেলার গলদা ও বাগদা চিংড়ির ঘের মালিকদের কাছে বিক্রি করেন।জেলা মত্স্য কর্মকর্তা এস এম মহিব উল্যা গলদা ও বাগদা পোনা ধরার কথা স্বীকার করে জানান, মেঘনার অভয়াশ্রমে চিংড়ি পোনা শিকারিদের নিবৃত করার জন্য ঝটিকা অভিযানসহ বিভিন্ন পদক্ষেপ নেওয়া হয়েছে।   



41647,57464
বর্গা চাষির ধান কেটে দিল কৃষক সমিতি ও ছাত্ররা
অন্যান্য
প্রকাশ : ২৭ মে ২০১৯, ০০:০০
কমলগঞ্জ উপজেলার মাধবপুর ইউনিয়নের ধলাইর পার গ্রামের বর্গা চাষি জহুর মিয়ার চাষাবাদকৃত জমির ধান কেটে দিয়েছে কৃষক সমিতি ও শব্দকর ছাত্ররা। নিজের জমি না থাকায় তিনি জবলারপার গ্রামের প্রতাপ সিংহের ৫ বিঘা জমি বর্গা নিয়ে বোরো চাষাবাদ করেন। উত্পাদন ব্যয় আর টাকার অভাবে জমিতে ধান পাকার পরও তিনি কাটতে না পারায় সহায়তার হাত বাড়িয়ে পাশে এসে ধান কেটে দিল কৃষক সমিতির কয়েকজন কৃষক ও শব্দকর ছাত্র পরিষদের কয়েকজন সদস্য। গতকাল রবিবার সকাল ১১টায় জবলারপার গ্রামে বেশ উত্সাহ উদ্দীনায় ৫ বিঘা জমির বোরো ধান কেটে দেন।জানা যায়, জহুর মিয়ার নিজের জমি না থাকলেও দীর্ঘ কয়েক বছর ধরে তিনি জবলারপার গ্রামের প্রতাপ সিংহের জমিতে বর্গা হিসেবে চাষাবাদ করেন। জহুর মিয়া জানান, তিনি বর্গা চাষি হিসেবে চাষাবাদ করে জমির মালিককে খড়সহ উত্পাদিত ফসলের অর্ধেকের চেয়েও বেশি দেন। তবে এ বছর ধানের উত্পাদন ব্যয়ে আর ধানের বাজার নিম্ন থাকার কারণে তিনি অসুবিধায় পড়েন। ৫ বিঘা জমিতে বোরো ধান চাষাবাদে তার ব্যয় হয়েছে ৩০ হাজার টাকা। ৬০ মণ ধানের অর্ধেক জমির মালিককে ৩০ মণ দেওয়ার পর অবশিষ্ট ৩০ মণ ধানের মণ প্রতি ৪৫০ টাকা করে বাজার মূল্যে লোকসান গুণতে হয়। ৩০ মণ ধান বিক্রি করে কোনোভাবেই তার খরচ উঠবে না। ধান কাটার শ্রমিককে দৈনিক খাওয়াসহ মজুরি দিতে হয় ৪০০ টাকা থেকে ৫০০ টাকা। তাই জমিতে ধান পাকার পরও তিনি কাটতে পারছিলেন না।এ অবস্থায় কমলগঞ্জ উপজেলা কৃষক সমিতি ও উপজেলা শব্দকর ছাত্র পরিষদের নেতৃবৃন্দ ও সদস্যরা কৃষকের জমির ধান কেটে দেন। জমির মালিক প্রতাপ সিংহ জানান, দীর্ঘদিন ধরে তার জমিতে চুক্তি বর্গা হিসেবে জহুর মিয়া চাষাবাদ করেন। তবে এবার ধানের দাম কমে যাওয়ায় আর উত্পাদন ব্যয় বেড়ে যাওয়ায় সব কৃষকদের মতো বর্গা চাষি জহুর মিয়াও সমস্যায় পড়েন।সিপিবি কমলগঞ্জ উপজেলা কমিটির সভাপতি আহমদ সিরাজ ও মৌলভীবাজার জেলা কৃষক সমিতির সভাপতি জহর লাল দত্ত বলেন, একজন অসহায় বর্গা চাষির পাশে দাঁড়িয়ে জমির ধান কেটে দিতে পেরে আমরা আনন্দিত। এ কাজে ধান কাটার মজুরি ব্যয় থেকে বর্গা চাষিকে সাহায্য করা গেলে। কমলগঞ্জ উপজেলা শব্দকর ছাত্র পরিষদের সভাপতি সঞ্জিত শব্দকর বলেন, বিপদে মানুষের পাশে দাঁড়ানোর ভাবনায় তারা বর্গা চাষি জহুর মিয়ার ধান কেটে দিলেন।   



41648,57465
গৌরীপুরের বয়রাঘাট সেতু ঝুঁকিপূর্ণ
অন্যান্য
প্রকাশ : ২৭ মে ২০১৯, ০০:০০
গৌরীপুর (ময়মনসিংহ) সংবাদদাতা ময়মনসিংহের গৌরীপুর উপজেলার ভাংনামারী ইউনিয়নের বয়রাঘাট এলাকায় খালের ওপর নির্মিত সেতুটি যে কোনো মুহূর্তে ধসে পড়তে পারে। সেতুর এক প্রান্তের পিলার ভেঙে ধসে পড়ায় মাটি সরে গেছে। অপর প্রান্তের পিলারের অবস্থাও নড়বড়ে। সেতুটিতে যান চলাচল বন্ধ থাকলেও ঝুঁকি নিয়ে পথচারীরা পারাপার হচ্ছে।স্থানীয়দের অভিযোগ, সেতুর নিচে খালের মাটি খনন করায় সেতুর পিলারের অংশের মাটি সরে গেছে। অপরদিকে ব্রহ্মপুত্র নদ থেকে অবৈধভাবে বালু উত্তোলন করা ট্রাকগুলো নিয়মিত সেতুর উপর দিয়ে চলাচলের কারণে এই বেহাল অবস্থার সৃষ্টি হয়েছে। অচিরেই সেতুটি সংস্কার করা না হলে যে কোনো মুহূর্তে ধসে বড় ধরনের দুর্ঘটনার পাশাপাশি যোগাযোগ বিচ্ছিন্ন হওয়ার আশঙ্কাও রয়েছে।ভাংনামারী ইউনিয়ন পরিষদের চেয়ারম্যান মফিজুন নূর খোকা বলেন, প্রভাবশালীদের ছত্রছায়ায় অবৈধভাবে বালু উত্তোলনকারী ভারী যানবাহনগুলো বয়রাঘাটের সেতুর ওপর দিয়ে চলাচল করায় সেতুটি ধসে পড়েছে। অবৈধ বালু উত্তোলনকারীদের বিরুদ্ধে ব্যবস্থা গ্রহণের পাশাপাশি সেতু সংস্কারের বিষয়টি আমরা ঊর্ধ্বতন কর্তৃপক্ষকে জানিয়েছি।গৌরীপুর উপজেলা প্রকৌশলী (এলজিইডি) আবু সালেহ মো. ওয়াহীদুল হক  বলেন, একযুগ আগে সরকারের বার্ষিক উন্নয়ন কর্মসূচির (এডিপি) অর্থায়নে সেতুটি নির্মিত হয়েছিল। ভারী যানবাহন চলাচলের কারণে সেতুটির বেহাল অবস্থা হয়েছে। ইউনিয়ন পরিষদ যোগাযোগ করলে আমরা সেতুটি সংস্কার করে দেব।   



41649,57466
ঠাকুরগাঁওয়ের ১১টি নদী মৃতপ্রায়, চলছে ধান চাষ
অন্যান্য
প্রকাশ : ২৭ মে ২০১৯, ০০:০০
ঠাকুরগাঁও প্রতিনিধিঠাকুরগাঁও শহর টাংগন নদীর তীরে অবস্থিত। শহরের পাশ দিয়ে বয়ে গেছে অপর একটি নদী যার নাম সেনুয়া। শহরের পৌর এলাকার পশ্চিম অংশ ঠাকুরগাঁও রোড অবস্থিত শুক নদীর তীরে। সদর উপজেলার ঢোলারহাট এলাকায় শুক একটি ধারা রয়েছে। সাধারণ মানুষের জীবনযাত্রা জড়িয়ে আছে এসব নদীর সঙ্গে। এক সময় এসব নদীতে সারা বছর পানি প্রবাহিত হলেও এখন আর এখানে পানি দেখা যায় না। দীর্ঘদিন প্রবাহিত এ নদীগুলো এখন দিনদিন ভরাট হয়ে যাচ্ছে। নদী নাব্য হারিয়ে নালায় পরিণত হয়েছে। কোথাও কোথাও পানির ক্ষীণ ধারা দেখা যায় মাত্র। এই ৩ নদীর তীর দখল করে গড়ে উঠেছে রাতারাতি কয়েকটি বস্তি। ডিসিবস্তি, নিশ্চিন্তপুর ও হঠাত্বস্তি এর অন্যতম।ঠাকুরগাঁওয়ের ঐতিহ্যবাহী ১১টি নদীতে মহাসমারোহে চলছে ধান চাষ। যার ফলে নদীগুলো মরে যাচ্ছে। আবাদে কীটনাশক ব্যবহার করায় নদীর দেশীয় মাছও বিলুপ্তির পথে। শেষ হয়ে যাচ্ছে স্থানীয় দেশীয় মাছ। খালবিল নদীনালা পানি না থাকায় স্থানীয় জাতের মাছ হারিয়ে যাচ্ছে। পানির প্রবাহ না থাকায় এ নদীগুলো মরা নদীতে পরিণত হয়েছে। সেগুলো হলো-টাংগন, সেনুয়া, তীরনই, শুক, নাগর, লাছি, কুলিক, ভুলি­, ঢেপা ও নহনা এছাড়াও প্রায় সবকটি নদীতে এখন ইরি-বোরো ধান আবাদ হচ্ছে। বর্তমানে বোরো ধানের চাষ হচ্ছে।সদর উপজেলার বালিয়া ইউনিয়নের বুক চিরে প্রবাহিত হয়েছে ভু­িল­ নদী। এ নদীর তীরে গড়ে উঠেছে ভুলি­­ বাজার।  তীরনই নদীর তীরে গড়ে উঠেছে জেলার বালিয়াডাঙ্গী উপজেলা শহর। তীরনই নদীটি বালিয়াডাঙ্গী উপজেলার উত্তরে আটোয়ারী উপজেলার দক্ষিণে রানীশংকৈল উপজেলার জগদল হয়ে ভারতের নাগর নদীতে গিয়ে মিশেছে। এই নদীর দৈর্ঘ্য প্রায় ৪৫ কিলোমিটার। কুলিক নদীটি বালিয়াডাঙ্গী বেংরোল জিয়াবাড়ী হয়ে রানীশংকৈলের নাগর নদীতে মিশেছে। এই নদীর দৈর্ঘ্য ৩০ কিলোমিটার। তীরনই ও কুলিক নদীতে রানীশংকৈল, বালিয়াডাঙ্গী, হরিপুর উপজেলার সহস্রাধিক জেলে এক সময় মাছ ধরে জীবিকা নির্বাহ করতো। নদীতে পানি না থাকায় জেলেরা এখন আর মাছ ধরতে পারছে না। বেকার হয়ে পড়েছে জেলে সম্প্রদায়।পীরগঞ্জ উপজেলা শহর লাছি নদীর তীরে অবস্থিত। এ নদীর অবস্থাও একই রকম। বর্ষা মৌসুম ছাড়া অন্য সময় পানি থাকে না। চরনা নদী বীরহলি হয়ে টাংগনে ও লাছি নদী চন্ডিপুর ভাকুরা ও জগথা গ্রাম হয়ে মিশেছে টাংগনে। কিন্তু নদী দুইটি এখন মৃতপ্রায়। ঠাকুরগাঁও সদর উপজেলার মাতৃগাঁও গ্রামের বেকার জেলে দেবারু মোহাম্মদ, জয়নাল আলী, আকালু, সুনীল চন্দ্র জানান, টাংগন নদীতে এখন আর পানির প্রবাহ নেই। নদীগুলো মরা নদীতে পরিণত হয়েছে। নদীতে পানি না থাকায় তারা আর আগের মতো মাছ ধরে জীবিকা নির্বাহ করতে পারছেন না। নিরুপায় হয়ে সংসার চালাতে দিনমজুরির কাজে তারা আত্মনিয়োগ করেছেন।পানি উন্নয়ন বোর্ডের কর্মকর্তারা নদীগুলো রক্ষার জন্য ড্রেজিং করা দরকার বলে জানিয়েছেন পানিসম্পদ মন্ত্রী রমেশ চন্দ্র সেনকে। ঢোলার হাট এলাকায় শুক নদী খননের জন্য এলাকাবাসী পানিসম্পদ মন্ত্রীর কাছে দাবি জানিয়েছেন দুই বছর পূর্বে। কিন্তু অদ্যাবধি এটি খননের বরাদ্দ মিলেনি।পানি উন্নয়ন বোর্ডের নির্বাহী প্রকৌশলী আব্দুস শহীদ জানান, ঠাকুরগাঁওয়ের নদীগুলো বেশিরভাগই শীর্ণ এগুলোর কোনোটারই নাব্য নেই এবং নৌকাসহ অন্যান্য যানবাহন চলাচল করে না।অপরদিকে ঠাকুরগাঁও জেলা প্রশাসক ড. কে এম কামরুজ্জামান সেলিম জানান, ড্রেজিং করার বিষয়ে পরিকল্পনা নেওয়া হয়েছে এবং প্রাথমিক কাজ সম্পন্নও করা হয়েছে।   



41650,57467
সৈয়দপুর জমে উঠেছে ঈদের কেনাকাটা
অন্যান্য
প্রকাশ : ২৭ মে ২০১৯, ০০:০০
সৈয়দপুর (নীলফামারী) সংবাদদাতা ঈদ সামনে রেখে জমে উঠেছে সৈয়দপুরের মার্কেটগুলো। সাশ্রয়ী দাম এবং সব রকম পোশাকের সমাহার রয়েছে প্রতিটি মার্কেটে। তবে এবার ফাগুন বউ নামের শাড়ির ব্যাপক চাহিদা লক্ষ্য করা গেছে।দিনাজপুরের পার্বতীপুর শহর থেকে সৈয়দপুর প্লাজা সুপার মার্কেটে এসেছেন কলেজ শিক্ষক সোহেলা পারভীন সীমা।তিনি বললেন, সৈয়দপুরে কেনাকাটার পরিবেশটা ভালো। ঈদ বাজার বলেই ভিড় প্রচুর। তবে এখানে সহনীয় মূল্যে সব পোশাক কিনতে পাওয়া যায়।  ওই মার্কেটের নিচ তলায় নারীদের ফ্যাশন হাউস পিন্ধনে বসেছে পাইকারি শাড়ির মেলা। এখানে আছে তাঁতের শাড়ি, কাতান, জামদানি ও বুটিক শাড়ি। এছাড়াও মেয়েদের গাউন, থ্রিপিস তো আছে। তবে সবচেয়ে বেশি বিক্রি হচ্ছে ‘ফাগুন বউ’ শাড়ি। এই ‘ফাগুন বউ’ শাড়ির দাম আট হাজার টাকা।প্রতিষ্ঠানের স্বত্বাধিকারী আহমেদা ইয়াসমীন ইলা জানান, ঈদ বাজারে বেচাবিক্রি বেড়ে যায়। আমরা সারারাত দোকান খোলা রাখছি। এবার ‘ফাগুন বউ’ শাড়ির চাহিদা বেশি।ওই মার্কেটের বুলবুল ফ্যাশনে প্রচুর ভিড়। এখানে পাওয়া যাচ্ছে সবরকম শার্ট, টি শার্ট, শটস, জিন্স, গ্যাভাডিন প্যান্ট ইত্যাদি। প্রতিষ্ঠানের স্বত্বাধিকারী নজরুল ইসলাম বুলবুল বললেন, কেবল সৈয়দপুর নয়, আশ-পাশের বিভিন্ন জেলা উপজেলা থেকে আসছেন ক্রেতা-বিক্রেতারা।এছাড়াও নিউ ক্লথ মার্কেট, পৌর বাজার, শেরেবাংলা সড়কের শিল্প সাহিত্য সংসদের সুপার মার্কেট, এসআর প্ল­াজা, শহীদ ডাঃ জিকরুল হক সড়কের পৌর মার্কেট, কারখানা গেট বাজার, ক্যান্ট বাজার, সবখানে মানুষের উপচেপড়া ভিড় লক্ষ্য করা গেছে।   



41651,57468
হাঁসের খামার করে স্বাবলম্বী কুড়িগ্রামের ছকিমুদ্দি
অন্যান্য
প্রকাশ : ২৭ মে ২০১৯, ০০:০০
কুড়িগ্রাম প্রতিনিধি হতদরিদ্র পরিবারের সন্তান ছিলেন কুড়িগ্রাম সদর উপজেলার পাঁচগাছী ইউনিয়নের পানাতি পাড়া গ্রামের মো. ছকিমুদ্দি। অর্থাভাবে লেখাপড়াও হয়নি। শুধুমাত্র দুমুঠো অন্নের সংস্থান করতে ৪০টি হাঁস দিয়ে খামার গড়ে আজ স্বাবলম্বী তিনি।  সরেজমিনে জানা যায়, অভাব-অনটনের সংসারে জীবিকানির্বাহের তাগিদে ৪০টি হাঁস দিয়ে ছোট আকারে হাঁসের খামার গড়ে তোলেন ছকিমুদ্দি। হাঁস পালন করে আর পিছু ফিরে তাকাতে হয়নি, এভাবেই শুরু হয় যুবক ছকিমুদ্দির এগিয়ে চলার গল্প। বর্তমানে তার খামারে হাঁসের সংখ্যা পাঁচ শতাধিক। তিন মাস বিরতিহীনভাবে প্রতিদিন হাঁসগুলো গড়ে ডিম দেয় ১০০টি। প্রতিটি ডিম ১২ টাকা হিসেবে প্রতিদিন ডিম বিক্রি করেন প্রায় ১২০০ টাকার। এছাড়া তিন/চার মাস পরপর পরিপক্ব হাঁস প্রতিটি বাজারে বিক্রি হয় ২৫০ থেকে ৩০০ টাকায়। হ্যাচারি থেকে হাঁসের বাচ্চা কিনে এনে পালন করে প্রতিটি পরিপক্ব হতে খাদ্য ও ওষুধ বাবদ সর্বসাকুল্যে খরচ হয় প্রায় ১২০ টাকা। খামারি ছকিমুদ্দি জানান, অভাবের সংসারে দীর্ঘ প্রায় ১৫ বছর ধরে হাঁস পালন করে সচ্ছলতা ফিরেছে।  হাঁসের খামারের আয় থেকে সংসার চালিয়ে গরু কিনেছি, জমি কিনেছি। কুড়িগ্রাম সদরের পাঁচগাছী ইউপি চেয়ারম্যান দেলওয়ার হোসেন জানান, ছকিমুদ্দির হাঁসের খামার সত্যিই অনুকরণীয়। হাঁস পালন করে নিজে স্বাবলম্বী হয়েছে এবং পরিবার-পরিজন নিয়ে সুখেই দিন যাপন করছে। তার এই সাফল্য দেখে অনুপ্রাণীত হয়ে আরো হাঁস খামার তৈরি হবে, দূর হবে এলাকার বেকারত্ব এই প্রত্যাশাই করছি। কুড়িগ্রাম জেলা প্রাণিসম্পদ কর্মকর্তা ড: মো. আব্দুল হাই সরকার জানান, খাল-বিলসহ নদীমাতৃক কুড়িগ্রাম জেলা হাঁস-মুরগি পালনের উপযোগী হওয়ায় ব্যাপক সম্ভাবনাময়। হাঁস পালনের উপযোগী পরিবেশের কারণে অনেকেই নিজ উদ্যোগে খামার গড়ে তুলে যেমন স্বাবলম্বী হচ্ছে তেমনি ডিম ও মাংসের চাহিদা মেটাচ্ছে এলাকার। আমরা প্রাণিসম্পদ বিভাগের পক্ষ থেকে পালনকারীদের পরামর্শ ও সহায়তা দিচ্ছি।   



41652,57469
ব্রিজের পাটাতন ভেঙে যোগাযোগ বন্ধ!
অন্যান্য
প্রকাশ : ২৭ মে ২০১৯, ০০:০০
 মো. মোশাররফ হোসেন, মুরাদনগর (কুমিল্লা) সংবাদদাতারবিবার সকাল সাড়ে ৯টায় মুরাদনগর-ইলিয়টগঞ্জ-ঢাকা সড়কের নেয়ামতকান্দি বেইলি ব্রিজের পাটাতন (স্লিপার) ভেঙে বালুবোঝাই একটি ট্রাক আটকে যায়। এতে ব্যস্ততম এ সড়কটি বন্ধ হয়ে যায়। এ রিপোর্ট লেখা পর্যন্ত সড়কটি বন্ধ রয়েছে।মুরাদনগর-ইলিয়টগঞ্জ-ঢাকা সড়কে ছয়টি বেইলি সেতু রয়েছে। প্রতিটি সেতুর পাটাতন (স্লিপার) ভেঙে গেছে। সম্প্রতি পাটাতন ভেঙে বিটুমিন বোঝাই একটি লরি আটকে যায়। এতে ব্যস্ততম এ সড়কে চার ঘণ্টা যান চলাচল বন্ধ থাকে। একইভাবে গত বছরের ১৮ ডিসেম্বর ছালিয়াকান্দি বাজারসংলগ্ন এলাকার বেইলি সেতুটি চালবোঝাই ট্রাকসহ ভেঙে পড়ে। এতে মুরাদনগর-ইলিয়টগঞ্জ-ঢাকার সঙ্গে সড়ক যোগাযোগ তিন-চার দিন বিচ্ছিন্ন ছিল। পরে সেতুটি মেরামত করা হলেও ঝুঁকি থেকে যায়। মুরাদনগর-রামচন্দ্রপুর সড়কের করিমপুর নামকস্থানের ব্রিজটি দীর্ঘদিন সংস্কার না হওয়ায় চুরি হয়ে যাচ্ছে লোহার বিভিন্ন সরঞ্জাম। এ ছাড়া নবীনগর রোডে ছয়টি, রামচন্দ্রপুরে দুটি, বাঙ্গরা-সংচাইল রোডে ছয়টি, মেটাঙ্গর-শ্রীকাইল রোডে চারটি, সংচাইল-কোরবানপুর রোডে তিনটি, ডুমুরিয়া ও পাঁচকিত্তা রোডে দুটি এবং চাপিতলা রোডে একটি বেইলি সেতুরও একই রকম অবস্থা।সড়ক ও জনপদ বিভাগের গৌরীপুর সাব-ডিভিশনের সহকারী প্রকৌশলী রমিজ উদ্দিন মুরাদনগর-ইলেয়টগঞ্জ সড়কের ৬টি ব্রিজের নাজুক অবস্থার কথা স্বীকার করে বলেন, নেয়ামতকান্দি ব্রিজের পাটাতন খুলে গিয়ে গাড়ি আটকে যাওয়ার বিষয়টি আমার জানা নেই। বিষয়টি সম্পর্কে খোঁজ নিয়ে দ্রুত মেরামতের ব্যবস্থা নেওয়া হবে। তিনি আরো জানান, নতুন করে ব্রিজ র্নিমাণের জন্য প্রস্তাব পাঠানো হয়েছে। অনুমোদন হলেই নির্মাণ কাজ শুরু হবে।সড়ক ও জনপথ বিভাগের (সওজ) কুমিল্লা নির্বাহী প্রকৌশলী ড. আহাদ উল্লাহ বলেন, ‘নতুন ব্রিজ নির্মাণে জন্য প্রস্তাব পাঠানো হয়েছে। প্রস্তাব অনুমোদন হলেই নির্মাণের প্রক্রিয়া শুরু হবে।’   



41653,57470
ক্যাপশন নিউজ
অন্যান্য
প্রকাশ : ২৭ মে ২০১৯, ০০:০০



41654,57471
দক্ষিণ-পশ্চিমাঞ্চলে তুলাচাষে বাড়ছে চাষিদের আগ্রহ
অন্যান্য
প্রকাশ : ২৭ মে ২০১৯, ০০:০০
যশোর অফিসদক্ষিণ-পশ্চিমাঞ্চলের জেলাগুলোতে অর্থনৈতিকভাবে লাভজনক ফসল তুলা চাষে চাষিদের আগ্রহ বাড়ছে। আর এর সম্প্রসারণে সংশ্লিষ্ট কর্তৃপক্ষ তুলার নতুন নতুন জাত উদ্ভাবন, সাথী ফসলের সমন্বয়ে আর্থিক লাভের ব্যাপারে প্রয়োজনীয় পরামর্শ দিচ্ছে।ঝিনাইদহ জেলার কোটচাঁদপুরের কাগমারী গ্রামের তুলাচাষি আতিকুর রহমান জানান, তিনি এবছর তিনবিঘা জমিতে প্রথমবারের মতো তুলা চাষ করেছেন। ৪০ হাজার টাকা খরচ বাদ দিয়ে তার নিট লাভ হয়েছে ৭৫ হাজার টাকা। আগামী মৌসুমে তিনি তুলা চাষের জমি দ্বিগুণ করবেন। তিনি আরো জানান, তার দেখাদেখি এলাকার অনেকেই তুলা চাষে আগ্রহী হয়েছে। সবচেয়ে বড় কথা হলো তুলা বিক্রিতেও সমস্যা নেই। দামেরও সমস্যা নেই। আগামী জুলাই মাসে তুলার নতুন মৌসুম শুরুর আগে এরই মধ্যে তিনি বরবটি চাষ করেও লাভবান হয়েছেন। যশোরের চৌগাছার হাকিমপুরের মো. আব্দুল আলীম জানান, প্রতিবিঘায় তিনি ১৭ মণ করে ফলন পেয়েছেন।বিঘাপ্রতি তার লাভ হয়েছে ২৫ হাজার টাকা। হাইব্রিড বীজ সরবরাহ করা গেলে ফলনকে ২৫ মণে উন্নীত করা সম্ভব বলে অভিমত এই তুলা চাষির। কুষ্টিয়ার ধানখোলা গ্রামের মো. আফসারুল হক বলেন, ধানের চেয়ে অনেক বেশি লাভজনক হওয়ায় অনেক চাষি তার দেখাদেখি তুলা চাষে ঝুঁকে পড়ছেন। চৌগাছার জগদীশপুরের কান্দি পূর্বপাড়ার মো. আব্দুল আহাদ জানান, ধানের চেয়ে তো বেশি, মাছের চেয়েও দ্বিগুণ লাভ তুলায়।তবে তুলা মিল মালিক (জিনার) কুষ্টিয়ার গোলাম সরওয়ার লাল বলেন, ধানের চাষে তুলনা করে নয়, কুল, বাদাম, পেয়ারা. স্ট্রবেরির মতো অর্থকরী ফসলের সাথে তুলনা করে তুলার হিসাব করতে হবে। এজন্য তুলার নতুন জাত উদ্ভাবন করতে হবে।তুলা উন্নয়ন বোর্ডের যশোর অঞ্চলের উপ-পরিচালক জাফর আলী বলেন, এক জমিতে বছরে দুবার তুলা চাষ করা যায়। মাঝখানের বিরতিতে বরবটি, তিলসহ স্বল্পকালীন সময়ের ফসল-সবজি চাষে কৃষকদের উদ্বুদ্ধ করা হচ্ছে—যেন তারা ওই একই জমি ব্যবহার করে আরও বেশি লাভবান হতে পারেন। আবার তুলা গাছের মাঝখানেও অন্যান্য ফসল চাষ করার ওপর গুরুত্ব দেওয়া হচ্ছে।তুলা উন্নয়ন বোর্ডের নির্বাহী পরিচালক ড. মো. ফরিদ উদ্দিন ইত্তেফাককে বলেন, তুলা চাষিদের চাহিদা অনুযায়ী নতুন জাত উদ্ভাবনে বিজ্ঞানীদের সাথে যোগাযোগ করা হচ্ছে। নতুন প্রযুক্তি ও হাইব্রিড জাত আনার ব্যাপারে আমরা চেষ্টা চালাচ্ছি।



41655,57472
মুরাদনগরে অগ্নিকাণ্ডে দুই ব্যবসা প্রতিষ্ঠান ভস্মীভূত
অন্যান্য
প্রকাশ : ২৭ মে ২০১৯, ০০:০০
মুরাদনগর (কুমিল্লা) সংবাদদাতা মুরাদনগর উপজেলার বাঙ্গরাবাজার থানাধীন চাপিতলা বাজারে অগ্নিকাণ্ডে দুইটি ব্যবসা প্রতিষ্ঠান সম্পূর্ণ ভস্মীভূত হয়েছে। শনিবার মধ্যরাতে উপজেলার কোম্পানীগঞ্জ-নবীনগর সড়কের চাপিতলা ব্রিজ সংলগ্ন বাজারে এ অগ্নিকাণ্ড ঘটে।স্থানীয় ও ফায়ার সার্ভিস সূত্রে জানা যায়, উপজেলার চাপিতলা বাজার সড়কের দক্ষিণ পাশের হযরত শাহ জালাল হোটেল থেকে আগুন লাগে।এ ব্যাপারে মুরাদনগর ফায়ার সার্ভিসের স্টেশন অফিসার বিল্লাল হোসেন বলেন, জাতীয় জরুরি সেবা ‘৯৯৯’ থেকে ফোন পাওয়ার সঙ্গে সঙ্গে আমরা ঘটনাস্থলে গিয়ে ৪০ মিনিট চেষ্টার পর আগুন নিয়ন্ত্রণে আনতে সক্ষম হই। হোটেলের চুলা থেকে আগুনের সূত্রপাত হয়েছে বলে ধারণা করা হচ্ছে। 



41656,57473
ঈদ পোশাক পেল গোপালগঞ্জের ৭০ সুবিধাবঞ্চিত শিশু
অন্যান্য
প্রকাশ : ২৭ মে ২০১৯, ০০:০০
বশেমুরবিপ্রবি (গোপালগঞ্জ) সংবাদদাতাগোপালগঞ্জের বঙ্গবন্ধু শেখ মুজিবুর রহমান বিজ্ঞান ও প্রযুক্তি বিশ্ববিদ্যালয়ের (বশেমুরবিপ্রবি) স্বেচ্ছাসেবী সংগঠন ‘কাম ফর রোড চাইল্ড (সিআরসি) এর উদ্যোগে ৭০ জন সুবিধাবঞ্চিত শিশুর মাঝে ঈদের পোশাক বিতরণ করা হয়।শনিবার শহরের শেখ ফজলুল হক মনি স্মৃতি অডিটোরিয়ামে সুবিধাবঞ্চিত শিশুরা ঈদের নতুন পোশাক হাতে পেয়ে আনন্দে আত্মহারা হয়ে ওঠে।পোশাক বিতরণের সময় উপস্থিত ছিলেন ‘কাম ফর রোড চাইল্ড (সিআরসি) এর গোপালগঞ্জ জেলা শাখার সভাপতি সাকিব আহমেদ, বিশ্ববিদ্যালয় শাখার সভাপতি সিকদার মাহাবুব, সাধারণ সম্পাদক সোহানা জামানসহ অনেকে। 



41657,57474
নান্দাইলে কলেজছাত্র খুন, আটক এক
অন্যান্য
প্রকাশ : ২৭ মে ২০১৯, ০০:০০
নান্দাইল (ময়মনসিংহ) সংবাদদাতা  নান্দাইলে তারিফ হাসান হূদয় নামে এক কলেজ ছাত্র শনিবার রাতে খুন হয়। এ ঘটনায় পুলিশ একজনকে আটক করেছে। নিহত হূদয় স্থানীয় খুররম খান চৌধুরী ডিগ্রি কলেজের ছাত্র এবং উপজেলার চরভেলামারি গ্রামের মজিবুর রহমানের ছেলে।গতকাল রবিবার সকালে তার মৃতদেহ থানা পুলিশ উদ্ধার করে ময়নাতদন্তের জন্য কিশোরগঞ্জ মর্গে পাঠিয়েছে।নিহতের পরিবার ও এলাকাবাসী জানায়, ব্রহ্মপুত্র নদের বালিপাড়া ব্রিজের নিচে হাত-পা বাঁধা অবস্থায় হূদয়ের লাশ পাওয়া যায়। তার মাথা ও শরীরের বিভিন্ন স্থানে ধারালো অস্ত্র দিয়ে কোপানো হয়েছে।নান্দাইল মডেল থানার ভারপ্রাপ্ত কর্মকর্তা (ওসি) মো. কামরুল ইসলাম মিয়া জানান, নিহতের ভাই মাজহারুল ইসলাম বাদী হয়ে থানায় একটি মামলা করেছেন। এ ঘটনায় শাহীনুর (২০) নামে একজনকে আটক করা হয়েছে। পুলিশ অভিযুক্ত অন্য আসামিদের বিভিন্ন স্থানে অভিযান চালিয়ে গ্রেফতারের চেষ্টা করছে। 



41658,57475
মাগুরায় অপহরণ ও প্রতারক চক্রের চার সদস্য আটক
অন্যান্য
প্রকাশ : ২৭ মে ২০১৯, ০০:০০
মাগুরা প্রতিনিধি অপহরণ ও প্রতারক চক্রের চার সদস্যকে রবিবার সকালে আটক করেছে পুলিশ। আটককৃতরা হলো মাগুরা শহরতলীর স্টেডিয়াম পাড়ার সাজ্জাদ হোসেন, শাহিনুর রহমান পলাশ, শহরের আদর্শ পাড়ার জয় ও শ্রীপুর উপজেলার আমতৈল গ্রামের তুহিন মোল্যা।অতিরিক্ত পুলিশ সুপার (সদর) মোহাম্মদ ইব্রাহিম জানান, এ চক্রের সদস্যরা গত শুক্রবার সন্ধ্যায় মঘী ইউনিয়নের বুধরপাড়া থেকে দিনমজুর ইখতার বিশ্বাসকে অপহরণ করে। পরে তারা তাকে নির্যাতন করে ৩০ হাজার টাকা দাবি করে। এ ঘটনায়  ভুক্তভোগীর স্ত্রী রহিমা খাতুন শনিবার সকালে সদর থানায় জিডি করে। তার জিডির পরিপ্রেক্ষিতে পুলিশ আধুনিক প্রযুক্তি ব্যবহার করে শনিবার অভিযান চালিয়ে তাদের আটক করে। এ ব্যাপারে মাগুরা সদর থানায় মামলা হয়েছে। আটককৃতদের আদালতে প্রেরণ করা হয়েছে।



41659,57476
মদনে বয়রাহলা নদীতে পাকা সেতু নির্মাণের দাবি
অন্যান্য
প্রকাশ : ২৭ মে ২০১৯, ০০:০০
নেত্রকোনা প্রতিনিধিনেত্রকোনা জেলা সদরের সাথে হাওর উপজেলা মদন এবং খারিয়াজুরী উপজেলায় যেতে হলে মদন উপজেলার প্রবেশমুখে বয়রাহলা নদীর উপর ২৫ বছর আগে নির্মিত বেইলি সেতুটি  এখন ঝুঁকিপূর্ণ হয়ে পড়েছে। স্থানীয় এলাকাবাসী প্রশস্ত পাকা সেতু নির্মাণের দাবি জানিয়েছে। স্থানীয়দের অভিযোগ, একদিক থেকে বেইলি সেতুতে বড় ট্রাক বা বাস উঠলে অপরদিক থেকে অন্য কোনো যান আসতে পারে না। কেবল ছোট ছোট যানবাহন দু’দিক থেকে চলতে পারে। অপ্রশস্ত সেতুর কারণে বিভিন্ন সময়ে সেতুর উপর যানবাহনের সংঘর্ষে প্রাণহানির ঘটনাও ঘটছে। এজন্য এলাকাবাসী, ব্যবসায়ী, বাসযাত্রীরা বেইলি সেতুর পরিবর্তে জরুরিভাবে পাকা এবং প্রশস্ত সেতু নির্মাণের জোর দাবি জানান।মদন  উপজেলা পরিষদ চেয়ারম্যান মুক্তিযোদ্ধা হাবিবুর রহমান বলেন, বয়রাহলা বেইলি সেতুর পরিবর্তে পাকা সেতু নির্মাণের জন্য স্থানীয় প্রশাসনসহ সরকারের ঊর্ধ্বতন কর্তৃপক্ষের সাথে কথা বলা হয়েছে। এদিকে সড়কও জনপথ বিভাগের নির্বাহী প্রকৌশলী দিদারুল আলম তরফদার বলেন, বেইলি সেতুর পরিবর্তে পাকা সেতু নির্মাণের জন্য অর্থ বরাদ্দ হলে এবং বিকল্প যোগাযোগ ব্যবস্থার সুযোগ থাকলেই কেবল নতুন পাকা সেতু নির্মাণ সম্ভব। 



41660,57477
সাদুল্লাপুরে দুর্বৃত্তের গুলিতে নিহত এক!
অন্যান্য
প্রকাশ : ২৭ মে ২০১৯, ০০:০০
গাইবান্ধা প্রতিনিধিগাইবান্ধার সাদুল্লাপুরে গুলি করে পুলিশ সোর্স বুদা মিয়াকে হত্যা করেছে দুর্বৃত্তরা। শনিবার গভীর রাতে উপজেলার ফরিদপুর ইউনিয়নের মাজেদ চেয়ারম্যানের মোড়ে এই ঘটনা ঘটে।নিহত বুদা মিয়া উপজেলার দড়ি জামালপুর গ্রামের কফিল উদ্দিনের ছেলে ও স্থানীয় কাপড় ব্যবসায়ী ছিলেন।সাদুল্লাপুর থানার ওসি (তদন্ত) মোস্তাফিজার রহমান জানান, রাতে দোকানের সাটার খোলার সময় দুর্বৃত্তরা বুদা মিয়ার বুকে গুলি করে। এসময় গুলির শব্দ ও তার চিত্কারে আশ-পাশের দোকানদাররা এলে দুর্বৃত্তরা পালিয়ে যায়। পরে তাকে রংপুর মেডিক্যাল কলেজ হাসপাতালে নেওয়ার পথে মিঠাপুকুরের জায়গীরহাট এলাকায় মারা যান।তিনি আরো জানান, রাতেই লাশ উদ্ধার করে ময়না তদন্তের জন্য গাইবান্ধা সদর আধুনিক হাসপাতালে পাঠিয়েছেন। পুলিশ হত্যাকারীদের গ্রেফতারে অভিযান অব্যাহত রেখেছে। 



41661,57478
জনস্বাস্থ্য বিষয়ক কর্মশালা
অন্যান্য
প্রকাশ : ২৭ মে ২০১৯, ০০:০০
বটিয়াঘাটা (খুলনা) সংবাদদাতাবিদ্যালয় এবং কমিউনিটি পর্যায়ে উন্নত ও টেকসই স্যানিটেশন ব্যবস্থাপনা, উন্নত স্বাস্থ্যাভ্যাস চর্চার মাধ্যমে জনস্বাস্থ্যের উন্নয়ন বিষয়ক (ওয়াশ) কর্মশালা রবিবার উপজেলা পরিষদ মিলনায়তনে অনুষ্ঠিত হয়। বটিয়াঘাটা উপজেলা জনস্বাস্থ্য অধিদপ্তরের উপ-সহকারী প্রকৌশলী বিপ্রকাস ঢালীর সভাপতিত্বে কর্মশালায় প্রধান অতিথি ছিলেন উপজেলা চেয়ারম্যান আশরাফুল আলম খান। বিশেষ অতিথি ছেলেন উপজেলা নির্বাহী অফিসার আহমেদ জিয়াউর রহমান, প্রাথমিক শিক্ষা অফিসার হাবিবুর রহমান।



41662,57479
বড়পুকুরিয়া কয়লাখনি ক্ষতিগ্রস্তদের ছয় দফা
অন্যান্য
প্রকাশ : ২৭ মে ২০১৯, ০০:০০
ফুলবাড়ি (দিনাজপুর) সংবাদদাতা দিনাজপুরের ফুলবাড়ির পার্শ্ববর্তী বড়পুকুরিয়া কয়লাখনি ব্যবস্থাপনা পরিচালকের (এমডি) অপসারণসহ ছয় দফা দাবিতে রবিবার খনি এলাকার দীঘিরপাড় মোড়ে বিক্ষোভ-সমাবেশ করেছেন ক্ষতিগ্রস্ত এলাকাবাসী। সমাবেশ থেকে আগামী ১০ জুনের মধ্যে ৬ দফা দাবি পূরণ না হলে কঠোর আন্দোলন-সংগ্রাম গড়ে তোলার আল্টিমেটাম ঘোষণা করেছে ক্ষতিগ্রস্তদের সংগঠন বড়পুকুরিয়া জীবন ও সম্পদ রক্ষা কমিটি। বড়পুকুরিয়া জীবন ও সম্পদ রক্ষা কমিটির ব্যানারে আয়োজিত সমাবেশে সভাপতিত্ব করেন মো. কালামউদ্দিন। 



41663,57480
চট্টগ্রামে চোরাই মোবাইলসহ রোহিঙ্গা তরুণী গ্রেফতার
অন্যান্য
প্রকাশ : ২৭ মে ২০১৯, ০০:০০
চট্টগ্রাম অফিসনগরীর সিনেমা প্যালেস এলাকা থেকে শনিবার গভীর রাতে নূর ফাতেমা (২০) নামে এক রোহিঙ্গা তরুণীকে গ্রেফতার করেছে পুলিশ। এ সময় তার কাছ থেকে দু’টি চোরাই মোবাইল উদ্ধার করা হয়। গ্রেফতার ফাতেমা টেকনাফ উপজেলার হ্নীলা ইউনিয়নের নয়াপাড়া মোচনী রিফিউজি ক্যাম্পের ১০২৯ নম্বর শেডের ৮ নম্বর কক্ষের আব্দুল গফুরের কন্যা। কোতোয়ালী থানার পরিদর্শক (তদন্ত) মো. কামরুজ্জামান বিষয়টি নিশ্চিত করেন। 



41664,57481
পুলিশের কাছ থেকে ছিনিয়ে নেওয়া আসামি গ্রেফতার
অন্যান্য
প্রকাশ : ২৭ মে ২০১৯, ০০:০০
রামগতি (লক্ষ্মীপুর) সংবাদদাতালক্ষ্মীপুরের রামগতিতে শুক্রবার রাতে পুলিশের উপর হামলা করে ছিনিয়ে নেওয়া মাদক মামলায় দন্ডাদেশপ্রাপ্ত পলাতক আসামি গদাধর দাসকে গ্রেফতার করেছে পুলিশ। শনিবার গভীর রাতে কমলনগর উপজেলার করুনানগর বাজারের দক্ষিণ পাশে শ্বশুর বাড়ি থেকে তাকে গ্রেফতার করা হয়। তাকে রবিবার আদালতে পাঠানো হয়েছে।রামগতি থানার ভারপ্রাপ্ত কর্মকর্তা (ওসি) এটিএম আরিচুল হক জানান, পুলিশের উপর হামলা করে ছিনিয়ে নেওয়া সাজাপ্রাপ্ত পলাতক আসামি গদাধরকে শনিবার রাতে গ্রেফতার করা হয়েছে। এছাড়া দীপন চন্দ্র দাস নামে এক সন্দেহভাজনকে গ্রেফতার করা হয়েছে। তাকে পুলিশের উপর হামলার ঘটনায় দায়ের করা মামলায় গ্রেফতার দেখিয়ে রবিবার আদালতে সোপর্দ করা হয়েছে।



41665,57482
ছাতকে দুইপক্ষের সংঘর্ষে আহত ৫০
অন্যান্য
প্রকাশ : ২৭ মে ২০১৯, ০০:০০
ছাতক (সুনামগঞ্জ) সংবাদদাতাছাতকে দুইপক্ষের সংঘর্ষে কমপক্ষে অর্ধশতাধিক লোক আহত হয়েছে। গুরুতর আহত ১০ জনকে সিলেট ওসমানী মেডিক্যাল কলেজ হাসপাতালে ভর্তি করা হয়েছে। অন্য আহতদের ছাতক, কৈতকসহ বিভিন্ন হাসপাতালে ভর্তি ও চিকিত্সা দেওয়া হয়েছে। গতকাল রবিবার সকালে উপজেলার দোলারবাজার ইউনিয়নের কুর্শি গ্রামের শামীম আহমদ ও মনির উদ্দিন পক্ষদ্বয়ের মধ্যে এ সংঘর্ষের ঘটনা ঘটে।ছাতক থানার ওসি (তদন্ত) আমিনুল ইসলাম জানান, এলাকার পরিস্থিতি বর্তমানে শান্ত রয়েছে। জাহিদপুর তদন্ত কেন্দ্রের পুলিশ ঘটনাস্থলে রয়েছে।



41666,57483
টেকনাফে এক লাখ পিস ইয়াবাসহ পাচারকারী আটক
অন্যান্য
প্রকাশ : ২৭ মে ২০১৯, ০০:০০
টেকনাফ (কক্সবাজার) সংবাদদাতাকক্সবাজারের টেকনাফে র্যাব অভিযান চালিয়ে ১ লাখ পিস ইয়াবা, নগদ ৩ লাখ টাকা ও সিএনজিসহ মাদক পাচারকারী সিন্ডিকেটের এক সদস্যকে আটক করেছে।জানা যায়, রবিবার ভোর সাড়ে ৫টার দিকে র্যাব-১৫, সিপিসি-১, টেকনাফ ক্যাম্প কমান্ডার লে. মির্জা শাহেদ একটি আভিযানিক দল নিয়ে টেকনাফ সদরের হাতিয়ার ঘোনা এলাকা হতে কক্সবাজার খুরুশকুলের ফজলুল হকের পুত্র আব্দুল আমিনকে (১৯) আটক করে। পরে তার স্বীকারোক্তিমতে গাড়ি তল্লাশি করে অভিনব কায়দায় লুকানো ১ লাখ পিস ইয়াবা, মাদক বিক্রির ৩ লাখ নগদ টাকা উদ্ধার করে। এ ব্যাপারে মামলা দায়েরের পর গ্রেফতারকৃত আসামি, উদ্ধারকৃত ইয়াবা এবং জব্দকৃত সিএনজি টেকনাফ মডেল থানায় সোর্পদ করা হয়েছে। 



41667,57484
গফরগাঁওয়ে বোরো সংগ্রহ অভিযান এক মাসেও শুরু হয়নি!
অন্যান্য
প্রকাশ : ২৭ মে ২০১৯, ০০:০০
গফরগাঁও (ময়মনসিংহ) সংবাদদাতা গফরগাঁওয়ে এখনো বোরো সংগ্রহ অভিযান শুরু হয়নি। গত ২৫ এপ্রিল থেকে ধান ও চাল সংগ্রহ শুরু হওয়ার কথা থাকলেও এক মাসেও তা হয়নি।উপজেলা খাদ্য অফিস সূত্রে জানা গেছে, উপজেলায় ৩০ জন মিলারের সাথে চুক্তি করে তাদের মাধ্যমে বোরো চাল সংগ্রহের লক্ষ্যমাত্রা ধরা হয়েছে। এদের মাধ্যমে ২ হাজার ৪শ ৩ মেট্রিক টন বোরো সিদ্ধ চাল এবং ২শ ৬৮ মেট্রিক টন বোরো আতপ চাল কেনার কথা। এবার কেজি প্রতি সিদ্ধ চালের ক্রয়মূল্য ধরা হয়েছে ৩৬ টাকা আর আতপ চালের কেজি প্রতি ক্রয়মূল্য ৩৫ টাকা।সারাদেশে ২৫ এপ্রিল থেকে চলতি মৌসুমের বোরো সংগ্রহ অভিযান শুরুর কথা থাকলেও এর এক মাস পরও গফরগাঁওয়ে আনুষ্ঠানিকভাবে উদ্বোধন করা হয়নি চলতি মৌসুমের বোরো সংগ্রহ অভিযান। ফলে কৃষকরা সরকারের কাছে ধান সরবরাহ করতে না পেরে বাজারে পানির দরে ফড়িয়াদের কাছে ধান বিক্রি করতে বাধ্য হচ্ছেন।এ ব্যাপারে সততা রাইস মিলের স্বত্বাধিকারী রফিকুল ইসলাম বলেন, ‘ধান এখনও ভেজা থাকায় কৃষকদের কাছ থেকে ধান ক্রয় করা যাচ্ছে না।’ধলা খাদ্য গুদামের ভারপ্রাপ্ত কর্মকর্তা মুখলেছুর রহমান বলেন, গুদামে জায়গা না থাকায় মিলারদের কাছ থেকে চাল সংগ্রহ করা যাচ্ছে না।’উপজেলা খাদ্য কর্মকর্তা বিপ্লব কুমার সরকার বলেন, ‘কৃষকদের কাছ থেকে ধান ক্রয় করতে কৃষি বিভাগের কাছ থেকে কৃষকদের তালিকা চাওয়া হয়েছে। কৃষি বিভাগ এখনও কৃষকদের তালিকা দিতে পারেনি। তাই কৃষকদের কাছ থেকে ধান ক্রয় করা সম্ভব হয়নি।’উপজেলা কৃষি কর্মকর্তা দ্বীপক কুমার পাল বলেন, ‘চলতি বোরো মৌসুমে উপজেলার ৭০ হাজার কৃষকের তালিকা কৃষি বিভাগের কাছে আছে। এ তালিকা খাদ্য বিভাগের নেওয়ার কথা।’উপজেলা নির্বাহী কর্মকর্তা ও ধান-চাল সংগ্রহ ও মনিটরিং কমিটির সভাপতি কাজী মাহবুব উর রহমান বলেন, ‘উপজেলা খাদ্য কর্মকর্তাকে নির্দেশ দেওয়া হয়েছে কৃষি বিভাগ থেকে দ্রুত কৃষকদের তালিকা সংগ্রহ করে ধান-চাল সংগ্রহ অভিযান শুরু করার জন্য।’ 



41668,57485
ভাণ্ডারিয়ায় এসএসসি উত্তীর্ণদের সংবর্ধনা
অন্যান্য
প্রকাশ : ২৭ মে ২০১৯, ০০:০০
ভাণ্ডারিয়া (পিরোজপুর) সংবাদদাতাভাণ্ডারিয়ায় রবিবার বিভিন্ন শিক্ষাপ্রতিষ্ঠানের চলতি বছরের এসএসসি পরীক্ষায় উত্তীর্ণ ৫০ শিক্ষার্থীকে সংবর্ধনা স্মারক ও ফুলেল শুভেচ্ছা দেওয়া হয়। থানা ইকো পার্ক সংলগ্ন নাট্যমঞ্চে বাংলাদেশ ছাত্র ইউনিয়ন ভাণ্ডারিয়া উপজেলা শাখার উদ্যোগে এ সংবর্ধনা দেওয়া হয়। এ উপলক্ষে এক আলোচনা সভায় সংগঠনের উপজেলা সভাপতি শাহানা মুন্নির সভাপতিত্বে প্রধান অতিথির বক্তব্য রাখেন কমিউনিস্ট পার্টির পিরোজপুর জেলার সাবেক সভাপতি তপন বসু। এছাড়া বক্তব্য রাখেন ছাত্র ইউনিয়নের কেন্দ্রীয় সাবেক সহ-সভাপতি রইসুজ্জামান, পিরোজপুর জেলা সাবেক সভাপতি খ ম মিরাজ, উপজেলা নেতা লিখন খান, সংবর্ধিত শিক্ষার্থীদের মধ্যে মাহামুদুল ইসলাম, মিয়াদ হোসেন, আবিদ কাজী প্রমুখ।



41669,57486
নাগেশ্বরীতে অজ্ঞাত রোগে এক পরিবারে ছয়জনসহ অসুস্থ ৯
অন্যান্য
প্রকাশ : ২৭ মে ২০১৯, ০০:০০
নাগেশ্বরী (কুড়িগ্রাম) সংবাদদাতা অজ্ঞাত রোগে নাগেশ্বরীতে একই পরিবারের ছয়জনসহ নয়জন অসুস্থ হয়ে পড়েছেন। তারা কুড়িগ্রাম সদর হাসপাতালে চিকিত্সাধীন রয়েছেন।পরিবার ও এলাকাবাসী সূত্রে জানা গেছে, শনিবার সকালে উপজেলার ভিতরবন্দ ইউনিয়নের ডাকনিরপাট গ্রামের ২নং ওয়ার্ড ইউপি সদস্য রতন রায়ের পরিবারের লোকজন ঘুম থেকে ওঠার কিছুক্ষণ পরেই একে একেই সকলেই প্রচণ্ড মাথা ব্যথাসহ দুর্বলতা অনুভব করে জ্ঞান হারিয়ে ফেলেন। তাদের এ অবস্থা দেখে প্রতিবেশিরা এগিয়ে আসলে তাদের মধ্যে তিনজন অসুস্থ হয়ে পড়েন। খবর পেয়ে রতন রায় বাড়ি ফিরে তাদের দ্রুত কুড়িগ্রাম সদর হাসপাতালে ভর্তি করান। রতন রায় জানান, শুক্রবার রাতে তিনি কুড়িগ্রামের বাসায় যান। শনিবার দুপুরে খবর পেয়ে গ্রামে ফিরে অসুস্থ অবস্থায় তাদের কুড়িগ্রাম সদর হাসপাতালে ভর্তি করান।উপজেলা স্বাস্থ্য ও পরিবার পরিকল্পনা কর্মকর্তা ডা. নির্মলেন্দু রায় মানিক জানান, অনুমান করা হচ্ছে কেউ হয়তো কোনো কারণে ওই কক্ষে চেতনানাশক জাতীয় ওষুধ স্প্রে করেছে। এর প্রতিক্রিয়ায় এমনটা হতে পারে। 



41670,57487
গৃহবধূ ধর্ষণ অভিযুক্ত আটক
অন্যান্য
প্রকাশ : ২৭ মে ২০১৯, ০০:০০
পলাশবাড়ী (গাইবান্ধা) সংবাদদাতাপলাশবাড়ীতে গৃহবধূ ধর্ষণের অভিযোগে এলাকাবাসী ধর্ষককে আটক করে থানায় সোপর্দ করেছে। এ ঘটনায় শনিবার রাতে ধর্ষিতা বাদী হয়ে মামলা দায়ের করেন। উপজেলার হোসেনপুর ইউনিয়নের শ্রীখন্ডি গ্রামে বাবার বাড়িয়ে বেড়াতে আসেন ওই গৃহবধূ। এই সুযোগে একই ইউনিয়নের কিশামত চেরেঙ্গা গ্রামের আবুল কালামের ভার্সিটি পড়ুয়া ছেলে সবুজ মিয়া (২২) শুক্রবার রাতে তাকে ধর্ষণ করে। এ সময় চিত্কার শুনে স্থানীয়রা ধর্ষক সবুজ মিয়াকে আটক করে পুলিশে সোপর্দ করে।পলাশবাড়ী থানার অফিসার ইনচার্জ মাসুদুর রহমান জানান এঘটনায় মামলা হয়েছে। 



41671,57488
লালমোহনে চার দিনেও উদ্ধার হয়নি অপহূত স্কুলছাত্রী
অন্যান্য
প্রকাশ : ২৭ মে ২০১৯, ০০:০০
লালমোহন (ভোলা) সংবাদদাতা লালমোহনে গত বৃহস্পতিবার এক স্কুলছাত্রীকে ফিল্মি স্টাইলে অপহরণ করেছে বখাটেরা। লালমোহন পৌর এলাকার বেসরকারি শিক্ষাপ্রতিষ্ঠান হা-মীম স্কুল অ্যান্ড কলেজের সামনে এই অপহরণের ঘটনা ঘটে। ঘটনার চার দিন পার হলেও অপহূতার সন্ধান এখনো পাওয়া যায়নি। এ ঘটনায় মামলা হয়েছে। এ ব্যাপারে লালমোহন থানার ওসি মীর খায়রুল কবীর বলেন, অপহূতাকে উদ্ধারের জন্য আমরা সব চেষ্টা চালাচ্ছি। খুব শীঘ্রই আসামি ধরা পড়বে। 



41672,57489
থানায় মামলা এক বখাটে আটক
অন্যান্য
প্রকাশ : ২৭ মে ২০১৯, ০০:০০
লোহাগড়া (নড়াইল) সংবাদদাতালোহাগড়ায় ৮ম শ্রেণির এক ছাত্রীকে হাতুড়ি দিয়ে পিটিয়ে গুরুতর আহত করেছে দুই বখাটে। এ ঘটনায় কাবুল জমাদ্দার (২১) নামে এক যুবককে আটক করেছে পুলিশ। আহত ওই ছাত্রীকে নড়াইল সদর হাসপাতালে ভর্তি করা হয়েছে।পুলিশ জানায়, উপজেলার লাহুড়িয়া ইউনিয়নের চর ঝাঁমারঘোপ গ্রামের অষ্টম শ্রেণির এক ছাত্রীকে স্কুলে ও কোচিংয়ে আসা-যাওয়ার পথে প্রায়ই প্রেম নিবেদনসহ কুপ্রস্তাব দিতো ওই ইউনিয়নের দ্বীননাথ পাড়ার আজমল হোসেনের বখাটে ছেলে ওবায়দুর রহমান ও আজিজার জমাদ্দারের ছেলে কাবুল জমাদ্দার। ওই ছাত্রী কুপ্রস্তাব বারবার প্রত্যাখ্যান করায় শনিবার সকালে বাড়ি থেকে কোচিংয়ে যাওয়ার পথে ওই দুই বখাটে ছাত্রীর পথ রোধ করে হাতুড়ি দিয়ে এলোপাতাড়ি পিটিয়ে গুরুতর আহত করে। স্থানীয়রা গুরুতর আহত অবস্থায় তাকে উদ্ধার করে নড়াইল সদর হাসপাতালে ভর্তি করে। এ ঘটনায় ঐদিন রাতে মামলা হয়েছে।নড়াইলের পুলিশ সুপার জসিম উদ্দিন বলেন, ঘটনার সঙ্গে সম্পৃক্ত থাকার অভিযোগে কাবুলকে আটক করা হয়। অপর অভিযুক্ত ওবায়দুরকে আটকের জোর চেষ্টা চলছে। লোহাগড়া থানার ভারপ্রাপ্ত কর্মকর্তা (ওসি) প্রবীর কুমার বিশ্বাস জানান, এ ব্যাপারে থানায় মামলা হয়েছে। 



41673,57490
সংবাদ সংক্ষেপ
অন্যান্য
প্রকাশ : ২৭ মে ২০১৯, ০০:০০
ধান ক্রয়ের দাবিতে মানববন্ধনকিশোরগঞ্জ প্রতিনিধি কৃষকদের কাছ থেকে সরাসরি সরকার নির্ধারিত মূল্যে ধান ক্রয়, প্রতি ইউনিয়নে সরকারি ক্রয়কেন্দ্র চালুসহ তিন দফা দাবিতে কিশোরগঞ্জে মানববন্ধন হয়েছে। সিপিবি কিশোরগঞ্জ জেলা শাখা জেলা শহরের স্টেশন রোডে রবিবার এই মানববন্ধন করে। এ সময় বক্তব্য রাখেন সংগঠনের জেলা শাখার সভাপতি সৈয়দ নজরুল ইসলাম, সাধারণ সম্পাদক অ্যাডভোকেট এনামুল হক প্রমুখ। 



41674,57491
দক্ষিণাঞ্চলে নৌপথের যত ঝুঁকি
অন্যান্য
প্রকাশ : ২৭ মে ২০১৯, ০০:০০
দক্ষিণাঞ্চলের বিশেষ করিয়া বরিশাল, বরগুনা, পটুয়াখালী, পিরোজপুর এবং ঝালকাঠি জেলার বিশাল জনপদের অধিকাংশ মানুষ রাজধানী ঢাকায় যাতায়াত করিয়া থাকে নৌপথে। এই নৌপথে দিবারাত্রি সর্বদাই ছোট-বড় যাত্রীবাহী লঞ্চ যাতায়াত করিতেছে। তদুপরি ঈদের মৌসুমে যাত্রী চলাচল করিতে শুরু করিয়াছে তিনগুণ; কিন্তু পত্রিকান্তরে প্রকাশিত সংবাদ হইতে জানা গিয়াছে, অযত্ন-অবহেলা এবং অব্যবস্থাপনার কারণে এই নৌপথে যাতায়াত কতকটা লাগামহীন ঘোড়ায় চড়িবার মতো ঝুিঁকপূর্ণ হইয়া পড়িয়াছে। দীর্ঘ এই নৌপথের গুরুত্বপূর্ণ বাঁকগুলিতে নাই বিকন বাতি, মেঘনার দুই পয়েন্টে ১৫ কিলোমিটার বিপজ্জনক পথে নাই পর্যাপ্ত মার্কার। বহুস্থানে রহিয়াছে বিপজ্জনক ডুবোচর। অনেক স্থানেই নাই বয়াবাতি। ফলে লঞ্চ চালাইতে হয় অনুমানের উপর ভর করিয়া। ইহাছাড়া বরিশালে মাত্র ৩টি পন্টুনে ঈদের বিশেষ সার্ভিস দেওয়া ২৩টি লঞ্চ ভিড়িয়া যাত্রী ওঠানামা করানো এক দুঃসাধ্য কাজ হইয়া পড়ে। পন্টুনে জায়গা না হওয়ায় একটি লঞ্চের পেছনে আরেকটি লঞ্চ ভিড়াইয়া যাত্রীদের ওঠানামা করানো হইতেছে। হাজার হাজার মানুষের এই ওঠানামার যে কোনো মুহূর্তে প্রাণঘাতী দুর্ঘটনা দেখা দিতে পারে। ওদিকে ভোলা-ঢাকা নৌপথের ভেদুরিয়া টানেলটি অস্বাভাবিক সরু। ওই স্থানে নাব্যতাও কম। ফলে জায়গাটি ঝুিঁকপূর্ণ। পটুয়াখালীর লোহাদিয়া এবং কারখানা নদীতে রহিয়াছে অসংখ্য ডুবোচর। যে কোনো সময় লঞ্চ আটকাইয়া চরম ভোগান্তি তৈরি হইতে পারে। অন্যদিকে পিরোজপুর-ঢাকা রুটে কচা নদীর টগরা এবং চরখালী পয়েন্টে ডুবোচরের কারণে ভাটার সময় ফেরি চলাচল বন্ধ রাখিতে হইতেছে। ফলে ইতোমধ্যেই ঘরে ফেরা মানুষের বিড়ম্বনা শুরু হইয়াছে। লক্ষ করিলেই দেখা যাইবে সমস্যা একমুখী নহে। এই নানাবিধ সমস্যার যে কোনো একটির মুখোমুখি হইলে যাত্রী সাধারণের  ভোগান্তিই শুধু নহে, মৃত্যুর কারণ ঘটিতে পারে।এই ঢাকা-দক্ষিণাঞ্চলের লম্বা রুটে ‘যাত্রীসেবা’ দিতে লঞ্চের সংখ্যা বাড়ানো হইতেছে; কিন্তু কেবল লঞ্চের সংখ্যা বাড়ানোকে আমরা সার্ভিস বলিতে পারি না। বরং পরিবহনে কিছুটা সুবিধা দেখা দিলেও, উহাতে যাতায়াত ঝুঁকি রহিয়াই যাইতেছে। নৌপথে উপরোল্লিখিত সমস্যাগুলি মালিক-চালকদের জন্য মাথা ব্যথার কারণ হইয়া দাঁড়াইয়াছে। কোনো দুর্ঘটনা ঘটিলে তাহার দায় বহন করিবে কে? অথচ পথের যে অবস্থা তাহাতে ঈদের চাপে কোনো একটি দুর্ঘটনা ঘটিয়া যাওয়া অস্বাভাবিক বলিয়া মনে হইতেছে না। আমরা সংশ্লিষ্ট কর্তৃপক্ষের নিকট বিশেষ অনুরোধ জানাইব, এই দীর্ঘ যাত্রাপথ সুগম করিয়া দিন। প্রয়োজনীয় বয়া, বিকনবাতি, মার্কার স্থাপন করা কোনো জটিল অথবা দীর্ঘসূত্রতার বিষয় নহে। কর্তৃপক্ষের সদিচ্ছাই যথেষ্ট। মনে রাখিতে হইবে, লক্ষ লক্ষ মানুষ মাত্র কয়েকদিনে এই পথে যাতায়াত করিবে। প্রত্যেকটি মানুষের জীবনই মহামূল্যবান।  সার্ভিস যদি দিতেই হয়, তাহা হইলে তাহা দিতে হইবে। উপরন্তু আমরা পরামর্শ দিব, এই নৌরুটে উদ্ধার তত্পরতার জন্য সার্বক্ষণিক নজরদারি ব্যাপকভাবে বাড়াইতে হইবে।



41675,57492
থেরেসা মের পদত্যাগ ঘোষণা
অন্যান্য
প্রকাশ : ২৭ মে ২০১৯, ০০:০০
ব্রেক্সিট-বিপাক হইতে ব্রিটেনকে উত্তরণের পথ দেখাইতে ব্যর্থ হইয়া গত শুক্রবার  ব্রিটিশ প্রধানমন্ত্রীর পদ ছাড়িবার ঘোষণা দিয়াছেন থেরেসা মে। অবশ্য নিজ দলের ভিতরে চূড়ান্ত অগ্রহণযোগ্য হইয়া পড়িবার কারণে গত কিছুদিন ধরিয়া এমনই ধারণা করা হইতেছিল। মের ঘোষণা আসিতে দেরি মাত্র, রবিবার পর্যন্ত ক্ষমতাসীন কনজারভেটিভ পার্টির মোট আটজন নেতা দলের নেতৃত্ব তথা প্রধানমন্ত্রী পদ অধিকারে লইবার লড়াইয়ে শামিল হইবার ঘোষণা দিয়াছেন। ধারণা করা হইতেছে, ব্রেক্সিট ইস্যুটিকে ঘিরিয়া ক্ষমতাসীন দলের অভ্যন্তরীণ কোন্দল এইবার সর্বোচ্চমাত্রায় পৌঁছাইবে।থেরেসা মের স্থলাভিষিক্ত হইবার বাসনাকারীদের মধ্যে ব্রেক্সিট প্রসঙ্গে একাধিক মত রহিয়াছে। উদাহরণস্বরূপ, সাবেক বিদেশমন্ত্রী বরিস জনসন, পার্লামেন্টের নিম্নকক্ষ হাউস অফ কমন্সের সাবেক নেতা অ্যান্ড্রিয়া লিডসম, সাবেক ব্রেক্সিট সেক্রেটারি ডমিনিক রাব ও সাবেক কর্মসংস্থানমন্ত্রী এসথার ম্যাকভি-এর মতো নেতারা যে কোনোভাবেই হউক আগামী ৩১ অক্টোবরের মধ্যে ব্রেক্সিট সম্পন্ন করিবার পক্ষে। এই নেতারা ব্রিটেনের ইউরোপিয়ান ইউনিয়ন (ইইউ) ছাড়িয়া আসিবার ক্ষেত্রে উভয় পক্ষের মধ্যে কোনো ধরনের চুক্তি সম্পন্ন হওয়া বা না হওয়া লইয়া সময়ক্ষেপণে অনিচ্ছুক। ইহাদের মধ্যে বরিস জনসন জনমতের দিক হইতে অন্য সকলের চাইতে অগ্রগামী; কিন্তু কনজারভেটিভ পার্টির শীর্ষস্থানীয় নেতাদের অনেকেই জনসনকে প্রধানমন্ত্রী পদে দেখিতে অনিচ্ছুক। জনসনের উগ্র জাতীয়তাবাদী কথাবার্তা দলের জন্য ক্ষতিকর বলিয়া তাঁহারা মনে করেন। ইইউ-এর সহিত রফার ভিত্তিতে ব্রেক্সিটের পক্ষপাতী নেতাদের মধ্যে আছেন পরিবেশমন্ত্রী মাইকেল গ্রোভ, বিদেশমন্ত্রী জেরেমি হান্ট, আন্তর্জাতিক উন্নয়ন বিষয়ক মন্ত্রী ররি স্টুয়ার্ট, স্বাস্থ্যমন্ত্রী ম্যাট হ্যানককের মতো নেতারা। তবে তাঁহাদের মধ্যেও ব্রেক্সিট বিষয়ে মতভেদ রহিয়াছে। ইহাদের কেহ কেহ মনে করিতেছেন যে, দলকে ক্ষতিগ্রস্ত করিতে না চাহিলে দ্বিতীয় দফা গণভোট করিয়া ব্রেক্সিটের সিদ্ধান্ত লওয়াটাই যৌক্তিক হইবে। আবার অন্যদের মতে, গণভোটের ফল বিপক্ষে গেলে দল ক্ষমতা হইতে সরিয়া যাইতে বাধ্য হইবে। এতসব মতানৈক্যের মধ্যে কোনো ব্যক্তিই যে সহসা ঐক্যের প্রতীক হইয়া কনজারভেটিভদের রক্ষা করিতে পারিবেন তাহা মনে হইতেছে না।অন্যদিকে, ক্ষমতাসীনদের অন্তর্দ্বন্দ্বের বিপরীতে বেশ সুবিধাজনক অবস্থানে রহিয়াছে বিরোধী দল লেবার পার্টি। থেরেসা মের পদত্যাগের পরপর নূতন একটি সাধারণ নির্বাচনের আহ্বান জানাইয়াছেন লেবার পার্টি নেতা জেরেমি করবিন। উল্লেখ্য, জনমত জরিপে অনেক দিন ধরিয়াই কনজারভেটিভ পার্টির তুলনায় বেশ আগাইয়া আছে লেবার পার্টি। তবে ব্রেক্সিট বিষয়ে লেবার পার্টির ভিতরেও ভালোরকমের মতভেদ বিরাজ করিতেছে। বিশেষ করিয়া লেবার পার্টির এমপিদের বড় একটি অংশের সহিত  ব্রেক্সিট  প্রসঙ্গে অন্যান্য নেতার মতানৈক্য প্রকট হইয়া উঠিয়াছে অনেকদিন যাবত্। এমতাবস্থায় এই দুই অংশের গ্রহণযোগ্যতার মধ্যে থাকিয়া ব্রেক্সিট প্রসঙ্গে করবিন কতদূর অগ্রসর হইতে পারিবেন তাহা একটি বড় প্রশ্ন বৈকি। 



41676,57493
বাংলাদেশে জনজীবন
অন্যান্য
প্রকাশ : ২৭ মে ২০১৯, ০০:০০
বাংলাদেশে জনজীবনের অবস্থা নিয়ে এদেশের সরকার ধনিক-বণিকেরা, বিশিষ্ট নাগরিকেরা ও রাজনীতিবিদেরা কেবল নিজেদের স্বার্থে যতটা দরকার ততটাই চিন্তা করেন। তাঁরা জনসাধারণকে রক্ষা করেন কেবল নিজেদের প্রয়োজনে, জনগণের দিক থেকে জনগণকে দেখেন না। জনগণের মধ্যেও আত্মসচেতনতা, আত্মমর্যাদাবোধ, আত্মশক্তির উপলব্ধি এবং নিজেদের অধিকার প্রতিষ্ঠার চিন্তা ও চেষ্টা নেই। জনগণের (of the people by the people for the people) কোনো রাজনৈতিক দল বা নেতৃত্ব নেই। বাইরের সাম্রাজ্যবাদী মহল ও বিশ্বব্যাংকও বাংলাদেশকে— বাংলাদেশের জনগণকে— তাদের স্বার্থে ব্যবহার করে। বাংলাদেশে রাজনীতির নামে এখন যা কিছু চলছে তাতে রাজনীতি নেই— বাংলাদেশ এখন নিঃরাজনীতিকৃত। গত সাতচল্লিশ বছরে রাষ্ট্র হিসেবে বাংলাদেশ কি গড়ে উঠেছে? রাষ্ট্র কী?বাংলাভাষার দেশে রামমোহন, বিদ্যাসাগর, বঙ্কিম, রবীন্দ্রনাথ, বেগম রোকেয়া, কাজী আব্দুল ওদুদ, কবি নজরুল প্রমুখের মধ্য দিয়ে ঘটেছিল এক রেনেসাঁস। তার ধারাবাহিকতায় বঙ্গ-ভঙ্গ বিরোধী আন্দোলনের (১৯০৫-১১) সময়ে দেখা দিয়েছিল রাজনৈতিক আন্দোলন ও গণজাগরণ। আন্দোলনের মধ্যে আত্মপ্রকাশ করেছিলেন সুবেন্দ্রনাথ বন্দ্যোপাধ্যায়, বিপিনচন্দ্র পাল, চিত্তরঞ্জন দাস, সুভাষচন্দ্র বসু, এ কে ফজলুল হক, আবুদল হামিদ খান ভাসানী, শেখ মুজিবুর রহমান প্রমুখ নেতা। এরই মধ্যে ঘটেছে ব্রিটিশ শাসকের অবসান, জমিদারি ব্যবস্থার বিলোপ, স্বাধীন বাংলাদেশের প্রতিষ্ঠা। স্বাধীন বাংলাদেশ প্রতিষ্ঠার পরে গণজাগণের ধারায় চলে দুর্নীতি-বিরোধী আন্দোলন; কিন্তু পরবর্তী সামরিক শাসন গণজাগরণের ধারাকে অব্যাহত রাখেনি।  ফজলুল হক, ভাসানী ও জাসদের রাজনীতির কোনো ধারবাহিকতা নেই। মার্কবাদী ধারার কোনো অগ্রগতিই নেই। এর মধ্যে গড়ে তোলা হয়েছে এনজিও ও সিএসও (সিভিল সোসাইটি অরগানাইজেশন)। ১৯৮০-র দশক থেকে বাংলাদেশের রাজনীতির গতি ও প্রকৃতি নির্ধারণে এনজিও ও সিএসওর রয়েছে অসাধারণ গুরুত্বপূর্ণ ভূমিকা। এ সবের মধ্য দিয়ে বাংলাদেশ হয়ে পড়েছে নিঃরাজনীতিকৃত এবং গণজাগরণ লোপ পেয়েছে। ১৯৮০-র দশকের সরকার উত্খাতের আন্দোলনে গণজাগরণের বৈশিষ্ট্য ছিল না, ছিল হুজুগের সব  বৈশিষ্ট্য। এ সবের মধ্যে জনজীবনে চলছে চরম দুর্গতি।ফরাসি বিপ্লব ১৭৮৯ থেকে সোভিয়েত ইউনিয়নের বিলোপ ১৯৯১ পর্যন্ত কালে পর্যায়ক্রমে দুনিয়াব্যাপী গিয়েছে গণজাগরণের ও প্রগতির কাল। এর মধ্যে গিয়েছে উপনিবেশবাদ, ফ্যাসিবাদ, দুই বিশ্বযুদ্ধ। মার্কসবাদ অবলম্বন করে সভ্যতার সংকট কাটিয়ে ওঠার চেষ্টা ছিল; কিন্তু সোভিয়েত ইউনিয়নের বিলোপের পর সে ধারার অবসান ঘটেছে। তাতে সভ্যতার সংকট ঘণীভূত রূপ নিয়ে সামনে এগোচ্ছে। মানব জাতি এখন কি সভ্যতার ধারা ধরে চলছে? না বর্বরতার?এই বাস্তবতায় বাংলাদেশের জনজীবনে চলছে চরম দুর্গতি। গতানুগতিক রাজনীতি ও কথিত সুশাসনের প্রচেষ্টা ছাড়া সংকটের অবসান ঘটানো যাবে না। এতে সংকট বাড়ছে এবং বাড়বে।সংকটের দিকটা একটু দেখা যাক। রাজনীতিতে রাজনীতি নেই। যা আছে তা রাষ্ট্রে ও জাতি গঠনের পরিপন্থি জনজীবনের সমস্যাবলির প্রতি প্রধান রাজনৈতিক দলগুলোর দৃষ্টি এতটাই আছে যতটা তাদের নিজেদের স্বার্থে দরকার। রাজধানী ঢাকায় জনজীবন দুর্গত— বসবাসের অযোগ্য। এখন দূষিত পানি নিয়ে আলোচনা চলছে। প্রকৃতপক্ষে কেবল পানি কেন, সবই দূষিত। চলাচল দুষ্কর নারী-পুরুষ সম্পর্ক, পরিবার-ব্যবস্থা ভেঙে পড়েছে. পুনর্গঠন নিয়ে কোনো চিন্তা নেই। কেবল শাস্তি দিয়ে সমস্যার সমাধানের উপায় নিদের্শ করা হচ্ছে। সর্বত্র অপসংস্কৃতির চর্চা চলছে। বাংলাদেশে সংস্কৃতি এক হারানো প্রত্যয়। সড়ক দুর্ঘটনায় প্রতিদিন অনেক লোক প্রাণ হারাচ্ছে। আইনগত সমাপ্তি ছাড়া সমস্যা সমাধানের প্রস্তাব করা হচ্ছে। দশকের পর দশক ধরে র্যাব, পুলিশ সন্দেহভাজন লোকদের বিনাবিচারে হত্যা করে চলছে। সরকারি অফিসাদিতে দুর্নীতি ক্রমবর্ধমান। কেবল দুর্নীতি দমন কমিশন ও ট্রান্সপারেন্সি ইন্টারন্যাশনালের দ্বারা সমস্যার সমাধানের চেষ্টা করা হচ্ছে। ক্ষমতাসীন দলের অনেক লোক সমাজের স্তরে স্তরে জুলুম-জবরদস্তি চালিয়ে যাচ্ছে। শিক্ষাব্যবস্থা গণবিরোধী ও দুর্গত। চিকিত্সাব্যবস্থা দুর্গত। জনস্বাস্থ্য অবহেলিত। বেকার সমস্যাও ভয়াবহ। ভিক্ষুক, প্রতিবন্ধী, পঙ্গু বাড়ছে। রাষ্ট্রের, জাতির ও জনজীবনের অবস্থা দেখে লোকে বলে— ‘সারা অঙ্গে ঘা, মলম দেব কোথা।’ জনজীবন এতটাই দুর্গত যে, এই অবস্থার বর্ণনা দেওয়ার মতো ভাষা আমার নেই। বাংলাদেশের জনগণ সাংস্কৃতিক অবক্ষয়ের মধ্য দিয়ে চলতে চলতে এখন জনগোষ্ঠীগত অবক্ষয়ের মধ্যে পড়ে গেছে।লোকে অস্তিত্বের ও আর্থিক উন্নতির আশায় প্রাণপণে পরিশ্রম করছে। তার ফলে কৃষি উত্পাদন অনেক বেড়েছে এবং অব্যাহত গতিতে চলছে। শিল্প কারখানার শ্রমিকেরা প্রাণপণে কাজ করছে এবং উত্পাদন চালিয়ে যাচ্ছে। পোশাক শিল্পে প্রধানত নারী শ্রমিকদের শ্রমে উত্পাদন হচ্ছে, তাতে আমাদের জীবিকার সংস্থান হচ্ছে, সরকারের আয় হচ্ছে। বিদেশে শ্রমিকরা গিয়ে আয় করছে— তাতে তাদের পরিবার সচ্ছলতা অর্জনের চেষ্টা করছে, সরকারেরও আয় হচ্ছে। মধ্যপ্রাচ্যে ইঙ্গ-মার্কিন সাম্রাজ্যবাদ ও ন্যাটো বাহিনী যে হত্যাযজ্ঞ ও যুদ্ধ চালাচ্ছে, তার সহায়তায় এবং আরব জাতিগুলোর স্বাধীনতা সংগ্রামকে দমন করার কাজে বাংলাদেশ কথিত আন্তর্জাতিক শান্তিরক্ষা বাহিনীতে সৈন্য পাঠাচ্ছে। তাতে এই সৈন্যদের পরিবারের ও সরকারের আয় হচ্ছে। বাংলাদেশে সরকার এখন আগের তুলনায় অনেক ধনী। সরকার রাস্তাঘাট, সেতু, সরকারি প্রতিষ্ঠানের দালানকোঠা ইত্যাদি নির্মাণ করছে। জনমনে ধারণা আছে যে, এসব কাজে সীমাহীন দুর্নীতি চলছে। সরকারি লোকদের এবং সরকারি দলের লোকদের নৈতিক অবস্থা সম্পর্কে জনমনে ভালো ধারণা নেই। লোকে বলাবলি করে যে, দেশে আর্থিক দুর্নীতি চলছে। সরকার অবশ্য দুর্নীতি দমন কমিশনকে আগের তুলনায় আরো বেশি সক্রিয় করেছে। প্রশ্ন হলো— সমস্যা কি কেবল শাস্তি দিয়ে সমাধান করা যাবে? দেশের লেখক, শিল্পী, চিন্তাবিদ, গবেষক— প্রায় সবাই সিএসওতে নিয়োজিত হয়ে সুস্থ স্বাভাবিক চিন্তা হারিয়ে ফেলেছেন। সরকার ও রাজনীতিবিদেরা সিএসওর বিশিষ্ট নাগরিকেরা যেসব পরামর্শ দিয়ে আসছেন তা দ্বারা রাজনীতির ও জনজীবনের উন্নয়ন, কোনো পক্ষেই দেখা যাচ্ছে না। প্রধানত তাদের কার্যকলাপের ফলেই বাংলাদেশ এখন নিঃরাজনীতিকৃত। আমার মনে হয় না যে, সিএসওর বুদ্ধিজীবীদের পরামর্শ বাংলাদেশের রাজনীতির ও জনজীবনের উন্নতিতে কোনো কাজে লাগছে।যেসব সমস্যার কথা এখানে উল্লেখ করলাম সেগুলোর বাইরে আরো অনেক সমস্যা আছে। প্রতিবছর মানবাধিকার লঙ্ঘনের দৃষ্টান্ত অগণিত।এসব সমস্যার সমাধানের জন্য সিভিল সোসাইটি সংগঠনগুলো মানবাধিকার সংরক্ষণে ও সুশাসনে গুরুত্ব দিচ্ছে এবং প্রতিদিনই এসব বিষয়ে বক্তব্য দিয়ে তারা সরকারের উপর ও প্রশাসনের উপর চাপ দিচ্ছে। তাতে কোনো ফল হচ্ছে না। সরকারের উপর তারা চাপ সৃষ্টি করেছে পুলিশি ব্যবস্থা ও জেল-ফাঁসি দিয়ে সমস্যার সমাধান করার জন্য। তাদের প্রচারের ফলে জনমনে ধারণা হচ্ছে যে, সরকার দিয়ে, রাজনীতিবিদদের দিয়ে কোনো সুফল হবে না। সরকার জেল-ফাঁসি দিচ্ছে না। সুতরাং সামাজিক আন্দোলন দিয়ে সমস্যাটির সমাধান করতে হবে। সামাজিক আন্দোলন দিয়ে কীভাবে সমস্যাবলির সমাধান হবে, সে কথা তারা স্পষ্ট করে বলছে না কিংবা বলতে পারছে না। আমার ধারণা, সিএসওরা যে সমাধান দেখাচ্ছে তা দ্বারা সমাধান হবে না। তাতে সরকার, রাজনৈতিক দল ও রাজনীতি দুর্বল হচ্ছে। বিশ্বব্যাংকের কর্তৃত্ব বাড়ছে। জাতি নিঃরাজনীতিকৃত হয়ে পড়েছে।সমাধান তা হলে কীভাবে হবে? সিভিল সোসাইটি অরাজনৈতিক উপায়ে সামাজিক আন্দোলন দ্বারা মানবাধিকার প্রতিষ্ঠার, দুর্নীতি দমনে, সন্ত্রাস ও জঙ্গিবাদ দমনের দ্বারা সমস্যার সমাধানের উপর নির্দেশ করে চলছে। অবাধ, সুষ্ঠু নিরপেক্ষ, সব দলের অংশগ্রহণের নির্বাচন অনুষ্ঠানের জন্য তারা তত্ত্বাবধায়ক সরকারের কথাও ক্রমাগত প্রচার করে আসছে। সরকারের বাইরে যেসব রাজনৈতিক দল আছে সেগুলোও সিভিল সোসাইটি মহলে বক্তব্যের প্রতিধ্বনি করে চলছে। এতে কোনো সুফল হচ্ছে না, হবে না।রাজনীতির উন্নতির জন্য উন্নত চরিত্রের নতুন রাজনীতি লাগবে। উন্নত চরিত্রের নেতৃত্ব সৃষ্টি করতে হবে। তার জন্য নতুন রাজনীতির সঙ্গে নতুন রাজনৈতিক দল ও নতুন নেতৃত্ব লাগবে। রাজনৈতিক দলকে অবশ্যই জনসম্পৃক্ত হতে হবে। দূতাবাসমুখী রাজনীতি, ওয়াশিংটনমুখী রাজনীতি বর্জন করতে হবে।নতুন উন্নত রাজনীতির জন্য স্বতন্ত্র নতুন চিন্তা ও কাজের ধারা সৃষ্টি করতে হবে। সেই ধারার আলোচনা সমালোচনা ও তর্ক-বিতর্ক দরকার। ভুল থেকে শিক্ষা নিয়ে শুদ্ধতার দিকে এগোতে হবে। দীর্ঘ সাধনা ও সংগ্রাম লাগবে। তার জন্য গতানুগতিকতা ত্যাগ করে প্রগতি লাগবে।n লেখক :প্রগতিশীল চিন্তাবিদ, প্রাক্তন অধ্যাপক, ঢাকা বিশ্ববিদ্যালয়  



41677,57494
আদিবাসী শব্দের ব্যবহার সংবিধান পরিপন্থি
অন্যান্য
প্রকাশ : ২৭ মে ২০১৯, ০০:০০
বাংলাদেশের ক্ষুদ্র জাতি গোষ্ঠীগুলোর নৃতাত্ত্বিক পরিচয় নিয়ে বেশ কিছুদিন ধরেই আমাদের দেশে এক ধরনের অনাকাঙ্ক্ষিত বিতর্ক চলছে। বাংলাদেশ সংবিধানের পঞ্চদশ সংশোধনীতে বাংলাদেশে বসবাসরত বিভিন্ন ক্ষুদ্র সম্প্রদায়/ গোষ্ঠীকে উপজাতি/ক্ষুদ্র জাতিসত্তা/নৃ-গোষ্ঠী বলে অভিহিত করা হয়েছে। উপজাতীয় সম্প্রদায়কে কোনো অবস্থাতেই আদিবাসী হিসেবে উল্লেখ না করার বিষয়ে সংবিধানে সুস্পষ্ট নির্দেশনা রয়েছে। সংবিধানের কোথাও ‘আদিবাসী’ শব্দের স্বীকৃতি নেই। সংবিধানই যেখানে বিষয়টি পরিষ্কার করে দিয়েছে তাই এ নিয়ে কারো মধ্যে দ্বিধা থাকার কথা ছিল না। গণমাধ্যমে সংবিধান পরিপন্থি ‘আদিবাসী’ শব্দ ব্যবহার বন্ধের অনুরোধ জানিয়ে ২০১৮ সালের ১৮ অক্টোবর তথ্য অধিদপ্তর হতে সাংবাদিকদের পরামর্শ দেওয়া হয়। কিন্তু সংবিধান উপেক্ষা করে ক্ষুদ্র নৃ-গোষ্ঠীগুলোর ‘আদিবাসী’ স্বীকৃতি আদায়ের জন্য মহলবিশেষ প্রচেষ্টা চালিয়ে যাচ্ছে।ইতিহাস ঘেঁটে দেখা যায়, বাংলাদেশ নামের এই ভূখণ্ডে কখনোই কোনো আদিবাসীর বসবাস ছিল না। নৃতাত্ত্বিক সংজ্ঞায় আদিবাসী বা ‘এবোরিজিন্যালস’রা হচ্ছে— কোনো অঞ্চলের আদি ও অকৃত্রিম ভূমিপুত্র বা Son of the soil। প্রখ্যাত নৃতত্ত্ববিদ মর্গানের সংজ্ঞা অনুযায়ী আদিবাসী হচ্ছে—কোনো স্থানে স্মরণাতীতকাল থেকে বসবাসকারী আদিমতম জনগোষ্ঠী যাদের উত্পত্তি, ছড়িয়ে পড়া এবং বসতি স্থাপন সম্পর্কে বিশেষ কোনো ইতিহাস জানা নেই। কিন্তু বাংলাদেশে, বিশেষ করে পার্বত্য চট্টগ্রাম অঞ্চলে বসবাসকারী বিভিন্ন ক্ষুদ্র জাতিগোষ্ঠীগুলোর ইতিহাস পর্যালোচনায় দেখা যায়, তারা ওই অঞ্চলের অকৃত্রিম ভূমিপুত্র বা আদিবাসী নয়। বরঞ্চ বাঙালিরাই তাদের আগে সেখানে গিয়ে বসতি গড়েছেন। ১৯৯৭ সালের ২ ডিসেম্বর পার্বত্য চট্টগ্রাম বিষয়ক জাতীয় কমিটির সাথে সন্তু লারমার নেতৃত্বাধীন পার্বত্য চট্টগ্রাম জনসংহতি সমিতির মধ্যে সম্পাদিত পার্বত্য শান্তি চুক্তিতে অত্যন্ত সঙ্গতকারণে ‘উপজাতি’ শব্দটি ব্যবহার করা হয়েছে। চুক্তির ‘ক’ ধারার ‘১’ উপধারায় উল্লেখ করা হয়েছে—‘উভয়পক্ষ পার্বত্য চট্টগ্রাম অঞ্চলকে উপজাতি অধ্যুষিত অঞ্চল হিসেবে বিবেচনা করিয়া এই অঞ্চলের বৈশিষ্ট্য সংরক্ষণ এবং এই অঞ্চলের সার্বিক উন্নয়ন অর্জন করার প্রয়োজনীয়তা স্বীকার করিয়াছেন’। চুক্তির ‘খ’ ধারার ‘১’ উপধারায় বলা হয়েছে—‘পার্বত্য জেলা পরিষদের আইনে বিভিন্ন ধারায় ব্যবহূত উপজাতি শব্দটি বলবত্ থাকিবে’। পার্বত্য শান্তি চুক্তির আগে প্রায় দুই দশকের বেশি সময় ধরে পার্বত্য চট্টগ্রামে অস্থিতিশীল পরিস্থিতি থাকাকালে জনসংহতি সমিতির কোনো নেতার মুখে আদিবাসী শব্দের ব্যবহার শোনা যায়নি। চুক্তি পরবর্তী দশ বছরেও এ নিয়ে কেউ তেমন উচ্চবাচ্য করেননি। জনসংহতি সমিতির নেতৃবৃন্দ নিজেরাও কখনো আদিবাসী শব্দটি ব্যবহার করেন না। এক্ষেত্রে কিছুটা কৌশলী অবস্থান নিয়ে তারা কখনো উপজাতি আবার কখনো ‘জুম্ম জাতি’ উল্লেখ করেন।প্রাপ্ত তথ্যে জানা যায়, ২০১৪ সালের ১১ আগস্ট সাবেক পার্বত্য চট্টগ্রাম বিষয়ক প্রতিমন্ত্রী দীপঙ্কর তালুকদার রাঙ্গামাটিতে এক অনুষ্ঠানে বলেন, ‘আমি ১৯৯৪ সালে বাংলাদেশে যখন প্রথম আন্তর্জাতিক আদিবাসী দিবস উদযাপন করেছিলাম, তখন সন্তু লারমা (জনসংহতি সমিতির সভাপতি) বলেছিলেন এই দেশে কোনো আদিবাসী নেই, এখানে আমরা সবাই উপজাতি। জুম্ম জনগণের আন্দোলন ভিন্ন খাতে প্রবাহিত করার জন্য আদিবাসী দিবস পালন করা হচ্ছে’। সাবেক প্রতিমন্ত্রী আরো বলেন, ১৯৯৭ সালে পার্বত্য চুক্তি সম্পাদনের সময়ে আমি সন্তু লারমাকে বলেছিলাম এ সময়ে উপজাতির পরিবর্তে আদিবাসী বিষয়টি অন্তর্ভুক্ত করে ফেলি, তখনও সন্তু লারমা রাজি হননি। সন্তু লারমা বলেছিলেন আমরা আদিবাসী নই, আমরা উপজাতি। বিগত তত্ত্বাবধায়ক সরকারের বিশেষ উপদেষ্টার দায়িত্ব পালনকালে চাকমা সার্কেল চিফ ব্যারিস্টার দেবাশীষ রায় সরকারিভাবেই লিখেছেন—বাংলাদেশে কোনো আদিবাসী নেই,  কিছু জনগোষ্ঠী আছে উপজাতি।মূলত এদেশে বিশেষ ভাবাদর্শ প্রচারে নিয়োজিত এক শ্রেণির বুদ্ধিজীবীর বক্তৃতা, বিবৃতিতে উপজাতির পরিবর্তে আদিবাসী শব্দটি শোনা যায়। তাদের দ্বারা অনুপ্রাণিত গুটিকয়েক সংবাদমাধ্যমও আদিবাসী শব্দের ব্যবহারে স্বাচ্ছ্যন্দ বোধ করে। এই প্রবণতা জোরালো রূপ ধারণ করে ২০০৭ সালের ১৩ সেপ্টেম্বর ‘আদিবাসী জনগণের অধিকার বিষয়ে জাতিসংঘের ঘোষণাপত্র ২০০৭’ গৃহীত হওয়ার পরপরই। আদিবাসীদের অধিকার আদায়ে আন্দোলনকারীদের মধ্যে তখন নতুন করে প্রাণপ্রবাহ সৃষ্টি হয়। যুগ যুগ ধরে উপজাতি হিসেবে পরিচিত ক্ষুদ্র জাতিগোষ্ঠীগুলোকে হঠাত্ আদিবাসী অভিধা দেওয়ার জন্য বিভিন্ন মহল থেকে প্রচেষ্টা শুরু হয়, যা আজও অব্যাহত রয়েছে। সম্প্রতি দুর্নীতিবিরোধী সংগঠন টিআইবি (ট্রান্সপারেন্সি ইন্টারন্যাশনাল বাংলাদেশ) উপজাতিদের ‘আদিবাসী’ স্বীকৃতির দাবি জানিয়েছে। গত ১০ মার্চ ঢাকায় টিআইবির ধানমন্ডিস্থ কার্যালয়ে আয়োজিত সংবাদ সম্মেলনে প্রতিষ্ঠানটির নির্বাহী পরিচালক ড. ইফতেখারুজ্জামান বলেন, ‘ইতিবাচক অগ্রগতি সত্ত্বেও বাংলাদেশে আদিবাসী ও দলিতদের অধিকার ও সেবা প্রাপ্তির ক্ষেত্রে বঞ্চনা, অনিয়ম ও দুর্নীতির শিকার হওয়ার চিত্রটি বেশ প্রকট। এক্ষেত্রে আইনি ও সাংবিধানিক কাঠামোতেও দুর্বলতা রয়েছে।...তাই সংবিধানে আদিবাসী ও দলিতদের স্বতন্ত্র ও আলাদা পরিচয় নিশ্চিত করতেই হবে’। সংবাদ সম্মেলনে সকল নাগরিকের সমান অধিকার নিশ্চিতে আদিবাসী ও দলিতদের সাংবিধানিক স্বীকৃতি দিয়ে খসড়া বৈষম্য বিলোপ আইন কার্যকর করাসহ ১৩ দফা সুপারিশ করে টিআইবি।ক্ষুদ্র জাতিগোষ্ঠীর আদিবাসী স্বীকৃতির দাবির যৌক্তিকতা অনুধাবনের জন্য আদিবাসী শব্দের ব্যবহার বাংলাদেশের জন্য কতটা প্রাসঙ্গিক তা জানা অত্যন্ত জরুরি। প্রথমত, এক্ষেত্রে সাধারণত জাতিসংঘের আদিবাসী বিষয়ক ঘোষণাপত্র এবং আইএলও কনভেনশনের দোহাই দেওয়া হয়ে থাকে; কিন্তু জেনে রাখা ভাল যে, এই ঘোষণাপত্র এবং কনভেনশনের কোনোটির সঙ্গেই বাংলাদেশ নেই। আদিবাসী স্বীকৃতি দেওয়ার ফলে বাংলাদেশের স্বাধীনতা ও সার্বভৌমত্ব বিপন্ন হতে পারে—এমন যুক্তি দেখিয়ে অনেকে বলেন, আদিবাসী আন্দোলনকারীরা প্রকারান্তরে রাষ্ট্রবিরোধী ষড়যন্ত্রে মদদ দিচ্ছেন। দ্বিতীয়ত, আদিবাসী শব্দটির সর্বজনগ্রাহ্য কোনো সংজ্ঞাও আসলে নেই। জাতিসংঘের ফ্যাক্টশিটে বলা হয়েছে, আদিবাসীদের বৈচিত্র্যের কথা বিবেচনা করে, জাতিসংঘের কোনো সংস্থাই এই শব্দটির কোনো আনুষ্ঠানিক সংজ্ঞা প্রণয়ন করেনি। সংজ্ঞা স্পষ্ট না করেই আদিবাসীদের বিভিন্ন ধরনের অধিকার এবং সুবিধাদির কথা বিবৃত হয়েছে। এ কারণে আদিবাসী শব্দটিকে সুযোগসন্ধানী চক্র তাদের স্বার্থ আদায়ের হাতিয়ার হিসেবে ব্যবহার করতে পারে।পৃথিবীতে মানবাধিকার, গণতন্ত্র, বাক স্বাধীনতা ও সামাজিক ন্যায় বিচার প্রতিষ্ঠায় যেসব দেশ জোরালো ভূমিকা পালন করছে সেসব দেশও আইএলও কনভেনশন-১৬৯ এবং জাতিসংঘ আদিবাসী বিষয়ক ঘোষণাপত্র-২০০৭ গ্রহণ করেনি। তারা সংবিধানের সঙ্গে সাংঘর্ষিক এবং সমাজে বিভক্তি সৃষ্টি করে এমন কোনো কিছু করতে নারাজ। এসব দেশের মধ্যে বাংলাদেশও রয়েছে। এই সিদ্ধান্ত বাংলাদেশ সরকারের দূরদর্শিতার পরিচায়ক তা বলাই যায়।n লেখক :সাংবাদিক 



41678,57495
জলবায়ু পরিবর্তন মোকাবিলায় সবুজ আন্দোলন
অন্যান্য
প্রকাশ : ২৭ মে ২০১৯, ০০:০০
বাংলাদেশ উন্নয়নশীল দেশ। জলবায়ুর বিরূপ প্রভাব মোকাবিলা করার জন্য আমাদেরকে নিজেদের রিসোর্স ব্যবহার করতে হবে। নিজেদের উদ্ভাবিত পদ্ধতিতেই এ সমস্যার সমাধান খুঁজতে হবে।বাংলাদেশের পেক্ষাপটে জলবায়ু পরিবর্তনের প্রভাব মোকাবিলার  সর্বোত্তম  উপায় হতে পারে সবুজ আন্দোলন। সহজভাবে বললে, সবুজ আন্দোলন বলতে বোঝায় সারা বাংলাদেশকে সবুজে রূপান্তরিত করার জন্য বৃক্ষরোপণ করা। এই আন্দোলনের নাম দেওয়া যেতে পারে ‘গ্রীন মুভমেন্ট অব বাংলাদেশ’ বা সবুজ আন্দোলন। জলবায়ুর পরিবর্তনের প্রভাব  মোকাবিলায় বৃক্ষরোপণের চেয়ে আর কোনো সহজ ও  সর্বোত্তম উপায় খুঁজে পাওয়া যাবে না। কারো মুখাপেক্ষী না হয়ে জলবায়ু পরিবর্তন মোকাবিলায় নিজেদেরই উদ্যোগী হতে হবে। সবার মাঝে সবুজ আন্দোলনের বার্তা ছড়িয়ে দিতে হবে। সবুজ আন্দোলন দেশব্যাপী ছড়িয়ে দেওয়ার জন্য সুপরিকল্পনা প্রয়োজন। প্রয়োজনে জাতীয়ভাবে অধিদপ্তর কিংবা বিশেষায়িত সংস্থা গঠন করা যেতে পারে  যার কাজ হবে সারা দেশে জলবায়ুর বিরূপ প্রভাব ও  বৃক্ষরোপণের প্রয়োজনীয়তা সম্পর্কে সবাইকে সচেতন করে তোলা। দেশব্যাপী বৃক্ষরোপণ কর্মসূচি গ্রহণ করা।জলবায়ু পরিবর্তন মোকাবিলায় সবুজ আন্দোলনে অর্থাত্ বৃক্ষরোপণ কর্মসূচিতে প্রধান ভূমিকা পালন করতে পারে বাংলাদেশের শিক্ষার্থী সমাজ। শিক্ষার্থীরা যেমন খুব সহজেই জলবায়ু পরিবর্তনের প্রভাব বুঝতে পারে তেমনি জলবায়ু পরিবর্তনের প্রভাব মোকাবিলায় তাদের হাতে-কলমে  বৃক্ষরোপণ কর্মসূচিতে অংশগ্রহণ নিশ্চিত করতে হবে।বাংলাদেশের মোট শিক্ষার্থীর সংখ্যা ৩ কোটিরও বেশি, কোনো কোনো দেশের মোট জনসংখ্যা এত নয়, এই বিপুল পরিমাণ শিক্ষার্থীদের যদি সবুজ আন্দোলনে যুক্ত করে বৃক্ষরোপণ কর্মসূচি পালন করা যায় তাহলে প্রত্যেক শিক্ষার্থী যদি একটি করেও বৃক্ষরোপণ করে তাহলে মোট ৩ কোটি বৃক্ষরোপণ করা হবে। ৩ কোটি শিক্ষার্থী যদি প্রতি বছর ২টি করে বৃক্ষরোপণ করে তাহলে এক বছরে মোট ৬ কোটি বৃক্ষরোপণ করা হবে। বাংলাদেশে প্রতিবছর ৬ কোটি বৃক্ষরোপণ করা হলে আগামী কয়েক বছরের মধ্যে দেশটা সবুজে ভরে যাবে। জলবায়ু পরিবর্তনের ফলে তলিয়ে যাবে না দেশের নিম্নাঞ্চল। জীববৈচিত্র্য ধ্বংসের হাত থেকে রক্ষা পাবে।কিন্তু সবুজ আন্দোলনের মাধ্যমে সারা দেশে বৃক্ষরোপণ কর্মসূচি ছড়িয়ে দেওয়া সহজ বিষয় নয়। সরকারি সহযোগিতা এবং বেসরকারি সংস্থাগুলোকে এগিয়ে আসতে হবে।এক্ষেত্রে শুরুটা করা যেতে পারে বাংলাদেশের সকল প্রাথমিক বিদ্যালয়ের শিক্ষার্থীদের মধ্যে দিয়ে। দেশে প্রাথমিক বিদ্যালয়ের শিক্ষার্থীদের সংখ্যা দেড় কোটি।এই দেড় কোটি শিশু শিক্ষার্থীকে প্রতিবছর বর্ষা মৌসুমে একটি নির্দিষ্ট দিনে প্রত্যেকে একটি করে গাছ লাগানোর জন্য উত্সাহিত করা হবে। সকল প্রাথমিক বিদ্যালয়ের শিক্ষক ও শিশু শিক্ষার্থীদের নিয়ে এই দিনে বৃক্ষরোপণ উত্সবের আয়োজন করা যেতে পারে।শহরের শিক্ষার্থীদের বাসার ছাদে কিংবা টবে গাছ লাগাতে উত্সাহিত করতে হবে। শিশুরা যেমন আনন্দ পাবে তেমনি তাদের মাঝে পরিবেশ সচেতনতা বাড়বে।এরপর দেশব্যাপী মাধ্যমিক স্তরের শিক্ষার্থীদের নিয়ে জলবায়ু পরিবর্তন ও বৃক্ষরোপণের প্রয়োজনীয়তা সম্পর্কে বিভিন্ন ক্যাম্পেইন করা যেতে পারে। দেশে মাধ্যমিক স্তরের শিক্ষার্থীদের সংখ্যা ৭৫ লাখ। প্রতিটি মাধ্যমিক বিদ্যালয়ে জলবায়ু পরিবর্তন বিষয়ে শিক্ষার্থীদের মাঝে টিম গঠন করা যেতে পারে। এই টিমগুলোর কাজ হবে নির্দিষ্ট দিনে সহশিক্ষা কার্যক্রমের অংশ হিসেবে নিজ নিজ এলাকায় গিয়ে জলবায়ু পরিবর্তন সম্পর্কে জনসচেতনতা তৈরি করা, বৃক্ষরোপণে এলাকাবাসীকে উত্সাহিত করা। নিজ নিজ এলাকায় বৃক্ষরোপণ উত্সব পালন করা। বছরের নির্দিষ্ট দিনে নিজেরা বৃক্ষরোপণ করা। মাধ্যমিক স্তরের প্রতিটি শিক্ষার্থী যদি প্রতিবছর একটি করে বৃক্ষরোপণ করে তাহলে তাদের রোপিত বৃক্ষের সংখ্যা হবে বছরে ৭৫ লাখ। ফলে দেশের বনভূমির পরিমাণ বাড়বে। সবুজে ভরে উঠবে সমগ্র দেশ। কোনো দেশে বছরে ৭৫ লাখ বৃক্ষরোপণ করলে সেই দেশে জলবায়ু পরিবর্তনের আঘাত খুব বেশি প্রভাব ফেলতে পারবে না। মাধ্যমিক স্তরের শিক্ষার্থীরা যেহেতু উদ্যমী ও চঞ্চল তাই এদের সহজে ‘গ্রীন মুভমেন্ট অব বাংলাদেশ’ বা সবুজ আন্দোলনে যুক্ত করা যেতে পারে ফলে একইসঙ্গে  তাদের সহশিক্ষা কার্যক্রমও সম্পন্ন হবে।তবে এই সবুজ আন্দোলন তখনই ছড়িয়ে দেওয়া সম্ভব হবে যখন পৃষ্ঠপোষকতা করা হবে। পৃষ্ঠপোষকতার মাধ্যমে এই আন্দোলন  একবার ছড়িয়ে পড়লে জলবায়ু পরিবর্তনের প্রভাব রোধে এটি হবে বাংলাদেশের একটি যুগান্তকারী পদক্ষেপ।n লেখক:শিক্ষার্থী, ঢাকা বিশ্ববিদ্যালয়



41679,57496
ঈদে ট্রেনভ্রমণ টিকিটপ্রাপ্তিতে বিশৃঙ্খলা কাম্য নয়
অন্যান্য
প্রকাশ : ২৭ মে ২০১৯, ০০:০০
পবিত্র ঈদ উপলক্ষে বিগত বছরগুলোতে বাংলাদেশ রেলওয়ের অগ্রিম টিকিট শুধু কমলাপুর রেলওয়ে স্টেশন কাউন্টারে বিক্রি করা হতো। টিকিট সংগ্রহ করতে হাজার মানুষের উপচে পড়া ভিড় দেখার মতো থাকত। টিকিট সংগ্রহের জন্য দাঁড়ানো মানুষের লাইন শেষ হতে না হতেই নির্ধারিত টিকিট শেষ হয়ে যেত, যা চিরাচরিত সত্য। একটি মাত্র স্টেশন কাউন্টারে অগ্রিম টিকিট বিক্রির কারণে যাত্রীদের ভোগান্তি ছিল সীমাহীন। এ থেকে দ্রুত পরিত্রাণ দরকার হয়ে পড়েছিল। পত্রপত্রিকায় এ নিয়ে লেখালেখি করেছিলাম বিস্তর। ট্রেনের অগ্রিম টিকিট শুধু কমলাপুর রেলওয়ে স্টেশন কাউন্টারে দেওয়া হবে কেন? অন্যান্য স্টেশন কাউন্টারে কি দেওয়া যায় না? এ বছর এসে শুনলাম, বাংলাদেশ রেলওয়ে কর্তৃপক্ষ তাদের সিদ্ধান্ত পরিবর্তন করেছেন। পবিত্র ঈদ উপলক্ষে শহরের পাঁচটি স্থানে চলছে অগ্রিম টিকিট বিক্রি কার্যক্রম। স্থানগুলো হল- কমলাপুর রেলওয়ে স্টেশন, বিমানবন্দর রেলওয়ে স্টেশন, ফুলবাড়িয়া, ঢাকা বিশ্ববিদ্যালয় (ঢাবি) ও মিরপুর। গাজিপুরের জয়দেবপুর রেলওয়ে স্টেশনে অগ্রিম টিকিট দেওয়ার কথা ছিল, শেষ পর্যন্ত তা বাস্তবায়ন হয় নাই। হয়তো আগামী ঈদে এ বিষয়ে সঠিক সিদ্ধান্ত কর্তৃপক্ষ গ্রহণ করবেন। ঈদযাত্রার মতো গুরুত্বপূর্ণ সময়ে বিভিন্ন স্থানে অগ্রিম টিকিট বিক্রির কার্যক্রম সত্যই প্রশংসনীয় এবং কাঙ্ক্ষিত যাত্রীদের জন্য শুধু মঙ্গলজনকই নয়, সুবিধাজনকও বটে।ঈদযাত্রায় ট্রেনের অগ্রিম টিকিট কাটা নিয়ে বিড়ম্বনা, ভোগান্তি ও প্রতিবন্ধকতা সীমাহীন বলেই প্রতীয়মান। উত্তরবঙ্গের মানুষের টিকিট কাটতে যেতে হচ্ছে এক স্টেশনে, দক্ষিণবঙ্গের মানুষের টিকিট কাটতে যেতে হচ্ছে অন্যখানে। কোনখানে কোন বঙ্গের টিকিট বিক্রি করা হচ্ছে, তা জানার তাত্ক্ষণিক কোনো উপায় মানুষের জানা নেই। অফিস, আদালত, কলেজ-বিশ্ববিদ্যালয় সব বাদ দিয়ে মানুষ যখন স্টেশনে গিয়ে দেখে যে এখানে নয় অন্য স্টেশনে তার গন্তব্যের টিকিট বিক্রি হচ্ছে, তখনই মানুষের মেজাজ-মর্জি গরম হয়ে যায়। এটা কোনো সিস্টেম হলো? এক সিস্টেম থেকে মুক্তি মিলল তো আবার আরেক সিস্টেম জাপটে ধরল। এটা নিশ্চিতরূপে বলা যায়, এসবই বাংলাদেশ রেলওয়ে কর্তৃপক্ষের সিদ্ধান্তগত ভুল যা সহ্য করতে হচ্ছে জনসাধারণকে। আগামীতে এ সিস্টেমের পরিবর্তন আশা করছি। প্রতিটি রেলওয়ে স্টেশনে প্রতিটি স্থানে ভ্রমণের অগ্রিম টিকিট বিক্রির ব্যবস্থা করাপূর্বক টিকিট কাউন্টার বৃদ্ধি করার ব্যবস্থা নেওয়া হোক। সার্বজনীন টিকিট প্রাপ্তি নিশ্চিত হলে যাত্রীরা ঈদের অগ্রিম টিকিট বিড়ম্বনা থেকে মুক্তি পাবে। এক স্টেশন থেকে অন্য স্টেশনে দৌড়ে বেড়াতে হবে না কাউকে।অনলাইনে বাংলাদেশ রেলওয়ের টিকিট সংগ্রহ সিস্টেম- এটি আরেকটি বিড়ম্বনা, ভোগান্তি ও অস্বস্তির নাম। বিশেষ করে পবিত্র ঈদের সময়ে। আসন্ন ঈদুল ফিতর উপলক্ষে ঘরমুখী মানুষকে স্বস্তি দিতে ট্রেনের অর্ধেক টিকিট অনলাইনে দেওয়ার ঘোষণা দেয় বাংলাদেশ রেলওয়ে কর্তৃপক্ষ। ‘রেলসেবা’ নামক একটি অ্যাপ উদ্বোধন করা হয়; কিন্তু ‘সার্ভারে ত্রুটি’র কারণে আপাতত তা আর আলোর মুখ দেখেনি। দুঃখজনক হলেও সত্য, অনলাইনে টিকিট ক্রয়ের ক্ষেত্রে গ্রাহকদের অভিযোগ- ‘বিক্রি শুরুর আগেই টিকিট শেষ’, ‘টিকিট না দিয়েই টাকা কেটে রাখা’ ইত্যাদি। জানা গেছে, ‘রেলসেবা অ্যাপস’র মাধ্যমে ৫০ শতাংশ টিকিট মোবাইল ফোনের এসএমএস, ওয়েবসাইট ও ফিচার অ্যাপসের মাধ্যমে দেওয়া হচ্ছে। অথচ গ্রাহকদের সেবা নিতে গিয়ে পড়তে হচ্ছে উল্টো ঝামেলায়। যেসব গ্রাহক অনলাইনে ট্রেনের টিকিট কাটবেন বলে ভেবেছেন তারা স্টেশনে গিয়ে লাইনে না দাঁড়িয়ে বাসায় বসে সময় গুনছেন কখন সকাল ৯টা বাজবে; কিন্তু সকাল ৯টায় সার্ভারে ঢুকতে পারছেন না অধিকাংশ গ্রাহক। আর যদিও কোনোভাবে প্রবেশ করা সম্ভব হচ্ছে, সঙ্গে সঙ্গে সার্ভার থেকে জানানো হচ্ছে টিকিট নেই। ক্ষোভ প্রকাশ করে বলতেই হয়, ৯টার পরপরই ৫০ শতাংশ টিকিট কীভাবে শেষ হয়ে যায়? এটি কীভাবে সম্ভব? এত দেখছি, সব ভূতুরে কাণ্ডকারখানা!নির্দ্বিধায় বলা যায়, বাংলাদেশ রেলওয়ে খাতটি বর্তমানে বেশ সফলতামুখী। ট্রেন সংখ্যা বৃদ্ধিকরণ, নতুন স্টেশন স্থাপন, পুরাতন ইঞ্জিন পরিবর্তন, স্বল্প বিরতির ট্রেন চালুকরণের মাধ্যমে সেবার মান বৃদ্ধি করায় মানুষের ট্রেন ভ্রমণের প্রতি আগ্রহ বাড়ছে। টিকিট বিড়ম্বনা, যথাযথ সময়ে ট্রেন স্টেশনে না পৌঁছানো, টিকিট কালোবাজারি- এরকম কিছু বিষয় দূরীকরণ করতে পারলে ট্রেনের জনপ্রিয়তা আরো বৃদ্ধি পাবে। তাই বাংলাদেশ সরকার ও সংশ্লিষ্ট কর্তৃপক্ষের প্রতি উদাত্ত আহ্বান করছি, বাংলাদেশ রেলওয়ে খাতকে সিন্ডিকেটমুক্ত করে যাত্রীদের ভ্রমণে, দেশের রাজস্ব অর্জনে যুগান্তকারী সফলতা বয়ে আনার পরিকল্পনা গ্রহণ করা হোক ও বাস্তবায়নে কাজ করা হোক।n লেখক: শিক্ষার্থী, বাংলাদেশ ইউনিভার্সিটি অব বিজনেস অ্যান্ড টেকনোলজি (বিইউবিটি), ঢাকা  



41680,57497
দিল্লিতে যাত্রা বিরতির পরিকল্পনা প্রধানমন্ত্রীর, মোদির সঙ্গে হবে বৈঠক
জাতীয়
প্রকাশ : ২৬ মে ২০১৯, ২১:৫৬
জাপান, সৌদি আরব ও ফিনল্যান্ড-তিন দেশ সফর শেষে ঢাকা ফেরার পথে ভারতের নয়াদিল্লিতে যাত্রা বিরতি করতে পারেন প্রধানমন্ত্রী শেখ হাসিনা। পরিকল্পনা অনুযায়ী হেলসিংকি থেকে ৮ জুন স্থানীয় সময় ভোর ছয়টা নাগাদ নয়াদিল্লি পৌঁছবেন এবং ওই দিন সন্ধ্যা ছয়টার পর ঢাকার উদ্দেশে দিল্লি ত্যাগ করবেন।এই ১২ ঘণ্টার যাত্রা বিরতিকালে শেখ হাসিনার ভারতের প্রধানমন্ত্রী নরেন্দ্র মোদির সঙ্গে সাক্ষাত্সহ আরো কর্মসূচি থাকতে পারে। এটা কোনো দ্বিপাক্ষিক সফর নয়, এই যাত্রা বিরতিকে দুই প্রধানমন্ত্রীর মধ্যে ‘গুড উইল এক্সচেঞ্জ’ বলে অভিহিত করেছেন উচ্চ পর্যায়ের একটি কূটনৈতিক সূত্র।গত ২৩ মে লোকসভা অভাবনীয় সাফল্যের পর টেলিফোনে নরেন্দ্র মোদিকে উষ্ণ অভিনন্দন জানান প্রধানমন্ত্রী শেখ হাসিনা। তখন দুই নেতা ঢাকা ও দিল্লির সম্পর্ক অনন্য উচ্চতায় নিতে একমত হন।আরও পড়ুন: কঠোর গোপনীয়তায় যমজের মা হলেন পুতিনের প্রেমিকাকূটনৈতিক সূত্র জানায়, প্রধানমন্ত্রীর যাত্রা বিরতি, নরেন্দ্র মোদির সঙ্গে সাক্ষাতসহ সংক্ষিপ্ত সফরসূচি নিয়ে প্রস্তুতিমূলক কাজ শুরু করেছেন ঢাকা ও নয়াদিল্লির পররাষ্ট্র মন্ত্রণালয়ের কর্মকর্তারা। এ সংক্রান্ত আনুষ্ঠানিক প্রস্তাবও পাঠানো হয়েছে।আগামী ৩০ মে নরেন্দ্র মোদির শপথ অনুষ্ঠানে মুক্তিযুদ্ধ বিষয়ক মন্ত্র আ ক ম মোজাম্মেল হক বাংলাদেশের প্রতিনিধিত্ব করবেন। প্রধানমন্ত্রী শেখ হাসিনা ওই সময় জাপান সফরে থাকবেন। কাকতালীয়ভাবে ২০১৪ সালেও নরেন্দ্র মোদির শপথের দিন প্রধানমন্ত্রী জাপানে ছিলেন। তাই ফিনল্যান্ড থেকে ফেরার পথে দিল্লিতে ১২ ঘণ্টার যাত্রাবিরতির এই পরিকল্পনা নেওয়া হয়েছে।ইত্তেফাক/বিএএফ



41681,57498
কোন পথে হাঁটছে দেশের পাবলিক বিশ্ববিদ্যালয়
অন্যান্য
প্রকাশ : ২৭ মে ২০১৯, ০০:০০
বাংলাদেশের সমসাময়িক প্রেক্ষাপটে জ্ঞান অর্জনের সর্বোচ্চ প্রতিষ্ঠান বিশ্ববিদ্যালয়। একটা দুঃসময়ের মধ্যদিয়ে অতিক্রম করে চরম অবনতির পথে ধাবিত হচ্ছে বিশ্ববিদ্যালয়গুলো। সময়ের পরিক্রমায় দেশের উচ্চশিক্ষার এই বিদ্যাপীঠগুলো হারাচ্ছে তাদের গৌরবান্বিত মহিমা। বিশ্ববিদ্যালয়ের প্রসঙ্গ টানলে প্রথমে চলে আসে ঢাকা বিশ্ববিদ্যালয়ের কথা। আবাসিক ব্যবস্থা, সুবিশাল ক্যাম্পাস সম্বলিত ও স্বনামধন্য অক্সফোর্ড বিশ্ববিদ্যালয়ের আদলে ১৯২১ সালে পূর্ববঙ্গে প্রতিষ্ঠিত আলোড়ন সৃষ্টিকারী এক প্রতিষ্ঠানের নাম ঢাকা বিশ্ববিদ্যালয়। ১৯২১ সালে পূর্ববঙ্গে ঢাকা বিশ্ববিদ্যালয় প্রতিষ্ঠার মাধ্যমে বাঙালি জাতির উচ্চশিক্ষার ক্ষেত্রে এক নব দিগন্তের দ্বার উন্মোচিত হয়। ঐ সময়ে মালয়েশিয়া, সিঙ্গাপুরের মতো দেশে শিক্ষার প্রসারতা ছিল ক্ষীণ এবং কোনো বিশ্ববিদ্যালয় প্রতিষ্ঠিত হয়নি। অথচ সময়ের ব্যবধানে তাদের অবস্থার সঙ্গে আমাদের বর্তমানে অবস্থান ও বিশ্ববিদ্যালয়ের মানের বিচারে তারা বাংলাদেশের বিশ্ববিদ্যালয়গুলো থেকে বহুগুণে এগিয়ে গেছে। ঢাকা বিশ্ববিদ্যালয় ব্যর্থ হয়েছে সমসাময়িক বিশ্ববিদ্যালয়গুলোর সঙ্গে তাল মিলিয়ে এগিয়ে যেতে।১৯২১ সালের পর ১৯৫৩ সালে রাজশাহী  বিশ্ববিদ্যালয়ের প্রতিষ্ঠা পূর্ব পাকিস্তানের শিক্ষা বিকাশের গতিকে ত্বরান্বিত করে। ১৯৭১ সালের স্বাধীনতা লাভের পূর্বে দেশে পরিলক্ষিত হয় বাংলাদেশ প্রকৌশল ও প্রযুক্তি বিশ্ববিদ্যালয়, বাংলাদেশ কৃষি বিশ্ববিদ্যালয়, চট্টগ্রাম বিশ্ববিদ্যালয়, জাহাঙ্গীরনগর বিশ্ববিদ্যালয়। স্বাধীনতার পূর্বকালীন সময়ে ন্যায্যতার দাবিতে যৌক্তিক আন্দোলন গড়ে তোলার ক্ষেত্রে বিশ্ববিদ্যালয়গুলো বিশেষ তাত্পর্য বহন করে। বাংলাদেশের ভাষা আন্দোলন থেকে শুরু করে মুক্তিযুদ্ধে বিশ্ববিদ্যালয়ের শিক্ষার্থীদের অবদান অবিস্মরণীয়।পাকিস্তান আমলে বাংলাদেশের বিশ্ববিদ্যালয়গুলোর যথেষ্ট সুনাম ছিল। যার কারণে দেখা যেত নেপাল, ভারত, ভুটান, চীন, মালয়েশিয়া প্রভৃতি দেশগুলো থেকে শিক্ষার্থীরা উচ্চশিক্ষার জন্য এদেশের বিশ্ববিদ্যালয়গুলোতে আসতো। বিদেশি শিক্ষার্থীরা মূলত ঢাকা ও রাজশাহী বিশ্ববিদ্যালয়ে উচ্চশিক্ষার জন্য আসতো। কেননা তখনকার সময়ে প্রতিবেশী রাষ্ট্রগুলোতে ঢাকা ও রাজশাহী বিশ্ববিদ্যালয়ের ব্যাপক গ্রহণযোগ্যতা ছিল।বাংলাদেশ স্বাধীনতা লাভের পর সামরিক সরকারের আমলে দেশের পাবলিক বিশ্ববিদ্যালয়ের শিক্ষার্থীদের নিয়ন্ত্রণ করার প্রয়াস শুরু হয়; কেননা শিক্ষার্থীদের জাগরিত মন-মানসিকতাকে দমিয়ে রাখতে পারলে স্বৈরশাসকদের ক্ষমতার স্থায়িত্ব বৃদ্ধি পাবে। স্বৈরশাসকদের পতনের পর ১৯৯১ সালে সরকার গঠন করা হলে বিশ্ববিদ্যালয়গুলোর ওপর  ক্ষমতাসীন রাজনৈতিক দলের আগ্রাসন তীব্র নেতিবাচক প্রভাব ফেলে। আদর্শহীন ছাত্র-রাজনীতির কারণে  এ ধারা বর্তমানেও অব্যাহত আছে বলে মনে করা যায়।বিশ্ববিদ্যালয়ে আদর্শের সঙ্গে রাজনীতির ধারা বৃদ্ধি, শিক্ষক নিয়োগে রাজনৈতিক প্রভাবের খর্বায়ন, আবাসন ব্যবস্থা দূরীকরণ, গবেষণা খাতে বাজেট বৃদ্ধি এখন সময়ের দাবি। অচিরেই এ সমস্যার সমাধান করা না গেলে সময়ের স্রোতধারায় আমাদের বিশ্ববিদ্যালয়গুলোর শিক্ষার মান কালের গহ্বরে হারিয়ে যাবে। যার ফলে শিক্ষাথীদের মেধাকে অন্তঃসারশূন্য করে গোটা জাতি তথা বাংলাদেশে ভয়াবহ পরিণতি ডেকে আনবে।n লেখক:শিক্ষার্থী, জাহাঙ্গীরনগর বিশ্ববিদ্যালয় 



41682,57499
প্রাথমিক শিক্ষক ভ্যাকেশনাল কর্মচারী!
অন্যান্য
প্রকাশ : ২৭ মে ২০১৯, ০০:০০
আগে ভ্যাকেশনাল/নন-ভ্যাকেশনাল সকল সরকারি কর্মচারীর জন্য সাপ্তাহিক ছুটি ছিল ১ দিন (শুক্রবার)। প্রাথমিক শিক্ষকদের সাপ্তাহিক ছুটি  ছাড়াও মন্ত্রণালয় কর্তৃক নির্ধারিত ৭৫ দিন ছুটি থাকত। ৭৫ দিনের মধ্যে জাতীয় দিবসগুলোতে শিক্ষকরা বাধ্যতামূলকভাবে বিদ্যালয়ে উপস্থিত থাকলেও ঐ দিনগুলো ছুটি দেখানো হয়েছে। জাতীয় দিবসগুলো (৫দিন) বাদ দিলে তখন প্রাথমিক শিক্ষকরা সাপ্তাহিক ছুটি বাদে বছরে ৭০ দিন ছুটি ভোগ করতেন। সর্বমোট বছরে তখন শিক্ষকরা ৫২+৭০=১২২ দিন ছুটি পেতেন। অন্যদিকে নন-ভ্যাকেশনাল কর্মচারীরা সাপ্তাহিক ছুটি ১ দিন ছাড়াও বাত্সরিক সরকারি ছুটিগুলো ভোগ করতেন। বাত্সরিক সরকারি ছুটি গড়ে ২০দিন ধরলেও নন-ভ্যাকেশনাল কর্মচারীরা বাত্সরিক মোট ছুটি পেতেন ৫২+২০=৭২ দিন। প্রাথমিক শিক্ষকরা তখন নন-ভ্যাকেশনাল কর্মচারীদের চেয়ে ৫০ দিন ছুটি বেশি ভোগ করতেন; তাই শিক্ষকদের তখন ভ্যাকেশনাল কর্মচারী হিসেবে রাখা যৌক্তিক ছিল। বর্তমানে নন-ভ্যাকেশনাল কর্মচারীদের জন্য সাপ্তাহিক ছুটি ২ দিন। কিন্তু প্রাথমিক শিক্ষকদের সাপ্তাহিক ছুটি আগের মতোই ১ দিন রয়েছে। তাই বর্তমানে প্রাথমিক শিক্ষকরা আগের মতোই ১২২ দিন বাত্সরিক ছুটি ভোগ করলেও নন-ভ্যাকেশনাল কর্মচারীরা বাত্সরিক ছুটি ভোগ করছেন ৫২+৫২+২০=১২৪ দিন। দুঃখজনক বিষয় যে এখন নন-ভ্যাকেশনাল কর্মচারীদের চেয়ে বছরে ২ দিন কম ছুটি ভোগ করলেও প্রাথমিক শিক্ষকদের ভ্যাকেশনাল কর্মচারী হিসেবে গণ্য করে আর্থিকভাবে ক্ষতির সম্মুখীন করা হচ্ছে। অন্যদিকে একই মন্ত্রণালয়ের অধীনে পিটিআইগুলোতে কর্মরত কর্মকর্তা-কর্মচারীবৃন্দ বর্তমানে সাপ্তাহিক ১ দিনের ছুটি ছাড়াও বাত্সরিক মন্ত্রণালয় কর্তৃক নির্ধারিত ৮৫ দিন ছুটি ভোগ করছেন, তারপরও তাঁরা নন-ভ্যাকেশনাল কর্মচারী। কিন্তু প্রাথমিক শিক্ষকরা ভ্যাকেশনাল কর্মচারী। এটা কি বৈষম্য নয়? তাই মাননীয় গণশিক্ষাপ্রতিমন্ত্রী, সচিব ও ডিজি মহোদয়ের কাছে আকুল আবেদন এই যে, দ্রুত প্রাথমিক শিক্ষকদের নন-ভ্যাকেশনাল কর্মচারীর মর্যাদা প্রদান করে এই বৈষম্য দূর করা হোক।মো. মাহফিজুর রহমান মামুনসহকারী শিক্ষক, ভীমদামাল সরকারি প্রাথমিক বিদ্যালয়, ঝলঝলি, তেপুকুরিয়া, বোদা, পঞ্চগড় 



41683,57500
দায় কার?
অন্যান্য
প্রকাশ : ২৭ মে ২০১৯, ০০:০০
প্রতিবছর পরিবহনের ভোগান্তি সংবাদ মাধ্যমের উত্সবকেন্দ্রিক ট্রাডিশনাল খবর। টিকেটের জন্য হাহাকার, টিকেটের মূল্যবৃদ্ধি এবং বাস-ট্রেনের শিডিউল বিপর্যয়। কেন? দায়িত্বশীলরা কেন দায়িত্বশীল ভূমিকা দেখাতে পারেন না? দুর্নীতি রুখে স্বচ্ছতার নিশ্চয়তায় শুধু অবকাঠামোগত উন্নয়ন নয় বরং স্বাচ্ছন্দ্যকেই বিবেচনায় নিতে হবে। যে কোনো সমস্যা, অভিযোগে ‘কঠোর ব্যবস্থা’ নিত্য ব্যবহূত! কিন্তু এই কঠোর ব্যবস্থাটা কী সেটাই স্পষ্ট হওয়া সমীচীন। দায়িত্বশীলদের ঠেলাঠেলি, দোষ চাপাচাপির মানসিকতা থেকে বেরিয়ে স্বীয় কাজ সম্পন্ন করার অভ্যাস করতে হবে। উত্সবে যাত্রী দুর্ভোগ লাঘবে কর্তৃপক্ষ আন্তরিক হবেন—পরিশেষে, এমনটাই প্রত্যাশা।মোহা. রাইহানুল ইসলাম মিলনচতুরপুর, শিবগঞ্জ, চাঁপাইনবাবগঞ্জ  



41684,57501
কৃষিবান্ধব পরিবেশ নিশ্চিত করুন
অন্যান্য
প্রকাশ : ২৭ মে ২০১৯, ০০:০০
বাংলাদেশের অর্থনীতি কৃষির ওপর নির্ভরশীল। এ দেশের প্রায় ৭০ শতাংশ মানুষ প্রত্যক্ষ ও পরোক্ষভাবে কৃষির ওপর নির্ভরশীল এবং মোট জিডিপির ২২ শতাংশ আসে কৃষি থেকে। কিন্তু দেখার বিষয়, কৃষিনির্ভর অর্থনীতিতে কৃষকদের অবস্থান কোথায়? কৃষক দিনরাত পরিশ্রম করে ফসল ফলায়, কিন্তু তারা তাদের উত্পাদিত ফসলের ন্যায্যমূল্য থেকে বঞ্চিত। কৃষক ১ মণ ধান বিক্রি করে ১ কেজি গরুর মাংস কিনতে পারে না। এবার বোরোতে মনপ্রতি ২০০ টাকা লোকসান গুনছে। ধান প্রতিকেজি ১২ টাকা কেন? একশ্রেণির দুর্নীতিবাজ কর্মকর্তার অসাধু তত্পরতায় কৃষক অধিকার বঞ্চিত হচ্ছে। কৃষক ন্যায্যমূল্য পাচ্ছে না। ক্ষতিগ্রস্ত কৃষকদের তালিকা করে পুনর্বাসন কর্মসূচির আওতায় বীজ, সার ও আর্থিক সহায়তা করা উচিত। বিনামূল্যে বীজ-সার দেওয়াই শেষকথা নয়, কৃষিবান্ধব পরিবেশ যেন নিশ্চিত কারা যায়—সেদিকে  মনোযোগ দেওয়া জরুরি।মো. সজিবুর রহমান সজীবশিক্ষার্থী, বাংলা বিভাগ,ইসলামী বিশ্ববিদ্যালয়, কুষ্টিয়া 



41685,57502
বোমা বানাতে গিয়ে বিস্ফোরণ, পুলিশের হেফাজতে আলতাফ
সারাদেশ
প্রকাশ : ২৬ মে ২০১৯, ২১:৫৮
বাগেরহাটের কচুয়ায় বোমা বানাতে গিয়ে বিস্ফোরণ ঘটে আলতাফ শেখ (৪৬) নামে এক ব্যক্তি আহত হয়েছেন। রবিবার বিকেলে কচুয়া উপজেলার গজালিয়া ইউনিয়নের লড়ারকুল গ্রামে এই ঘটনা ঘটে। পরিবারের সদস্যরা তাকে আহত অবস্থায় উদ্ধার করে বাগেরহাট সদর হাসপাতালে ভর্তি করেছে। পরে আলতাফ শেখকে হেফাজতে নেয় পুলিশ। তবে পরিবারের দাবি, গ্যাসের সিলিন্ডার বিস্ফোরণ। আলতাফ শেখ কচুয়া উপজেলার গজালিয়া ইউনিয়নের লড়ারকুল গ্রামের শেখ মোসলেম আলীর ছেলে।বাগেরহাট সদর হাসপাতালের জরুরি বিভাগের চিকিৎসক সজল কান্তি বিশ্বাস সন্ধ্যায় জানান, বিস্ফোরক দ্রব্যের স্প্লিনটারের আঘাতে আলতাফ আহত হয়েছেন বলে প্রাথমিকভাবে ধারনা করা যাচ্ছে। তবে সে আশংকামুক্ত। স্থানীয়দের বরাত দিয়ে কচুয়া থানার অফিসার ইনচার্জ শেখ সফিকুর রহমান সন্ধ্যায় এই প্রতিবেদককে বলেন, বিস্ফোরণের শব্দে প্রতিবেশীরা ছুটে এসে দেখেন, পরিবারের সদস্যরা আলতাফকে আহত অবস্থায় উদ্ধার করে হাসপাতালে নিয়ে যাচ্ছেন। খবর পেয়ে পুলিশ ঘটনাস্থল পরিদর্শন করেছে। আরও পড়ুন: ডাল কাটার টেন্ডারে গাছ কেটে সাবাড়বোমা তৈরি করতে গিয়ে আলতাফ আহত হয়েছেন তার সত্যতা পুলিশ পেয়েছে। পুলিশি পাহারায় তার চিকিৎসা চলছে। তার বিরুদ্ধে কচুয়া থানায় আগে কোনো মামলা আছে কিনা তা পুলিশ তাৎক্ষনিক নিশ্চিত করতে পারেনি।ইত্তেফাক/অনি



41686,57503
২০১৩ সালের নিয়োগ প্রক্রিয়া শেষ হয়নি আজও
অন্যান্য
প্রকাশ : ২৭ মে ২০১৯, ০০:০০
মাধ্যমিক ও উচ্চশিক্ষা (মাউশি) অধিদপ্তর অধীন সরকারি স্কুল-কলেজের তৃতীয় ও চতুর্থ শ্রেণির কর্মচারী পদে নিয়োগ দিতে নিয়োগ বিজ্ঞপ্তি প্রকাশ করেছিল ২০১৩ সালের ৭ মার্চ। ইতিমধ্যে গত ছয় বছর অতিক্রান্ত হয়েছে। আর এই সময়ে শূন্য হয়েছে আরো দুই হাজারের বেশি পদ। অথচ নানা জটিলতায় এই নিয়োগ প্রক্রিয়া শেষ করতে পারেনি শিক্ষাবিভাগ।শুরুতে বাধা পড়েছিল নিয়োগে আর্থিক অনিয়ম ও দুর্নীতি। সর্বশেষ আটকে আছে আইনি জটিলতায়। আইন মন্ত্রণালয়ের মতামত পাওয়া গেলেই নিয়োগ প্রক্রিয়া শেষ করা যাবে এমনটি জানিয়েছে মাউশি।তথ্য অনুযায়ী, ২০১৩ সালে এক হাজার ৯৬৫ জন কর্মচারী নিয়োগের বিজ্ঞপ্তি দেওয়া হয়। লিখিত পরীক্ষা নেওয়া হয় একই বছরেই। কিন্তু পরীক্ষায় ব্যাপক অনিয়ম দুর্নীতির অভিযোগ ওঠে। অভিযোগ ওঠে, প্রত্যেক প্রার্থীর কাছ থেকে বিভিন্ন অঙ্কের ঘুষ গ্রহণের মাধ্যমে নিয়োগ দেওয়া হচ্ছে। মাউশি অধিদপ্তরের একটি সিন্ডিকেট এই টাকা সংগ্রহ করে। মাউশির শীর্ষ কর্মকর্তাকেও দায়ী করা হয়। কিন্তু এসব অভিযোগ উপেক্ষা করে মাউশি। নিয়োগ প্রক্রিয়া চালিয়ে যাওয়ার উদ্যোগ নেয়। কিন্তু অভিযোগ আমলে নিয়ে শিক্ষামন্ত্রণালয় ওই নিয়োগ প্রক্রিয়া বাতিল করে দেয়।পরে শিক্ষা মন্ত্রণালয় ও মাউশি অধিদপ্তর এই নিয়োগ নিয়ে একাধিক চিঠি চালাচালি করে। তখন নতুন করে বিজ্ঞপ্তি দেওয়া হবে কিনা তা নিয়ে জটিলতা সৃষ্টি হয়। এভাবে চার বছর পার হয়ে যায়। এরপর ২০১৭ সালে নতুন করে পরীক্ষা গ্রহণের সিদ্ধান্ত নেওয়া হয়। সেই পরীক্ষার মাধ্যমে তৃতীয় শ্রেণির কর্মচারী নিয়োগের ফল প্রকাশ করা হয়। কিন্তু দেড় বছর পার হলেও চতুর্থ শ্রেণির ৯৮৭ জন কর্মচারী নিয়োগের ফল দিতে পারেনি শিক্ষাবিভাগ। জানা যায়, নিয়োগ প্রক্রিয়ার মধ্যে থাকা ৯৮৭ পদ বাদেই গত ফেব্রুয়ারি পর্যন্ত ২২০১ পদ ফাঁকা রয়েছে। পদ শূন্য থাকায় স্কুল ও কলেজে দাপ্তরিক ভোগান্তি হচ্ছে।মাউশি জানায়, গত ১৭ ফেব্রুয়ারি মাউশি মহাপরিচালক শিক্ষা মন্ত্রণালয়ের সিনিয়র সচিব বরাবর এ সংক্রান্ত একটি চিঠি দেন। সেখানে বলা হয়, চতুর্থ শ্রেণির কর্মচারীদের নিয়োগ বিজ্ঞপ্তিকে কেন্দ্র করে নো ওয়ার্ক নো পে’র ভিত্তিতে স্কুল-কলেজে কর্মরত কর্মচারীদের ৪৮টি রিট মামলা বিচারাধীন আছে। যাতে রিট পিটিশনার ২২০২ জন। একটি মামলার রায়ে সুপ্রীম কোর্ট উভয়পক্ষকে আপীল নিষ্পত্তি না হওয়া পর্যন্ত স্থিতাবস্থা বহাল রাখার আদেশ প্রদান করেছে। আমাদের পক্ষ থেকে দ্রুত মামলার শুনানির ব্যবস্থা গ্রহণ করতে অ্যাটর্নি জেনারেলকে অনুরোধ করা হয়েছে। এই ৯৮৭টি পদ ছাড়াও বর্তমানে আরো ২২০১টি পদ শূন্য আছে।এই চিঠির প্রেক্ষিতে শিক্ষা মন্ত্রণালয় গত ১৮ মার্চ আইন মন্ত্রণালয়ের মতামত চেয়েছে। সেখানে বলা হয়েছে, রিট পিটিশনারদের সংখ্যা যেহেতু ২২০২ জন। আর যেহেতু ৯৮৭টি পদ বাদেও ২২০১টি পদ শূন্য রয়েছে। তাই ৯৮৭ পদে নিয়োগ প্রদানসহ অন্য পদেও নিয়োগের কার্যক্রম শুরু করা যাবে কিনা সে বিষয়ে মতামত চাওয়া হয়েছে।মাউশির উপ-পরিচালক ও সংশ্লিষ্ট শাখার কর্মকর্তা এনামুল হক হাওলাদার বলেন, আমরা বিষয়টি শিক্ষা মন্ত্রণালয়কে জানিয়েছি। তারা আইন মন্ত্রণালয়ের মতামত চেয়েছে। মতামত পাওয়া গেলে সে অনুযায়ী ব্যবস্থা নেওয়া হবে। 



41687,57504
‘নজরুলের রচনায়ও প্রবল সমসাময়িকতা খুঁজে পাই’
অন্যান্য
প্রকাশ : ২৭ মে ২০১৯, ০০:০০
জাতীয় অধ্যাপক আনিসুজ্জামান বলেছেন, প্রত্যেক বড় সাহিত্যিকের রচনার মধ্যে চিরন্তনতা এবং সমকালীনতা— এই দুই বৈশিষ্ট্য বিদ্যমান থাকে। নজরুলের রচনায়ও আমরা প্রবল সমসাময়িকতা এবং চিরকালীনতা খুঁজে পাই। তাঁর কালজয়ী রচনায় যেসব মানবিক সমস্যার কথা উঠে এসেছে সে সবের অনেক কিছু এখনও বিরাজমান থাকায় নজরুলের প্রাসঙ্গিকতা আরো বিশেষভাবে অনুভূত হয়।জাতীয় কবি কাজী নজরুল ইসলামের ১২০তম জন্মবার্ষিকী উদ্যাপন উপলক্ষে গতকাল বাংলা একাডেমি আয়োজিত অনুষ্ঠানে সভাপতির বক্তৃতায় তিনি এসব কথা বলেন। কবি শামসুর রাহমান সেমিনার কক্ষে নজরুল বিষয়ক একক বক্তৃতা ও সাংস্কৃতিক অনুষ্ঠানের শুরুতে নজরুলের ‘বিদ্রোহী’ কবিতা আবৃত্তি করেন ডালিয়া আহমেদ এবং নজরুলগীতি পরিবেশন করেন শিল্পী ইয়াসমিন মুশতারী। নজরুলের প্রাসঙ্গিকতা শীর্ষক একক বক্তৃতা প্রদান করেন অধ্যাপক সৌমিত্র শেখর। অনুষ্ঠানে স্বাগত ভাষণ প্রদান করেন একাডেমির মহাপরিচালক হাবীবুল্লাহ সিরাজী।অধ্যাপক সৌমিত্র শেখর বলেন, নজরুলের প্রাসঙ্গিকতা কখনও ফুরোবার নয়। কাল যতই অতিক্রান্ত হচ্ছে তাঁর কালোত্তর প্রাসঙ্গিকতা ততই নিবিড় করে অনুভূত হচ্ছে। আজকের সাম্প্রদায়িক চিন্তায় কলুষিত বিশ্বে চিরপ্রাসঙ্গিক, অসাম্প্রদায়িক নজরুলের অগ্রন্থিত লেখা দ্রুত উদ্ধার করে তাঁর রচনাবলি পূর্ণাঙ্গ করার যেমন জরুরি তার চেয়ে বেশি জরুরি নজরুল-চিন্তার আলোকে আমাদের সমাজ-রাষ্ট্র ও বিশ্বের মানবিক রূপান্তর সম্পন্ন করা।কবি হাবীবুল্লাহ সিরাজী বলেন, বাংলা একাডেমির সঙ্গে নজরুল জড়িয়ে আছেন নিবিড় একাত্মতায়। আমরা শিগগিরই নজরুল স্মৃতিবিজড়িত ঐতিহাসিক বর্ধমান হাউসের দোতলায় দীর্ঘদিন বন্ধ থাকা নজরুল স্মৃতিকক্ষ পুনরায় চালু করতে যাচ্ছি। এছাড়া একাডেমি কর্তৃক বিশিষ্ট গবেষক সৈয়দ আবুল মকসুদ প্রণীত নজরুলের কয়েক খণ্ডের প্রামাণ্য জীবনী প্রকাশিত হবে।    



41688,57505
ইসলামপুরে দেশি-বিদেশি পোশাকের বিপুল সম্ভার
অন্যান্য
প্রকাশ : ২৭ মে ২০১৯, ০০:০০
মুসলমানদের বৃহত্তম ধর্মীয় উত্সব ঈদুল ফিতরকে ঘিরে পুরান ঢাকার ইসলামপুরের পাইকারি বাজারে জমজমাট বেচাকেনা হলেও খুচরা বাজারে মন্দা যাচ্ছে। ঈদকেন্দ্রিক সারা দেশের ক্রেতার বাড়তি চাহিদা যোগান দিতে তাদের স্থায়ী বিনিয়োগের সঙ্গে বাড়তি বিনিয়োগও করতে হয়েছে। ঈদের প্রস্তুতি হিসেবে মাস দুয়েক আগেই তারা ব্যবসার পরিধি বুঝে এই বিনিয়োগ করেছেন। ব্যবসায়ী জানান, সারা বছরই ইসলামপুরের এই বাজার চালু থাকে। ঈদকে কেন্দ্র করে এলাকায় বিশাল বেচাকেনা শুরু হয়। শবেবরাতের পরই পুরোদমে জমে ওঠে এই বাজার। ক্রেতারা ঈদকে কেন্দ্র করে ৩ থেকে ৪ বার মালের জন্য আসেন। তবে তাদের খুচরা দোকানগুলোতে বিক্রি নেই। তাই তারা নতুন মালের জন্য কোনো অর্ডার দিচ্ছেন না।ব্যবসায়ীরা জানিয়েছেন, এখানকার সবচেয়ে ছোট পাইকারি ব্যবসায়ীও ৭০ থেকে ৮০ লাখ টাকা এবং মাঝারি ধরনের পাইকার দেড় থেকে তিন কোটি এবং বড় পাইকাররা ৫ কোটি টাকার ঊর্ধ্বে অতিরিক্ত পুঁজি খাটিয়েছেন। দোকান ও বিনিয়োগভেদে প্রত্যেকেই ১ থেকে ৫ লাখ পিস পোশাক বিক্রির আশা করছেন এবারের ঈদে। এর জন্য সংগ্রহ করেছেন দেশি-বিদেশি উন্নতমানের কাপড়, সুতা, রং ও অন্যান্য সামগ্রী। কেউ কেউ নিজস্ব কারখানায় উত্পাদনের পাশাপাশি বিভিন্ন দেশ থেকে আমদানি করেও দোকানে উঠিয়েছেন নজরকাড়া ডিজাইন ও হরেক নামের বাহারি শাড়ি, থ্রিপিস, টুপিসসহ নানা সামগ্রী। আবার সময় পরিবর্তনের সঙ্গে সঙ্গে আকারেও এনেছেন বেশ পরিবর্তন। গত কয়েক বছর ধরে লং থ্রিপিস ও প্রিন্টের কাপড়ের প্রচলন ছিল। এবার বাজার দখল করেছে সেমি-লং থ্রিপিস।সরেজমিনে দেখা গেছে, দোকানগুলো সাজানো হয়েছে নানা ডিজাইনের প্যান্ট, শার্ট, পাঞ্জাবি, গেঞ্জি ও থ্রিপিস দিয়ে। দামে কম ও কাপড়ের গুণগতমান ভালো থাকায় পাইকারি ক্রেতারাও লুফে নিচ্ছেন তৈরি পোশাক।ইসলামপুর বস্ত্র ব্যবসায়ী সমিতির সাধারণ সম্পাদক নেছার উদ্দিন মোল্লা ইত্তেফাককে বলেন, এবছর দেশীয় পোশাকের চাহিদা বেশি। সরকারি সংস্থার তত্পরতা ও চোরাকারবারিরা বিদেশি পোশাক আনতে না পারায় গতবারের তুলনায় এবছর বিক্রি বেড়েছে। দোকান মালিকরা ব্যস্ততম সময় পার করছেন। সবকিছু ঠিকঠাক থাকলে এবারের বেচাকেনায় আমাদের লক্ষ্যমাত্রা ছাড়িয়ে যাবো।    



41689,57506
দেড় মাস পর আদালতে মামলা
অন্যান্য
প্রকাশ : ২৭ মে ২০১৯, ০০:০০
তেজগাঁওয়ে হোটেলে দুই শিক্ষার্থীর লাশইত্তেফাক রিপোর্টতেজগাঁওয়ে হোটেল থেকে দুই শিক্ষার্থীর মরদেহ উদ্ধারের দেড় মাস পর গতকাল রবিবার আদালতে মামলা করা হয়েছে। মামলার বাদী নিহত মরিয়ম আক্তার জেরিনের বাবা মোস্তাক আহমেদ চৌধুরী। আসামি হোটেল মালিক, ম্যানেজার, কেয়ারটেকারসহ তিনজন। তেজগাঁও থানার পুলিশ গত ২ এপ্রিল ফার্মগেটের সম্রাট হোটেলের ৭ তলার একটি কক্ষ থেকে আমিনুল ইসলাম সজল ও মরিয়ম আক্তার জেরিন নামের দুই শিক্ষার্থীর মরদেহ উদ্ধার করে। বাদীপক্ষের আইনজীবী অ্যাডভোকেট আল আহাদ খান জিকু বলেন, ঢাকা মেট্রোপলিটন ম্যাজিট্রেট ২২ আদালতে অভিযোগ দায়ের করলে বিচারক আতিকুল ইসলাম অভিযোগটি আমলে নিয়েছেন। আদালত বাদীর অভিযোগ আমলে নিয়ে নিহত মরিয়ম আক্তার জেরিনের পোস্টমর্টেম রিপোর্ট, সুরতহাল রিপোর্টসহ মামলার সমস্ত কাগজপত্র আদালতে প্রেরণের জন্য তেজগাঁও থানার অফিসার্স ইনচার্জকে নির্দেশ দিয়েছেন।



41690,57507
ইসির সচিবসহ চার সচিবের দপ্তর বদল
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্টনির্বাচন কমিশন (ইসি) সচিবালয়, স্থানীয় সরকার বিভাগ, শ্রম ও কর্মসংস্থান মন্ত্রণালয় এবং মাদ্রাসা ও কারিগরি শিক্ষা বিভাগে নতুন সচিব নিয়োগ দিয়েছে সরকার। রবিবার জনপ্রশাসন মন্ত্রণালয় থেকে এই নিয়োগ দিয়ে আদেশ জারি করা হয়েছে।ইসি সচিবালয়ের সচিব হিসেবে নিয়োগ পেয়েছেন কারিগরি ও মাদ্রাসা শিক্ষা বিভাগের সচিব মো. আলমগীর। অপরদিকে ইসির বর্তমান সচিব হেলাল উদ্দিন আহমেদকে স্থানীয় সরকার বিভাগের সচিব করা হয়েছে। শ্রম ও কর্মসংস্থান মন্ত্রণালয়ের নতুন সচিব হয়েছেন ঢাকা বিভাগীয় কমিশনার কে এম আলী আজম। ওই মন্ত্রণালয়ের ভারপ্রাপ্ত সচিব উম্মুল হাছনাকে ভূমি সংস্কার বোর্ডের চেয়ারম্যান (ভারপ্রাপ্ত সচিব) করা হয়েছে। বর্তমান চেয়ারম্যান মুনশী শাহাবুদ্দীন আহমেদকে কারিগরি ও মাদ্রাসা বিভাগের সচিব নিয়োগ দেওয়া হয়েছে। এছাড়া বাংলাদেশ জ্বালানি ও বিদ্যুত্ গবেষণা কাউন্সিলের চেয়ারম্যান করা হয়েছে পরিকল্পনা কমিশনের সদস্য (সচিব) সুবীর কিশোর চৌধুরীকে। বর্তমান চেয়ারম্যান (সচিব) শাহীন আহমেদ চৌধুরীকে পরিকল্পনা কমিশনের সদস্য করা হয়েছে। 



41691,57508
ক্রুদের সম্মাননা জানালো বিমান
অন্যান্য
প্রকাশ : ২৭ মে ২০১৯, ০০:০০
উড়োজাহাজ ছিনতাই চেষ্টা নস্যাত্ইত্তেফাক রিপোর্টবিমান বাংলাদেশ এয়ারলাইন্সের দুবাইগামী ফ্লাইট বিজি-১৪৭ এয়ারক্র্যাফটের ছিনতাই চেষ্টা নস্যাতে সংশ্লিষ্ট ককপিট ও কেবিন ক্রুদের সাহসিকতা ও বীরত্বের জন্য সম্মাননা দিয়েছে বিমান কর্তৃপক্ষ। গতকাল বিমানের প্রধান কার্যালয়ে সংস্থাটির ব্যবস্থাপনা পরিচালক ও সিইও ক্যাপ্টেন ফারহাত হাসান জামিল প্রধান পুরস্কারপ্রাপ্ত ক্রুদের হাতে প্রশংসাপত্র ও ক্রেস্ট তুলে দেন। এছাড়া একই অনুষ্ঠানে বিমানের প্রধান কার্যালয়ের ডাটা সেন্টারে অগ্নিনির্বাপণে সাহসিকতাপূর্ণ অবদানের জন্য বিমানের দুই আইটি কর্মীকে সম্মাননা প্রদান করা হয়।এ সময় বিমানের পরিচালক প্রশাসন জিয়াউদ্দীন আহমেদ, পরিচালক প্রকিউরমেন্ট এ্যান্ড লজিস্টিক সাপোর্ট মো. মমিনুল ইসলাম, পরিচালক পরিকল্পনা, বিক্রয় ও বিপণন কমোডর মাহবুব জাহান খান, পরিচালক গ্রাহক সেবা আতিক সোবহান এবং চিফ ফাইন্যান্সিয়াল অফিসার বিনিত সুদ, মহাব্যবস্থাপক জনসংযোগ শাকিল মেরাজসহ বিমানের ঊর্ধ্বতন কর্মকর্তা ও কর্মচারীরা উপস্থিত ছিলেন।সম্মাননাপ্রাপ্তরা হলেন- ক্যাপ্টেন মো. গোলাম শাফি, ফাস্ট অফিসার মুনতাসির মাহবুব, পার্সার শাফিকা নাসিম নিম্মি, জুনিয়র পার্সার হোসনেয়ারা, ফ্লাইট স্টুয়ার্ডেস শরিফা বেগম রুমা, ফ্লাইট স্টুয়ার্ড সাহেদুজ্জামান সাগর, ফ্লাইট স্টুয়ার্ড মো. আব্দুস সাকুর মোজাহিদ, এ্যাসিস্টেন্ট সিস্টেম এ্যাডমিনিস্ট্রাক্টর তপু বডুয়া এবং সিনিয়র ডাটা প্রসেসিং এ্যাসিস্টেন্ট জহিরুল আলম চৌধুরী। উল্লেখ্য, গত ২৪ ফেব্রুয়ারি ঢাকা থেকে চট্টগ্রাম হয়ে দুবাইগামী বাংলাদেশ বিমানের একটি ফ্লাইট ছিনতাইয়ের চেষ্টা করে একজন দুষ্কৃতকারী। বিমানের পাইলট ও ক্রুদের বিচক্ষণতায় চট্টগ্রাম শাহ আমানত আন্তর্জাতিক বিমান বন্দরে ফ্লাইটটি জরুরি অবতরণ করান পাইলট। পরে আইন-শৃঙ্খলা বাহিনীর আট মিনিটের কমান্ডো অভিযানে ঘটনার সমাপ্তি ঘটে। 



41692,57509
টার্মিনালেই চালকের কাগজ পরীক্ষা, ছাদে যাত্রী নয় :আইজিপি
অন্যান্য
প্রকাশ : ২৭ মে ২০১৯, ০০:০০
শান্তিপূর্ণ ঈদ উদযাপননিশ্চিত করার নির্দেশবিশেষ প্রতিনিধিমহাপুলিশ পরিদর্শক (আইজিপি) ড. মোহাম্মদ জাবেদ পাটোয়ারী পবিত্র ঈদুল ফিতরকে সামনে রেখে দেশের সার্বিক আইন-শৃঙ্খলা পরিস্থিতি সম্পর্কে পুলিশ কর্মকর্তাদের নির্দেশ দিয়েছেন। মানুষের ঈদযাত্রা শান্তিপূর্ণ করতে তিনি বলেছেন, এবার ঈদ উপলক্ষে টার্মিনাল থেকে বাস ছাড়ার আগেই চালকের ড্রাইভিং লাইসেন্স, অন্যান্য কাগজপত্র ও পরিবহনের ফিটনেস পরীক্ষা করতে হবে। কোনোভাবেই বাসের ছাদে যাত্রী উঠতে দেওয়া যাবে না। ঈদুল ফিতর সামনে রেখে গতকাল রবিবার দুপুরে পুলিশ সদর দপ্তর থেকে সব মহানগর ও রেঞ্জের পুলিশ কর্মকর্তাদের ভিডিও কনফারেন্সে দেশের সার্বিক আইন-শৃঙ্খলা পরিস্থিতি সম্পর্কে বিভিন্ন দিকনির্দেশনা দেন তিনি। ভিডিও কনফারেন্সে উপস্থিত ছিলেন মহানগর সদর দপ্তরের উপ-পুলিশ কমিশনার ও তদূর্ধ্ব কর্মকর্তারা এবং রেঞ্জ ডিআইজি কার্যালয়ে রেঞ্জের অধীন জেলা পুলিশ সুপার ও তদূর্ধ্ব কর্মকর্তারা।পুলিশ সদর দপ্তরের এআইজি (মিডিয়া অ্যান্ড পিআর) সোহেল রানা জানান, সাধারণ মানুষের ঈদের কেনাকাটা নির্বিঘ্ন করতে মার্কেট ও শপিংমলে ভোর পর্যন্ত পোশাকে ও সাদা পোশাকে বিশেষ নিরাপত্তার নির্দেশ দিয়েছেন আইজিপি।সড়ক ও মহাসড়কে চাঁদাবাজি বন্ধে ‘জিরো টলারেন্স’ নীতি অনুসরণের নির্দেশ দিয়ে পুলিশ প্রধান বলেন, মহাসড়কের গুরুত্বপূর্ণ পয়েন্টে সিসিটিভি স্থাপন, ট্রাক, পিকআপ, পণ্যবাহী ট্রাকে যাত্রী পরিবহন রোধ এবং সুনির্দিষ্ট তথ্য ছাড়া মহাসড়কে যানবাহন থামানো যাবে না। 



41693,57510
ঈদে নগরবাসীর নিরাপত্তায় প্রস্তুত পুলিশ —ডিএমপি কমিশনার
অন্যান্য
প্রকাশ : ২৭ মে ২০১৯, ০০:০০
বিশেষ প্রতিনিধিঢাকা মহানগর পুলিশ কমিশনার আছাদুজ্জামান মিয়া বলেছেন, আমরা আপনাদের পাশে আছি, আপনারা নির্বিঘ্নে ঈদ উদযাপন করুন, উত্সব করুন। যে কোনো অপরাধ প্রতিরোধ করতে ঢাকা শহরের বিভিন্ন জায়গায় পোশাকে ও সাদা পোশাকে পুলিশ নজরদারি রাখছে। ঢাকা মহানগরীতে কোনো ছিনতাই, ডাকাতি, রাহাজানি, অজ্ঞান পার্টি থাকতে পারবে না, যদি কেউ চেষ্টা করে আপনাদের সহায়তায় তাদের কঠোর হাতে দমন করবো। গতকাল রবিবার রাজধানীর কৃষিবিদ ইনস্টিটিউট মিলনায়তনে দুস্থ ও অসহায় মানুষের মাঝে ঈদবস্ত্র বিতরণকালে তিনি এসব কথা বলেন। ডিএমপির তেজগাঁও বিভাগের আয়োজনে দুস্থ ও অসহায় মানুষের মাঝে ঈদবস্ত্র বিতরণ করা হয়। সকলকে ঈদের আগাম শুভেচ্ছা জানিয়ে ডিএমপি কমিশনার বলেন, ঈদ উপলক্ষে মার্কেট, শপিং মল, বাস টর্মিনাল, লঞ্চ ঘাট ও রেল স্টেশনে অনেক পুলিশ মোতায়েন করেছি। 



41694,57511
সেহরির পর কফি, চা পান নয়
অন্যান্য
প্রকাশ : ২৭ মে ২০১৯, ০০:০০
ডা. মোড়ল নজরুল ইসলামপবিত্র রমজানে রোজাদারগণ সারাদিন পানাহার থেকে বিরত থাকার কারণে অনেক ক্ষেত্রে ডিহাইড্রেশন বা পানিশূন্যতা দেখা দিতে পারে। তাই যারা রোজা থাকবেন তাদের অবশ্যই ইফতার ও সেহরির সময় পর্যাপ্ত পানি পান করা উচিত। এক্ষেত্রে ইফতারের পর পর্যায়ক্রমে ৪ থেকে ৬ গ্লাস পর্যন্ত পানি পান করা ভালো। এছাড়া সেহরির পর অন্তত ২ গ্লাস পানি পান করা উচিত। তবে সেহরি খাওয়ার পর চা বা কফি একেবারেই পান করা উচিত নয়। চা বা কফির এন্টি-ডাই ইউরিটিক ইফেকট রয়েছে। ফলে সেহরির পর চা-কফি পানে বারবার প্রস্রাব হতে পারে। এতে পানিশূন্যতা দেখা দেয়। ফলে রোজাদারগণ দুর্বল হয়ে পড়তে পারেন। তাই সেহরির পর চা-কফি পান না করাই ভালো। এছাড়া যদি কারও শারীরিক অসুস্থতার কারণে ডাইইউরিটিক জাতীয় ওষুধ সেবন করতে হয় তবে চিকিত্সকের পরামর্শে ওষুধটি ইফতারের পর সেবন করা ভালো। সেহরির পর ডাইইউরিটিক জাতীয় ওষুধ সেবন করা উচিত নয়। এতে বারবার প্রস্রাব হলে শরীরের পানিশূন্যতা দেখা দিতে পারে। ফলে শরীর দুর্বল হয়ে পড়ে।লেখক : চুলপড়া, এলার্জি, চর্ম ও যৌন রোগ বিশেষজ্ঞ



41695,57512
জাতীয় ঈদগাহে প্রধান জামাত সকাল সাড়ে ৮টায়
অন্যান্য
প্রকাশ : ২৭ মে ২০১৯, ০০:০০
ইত্তেফাক রিপোর্ট আসন্ন ঈদুল ফিতরের প্রথম জামাত জাতীয় ঈদগাহে সকাল সাড়ে ৮টায় অনুষ্ঠিত হবে। তবে দুর্যোগপূর্ণ বা প্রতিকূল আবহাওয়ার সৃষ্টি হলে জাতীয় মসজিদ বায়তুল মোকাররমে সকাল ৯টায় ঈদের প্রথম জামাত অনুষ্ঠিত হবে। গতকাল রবিবার নগর ভবনে আয়োজিত ৫৫টি সেবা সংস্থার সমন্বয়ে অনুষ্ঠিত ঈদ জামাতের প্রস্তুতি সভায় সভাপতির বক্তব্যে ঢাকা দক্ষিণ সিটি করপোরেশনের (ডিএসসিসি) মেয়র মোহাম্মদ সাঈদ খোকন এ ঘোষণা দেন। তিনি বলেন, আমাদের সার্বিক প্রস্তুতি রয়েছে সুষ্ঠুভাবে সুন্দর ঈদ জামাত উপহার দেওয়ার। প্রতি বছরের মতো এবারো জাতীয় ঈদগাহে একসঙ্গে ৮৫ হাজার পুরুষ এবং পাঁচ হাজার নারী মুসল্লির জন্য জামাতের ব্যবস্থা থাকবে। এছাড়া সেখানে একসঙ্গে ১৪০ জন মুসল্লির ওজু করার ব্যবস্থাও করা হবে। সভায় ঢাকা মহানগর পুলিশ, গণপূর্ত অধিদফতর, ঢাকা ওয়াসা, র্যাবসহ সেবাদানকারী সংস্থাসমূহের প্রতিনিধিরা উপস্থিত ছিলেন।



41696,57513
নমো ম্যাজিক!
ফিচার
প্রকাশ : ২৭ মে ২০১৯, ০০:০০
তালেব রানা  ভারতের লোকসভা নির্বাচনে দোর্দণ্ড দাপট দেখিয়েছে প্রধানমন্ত্রী নরেন্দ্র মোদির দল বিজেপি ও তাদের জোট ন্যাশনাল ডেমোক্র্যাটিক অ্যালায়েন্স (এনডিএ)। আর এই দাপুটে জয়ে দ্বিতীয়বারের মতো ভারতের প্রধানমন্ত্রী হচ্ছেন মোদি। সবার ধারণাকে ভুল প্রমাণ করে এবার ৩০৩ আসনে এককভাবে জয় পেয়েছে বিজেপি। আর এনডিএ জোট পেয়েছে ৩৫৩টি আসন। অন্যদিকে প্রধান বিরোধী দল কংগ্রেস পেয়েছে মাত্র ৫২টি আসন। ইউপিএ জোট পেয়েছে ৯০টি। অন্যান্য দল পেয়েছে ৯৯ আসন। ভারতের ১৭টি রাজ্য ও কেন্দ্রশাসিত অঞ্চলে একটি আসনও পায়নি কংগ্রেস। এমনকি রাজ্য সরকারে থাকা সত্ত্বেও ওই রাজ্যে আসন পায়নি তারা। বলা হচ্ছে, প্রধানমন্ত্রী প্রার্থী হিসেবে নরেন্দ্র মোদির ওপরই আস্থা রেখেছে ভারতের জনগণ। এ কারণেই বিপুল ব্যবধানে জয়ী হয়েছে তার দল। বিরোধী দলগুলো সম্মিলিতভাবে বাক্যবাণে মোদিকে আক্রমণ করলেও সেগুলো হালে পানি পায়নি। ভারতের অনেক মিডিয়া বিজেপির এই অভাবনীয় সফলতাকে ‘নমো ম্যাজিক’ বা নরেন্দ্র মোদির যাদু বলে উল্লেখ করেছে।নির্বাচনের আগে করা বিভিন্ন জরিপের ফলে বলা হচ্ছিলো, প্রধানমন্ত্রী প্রার্থী হিসেবে যে কোনো বিরোধী দলীয় নেতার চেয়ে অনেক বেশি ব্যবধানে এগিয়ে রয়েছেন মোদি। বিরোধীরা এবারের নির্বাচনে কোনো প্রধানমন্ত্রী প্রার্থীর নামই ঘোষণা করেনি। এই বিষয়টিকে কাজে লাগিয়েছে বিজেপি। নির্বাচনী প্রচারণায় নিজের ইমেজকে খুব ভালোভাবে কাজে লাগিয়েছেন নরেন্দ্র মোদি। একটি বিষয় ভারতীয়দের তিনি বোঝাতে পেরেছেন যে, একটি নিরাপদ, শক্তিশালী ও দারিদ্র্যমুক্ত ভারত গড়তে তার বিকল্প কেউ নেই। যে কারণে হিন্দুত্ববাদীর গন্ধ থাকা সত্ত্বেও অনেক মুসলিম অধ্যুষিত আসনে জয় পেয়েছে বিজেপি। এমনকি ২৩ মে ভোটের ফল ঘোষণার দিন মুসলিম পরিবারে জন্ম নেওয়া এক ছেলে সন্তানের নাম রাখা হয়েছে নরেন্দ্র মোদি।অন্যদিকে ২০১৪ সালের মতো এবারো ভরাডুবি হয়েছে ভারতের সবচেয়ে পুরনো রাজনৈতিক দল কংগ্রেসের। খারাপ ফলের কারণে কংগ্রেসের সঙ্গে সঙ্গে বড় ধাক্কা খেয়েছেন দলটির সভাপতি রাহুল গান্ধীও। একইসঙ্গে চুরমার হয়ে গেছে বিরোধী রাজনৈতিক দলগুলোর জোট সরকার গঠনের স্বপ্ন। নির্বাচনের ফল ঘোষণার পর মমতা ব্যানার্জি, মায়াবতী, চন্দ্রবাবু নাইডুর মতো নেতারা মুখ থুবড়ে পড়েছেন। আগামী ৩০ মে দ্বিতীয় মেয়াদে প্রধানমন্ত্রী হিসেবে শপথ নিতে পারেন নরেন্দ্র মোদি।এবারের নির্বাচনে উত্তরপ্রদেশের বেনারস আসনে চার লাখ ৮০ হাজার ভোটের ব্যবধানে জয়লাভ করেন মোদি। বিজেপি জোটের নিরঙ্কুশ জয় নিশ্চিত হওয়ার পর এক টুইট বার্তায় মোদি বলেন, এ জয় ভারতের। একসঙ্গেই এগিয়ে যাব। একসঙ্গেই উন্নতি করবো। একসঙ্গেই শক্তিশালী ভারত গড়বো। এরপর বিজয় ভাষণে তিনি বলেন, এই ভিখারির ঝুলি ভর্তি করে দিয়েছেন দেশবাসী, আপনাদের আশা-আকাঙ্ক্ষার সঙ্গে আমি সব সময় থাকবো। গণতন্ত্র, সংবিধানের মর্যাদা রক্ষা করবো। সবার সঙ্গে কাঁধ মিলিয়ে আমরা কাজ করবো। নরেন্দ্র মোদির সরকারের এই বিপুল বিজয়ের কারণ কি? বলা হচ্ছে, গরিববান্ধব কর্মসূচির মাধ্যমে জনগণের সঙ্গে ভালোভাবে সম্পৃক্ত হতে পেরেছেন নরেন্দ্র মোদি। ভোটের প্রচারণায় মোদির ব্যক্তিত্ব মানুষের কাছে তাকে অনেক বেশি গ্রহণযোগ্য করে তুলেছিল। মোদির হিন্দুত্ব জাতীয়তাবাদও তার জয়ের অন্যতম একটি কারণ। গত ফেব্রুয়ারিতে পাকিস্তানের বালাকোটে ভারতীয় বিমান বাহিনীর হামলা মোদির শক্তিশালী ভাবমূর্তি তৈরি করেছে। এছাড়া বিরোধী দলগুলো নরেন্দ্র মোদির বিরুদ্ধে দুর্নীতির অভিযোগ তুললেও জনগণ তা আমলে নেয়নি। সবচেয়ে বড় কথা হলো, প্রধানমন্ত্রী পদে তার বিকল্প কোনো প্রার্থীকে সামনে আনতে পারেনি বিরোধীরা। যার ফলে সহজ জয়ে আবারো দিল্লির মসনদে বসছেন মোদি। তবে বিশ্লেষকরা বলছেন, বড় জয়ে ক্ষমতায় আসার পর মোদি সরকারের জন্য দায়িত্ব এবং চাপ দুটোই বেড়ে গেছে। নতুন সরকারের কাছে অন্যতম চ্যালেঞ্জ হবে কোটি কোটি ভারতীয় বেকারের জন্য কর্মসংস্থানের সুযোগ সৃষ্টি করা। এছাড়া কৃষকদের আয় বৃদ্ধি ও ব্যাংকিং খাতকে পুনরুজ্জীবিত করা তাদের জন্য অন্যতম চ্যালেঞ্জ। আর প্রধানমন্ত্রী মোদি দেশকে ঐক্যবদ্ধ করার প্রতিশ্রুতি দিলেও এটা সহজ হবে না। কারণ বিজেপির প্রচারণা সব সময় বিভক্তিমূলক। যে কারণে ভারতের মুসলিমরা আশঙ্কা প্রকাশ করছে যে, তাদেরকে দ্বিতীয় শ্রেণির নাগরিক হিসেবে বিবেচনা করা হতে পারে। তবে জয়ের পর মোদির বক্তব্যে একটু হলেও আশার আলো দেখছেন সংখ্যালঘুরা।   



41697,57514
সংকটে গান্ধী পরিবার
ফিচার
প্রকাশ : ২৭ মে ২০১৯, ০০:০০
স  ং  ক  টে   ক  ং  গ্রে  সশিফারুল শেখ ১৯৪৭ সালের স্বাধীনতার পর প্রথম লোকসভা নির্বাচনে ইন্ডিয়ান ন্যাশনাল কংগ্রেস ৪৮৯টি আসনের মধ্যে একাই ৩৬৪টি এবং পপুলার ভোটের ৪৫ ভাগ ভোট পেয়েছিল দলটি। ১৯৭১ সালেও ভূমিধস জয়, ১৯৮৪ সালে ইন্দিরা গান্ধী আততায়ীর হাতে নিহত হওয়ার পর রাজীব গান্ধীর কংগ্রেস ৪১৫টি আসন পেয়েছিল। ১৯৭১ সালে পাকিস্তানের কাছ থেকে বাংলাদেশ স্বাধীন হওয়ার পর ইন্দিরা গান্ধী দুর্গা উপাধি পেয়েছিলেন। সোনিয়া গান্ধীর নেতৃত্বেও কংগ্রেস ভারত শাসন করেছে। আজ সেই নেহেরু-গান্ধী পরিবারের উত্তরসূরি রাহুলের নেতৃত্বের ব্যর্থতায় সমালোচনার ঝড় উঠেছে। প্রিয়াঙ্কা গান্ধীকে রাজনীতির মাঠে নামানোর পরও নরেন্দ  মোদির ভাবমূর্তিকে সামান্যতম টলানো যায়নি। বরং ২০১৪ সালের চেয়ে বেড়েছে। বেড়েছে মোদির দল বিজেপির আসন সংখ্যাও। এমন পরিস্থিতিতে সংকটে পড়েছে নেহেরু-গান্ধী পরিবার এবং তাদের দল কংগ্রেস পড়েছে মহাবিপাকে।মোদির কাছে নতি স্বীকার গান্ধী পরিবারের!: কংগ্রেস প্রেসিডেন্ট রাহুল গান্ধী ভারতের প্রভাবশালী নেহেরু-গান্ধী পরিবারের উত্তরাধিকারী। স্বাধীন ভারতের রাজনৈতিক ইতিহাসের একেবারে কেন্দ স্থলে অবস্থান এই পরিবারটির। রাহুল গান্ধীর প্রপিতামহ জওহরলাল নেহেরু ছিলেন ভারতের প্রথম প্রধানমন্ত্রী। তার দাদি ইন্দিরা গান্ধী ভারতের প্রথম নারী প্রধানমন্ত্রী। আর পিতা রাজীব গান্ধী ছিলেন ভারতের তরুণতম প্রধানমন্ত্রী। রাহুল সবচেয়ে বেশি সমালোচনার মুখে পড়েছেন উত্তরপ্রদেশের আমেথির আসনটি বিজেপির স্মৃতি ইরানির কাছে হারিয়ে। এই আসন থেকে ইন্দিরা, রাজীব ও সোনিয়া সবাই জিতেছিলেন। এমনকি রাহুল নিজেও গত ১৫ বছর ধরে ওই আসনে জিতে আসছিলেন। তাই আমেথিতে রাহুলের হেরে যাওয়া বিরাট অপমান।কংগ্রেস নেতারা হারের জন্য সরাসরি রাহুলকে দোষ না দিলেও আড়ালে স্বীকার করছেন, মোদির জনসম্মোহনী ব্যক্তিত্বের কাছে হেরে গেছেন রাহুল। তাদের মতে, কংগ্রেসের সামনে বড় বাধা ‘ব্র্যান্ড মোদি’। প্রধানমন্ত্রী হিসেবে মোদি তার অঙ্গীকার পূরণ করতে ব্যর্থ হলেও মানুষ তার প্রতিই আস্থা রেখেছে। সমালোচকরা বলছেন, রাহুল গান্ধীর আকর্ষণী শক্তি নেই, লোকজনের সঙ্গে সম্পর্ক তৈরি করতে পারেন না, দিকভ্রান্ত, প্রায়ই রাজনৈতিক ভুল করেন। মোদি অনেকবার বলেছেন, রাহুল গান্ধী এ অবস্থানে নিজের যোগ্যতায় নয়, পরিবারের কারণে এসেছেন।নেহেরু-গান্ধী পরিবার থেকে ভারত তিনজন প্রধানমন্ত্রী পেয়েছে। কিন্তু সেই পরিবারের ঐতিহ্য এখন কিছুটা হলেও ম্লান হয়েছে। এই যুগে ভারতের উচ্চাভিলাষী তরুণদের কাছে জওহরলাল নেহেরু ও ইন্দিরা গান্ধী আর প্রাসঙ্গিক নন, তাদের অবদান অনেক দূর ইতিহাস মাত্র। বর্তমান প্রজন্মের কাছে বরং কংগ্রেসের ২০০৪-২০১৪ শাসনামলের বিতর্ক-দুর্নীতিই মুখ্য বিষয়।কংগ্রেস কী পূর্বের শক্তি ফিরে পাবে?: কংগ্রেসের নেতৃত্ব মূলত গড়ে উঠেছে পারিবারিক ঐতিহ্যে। ফলে এখানে নতুন নেতৃত্ব নেই বললেই চলে। দেশের মানুষ নেহেরু-গান্ধী পরিবারের বাইরের কাউকে মানতেও পারে না। বাইরের কেউ নেতৃত্বে আসলে দলের মধ্যে বিশৃঙ্খলাও সৃষ্টির আশঙ্কা আছে। তাই রাহুল গান্ধী যতোই ব্যর্থ হোন না কেন তাকে বাদ দিয়ে দল চালানো খুব সহজ হবে না বলে কংগ্রেস নেতাদের অভিমত। নেতারা বলছেন, রাহুল ব্যর্থ না সফল তার চেয়ে বড় প্রশ্ন, তিনি চলে গেলে দলের হালটা ধরবেন কে? এক হতে পারেন প্রিয়াঙ্কা গান্ধী। কিন্তু তিনি কখনোই ভাইকে হটিয়ে এই পদে বসবেন না। ফলে প্রশ্ন উঠেছে তাহলে কংগ্রেসের অবস্থা দিনে দিনে আরো শোচনীয় হবে? নির্বাচনের ফল যতোই খারাপ হোক, রাহুলের পাশে কংগ্রেস নেতারা। কারণ কেবল রাহুল নয়, অনেকেই তো হেরেছেন। তাইতো রাহুল পদত্যাগের প্রস্তাব দিলেও দল সেটি প্রত্যাখ্যান করেছে।আশাবাদীদের মতে, ১৯৮৪ সালে বর্তমানে একাই ৩০৩ আসন পাওয়া বিজেপি মাত্র দুটি আসন পেয়েছিল। তারা যদি ঘুরে দাঁড়াতে পারে তাহলে কংগ্রেস (বর্তমানে ৫৪২ আসনের মধ্যে ৫২ আসন পাওয়া) কেন পারবে না। কেউ কেউ বলছেন, রাহুলের দরকার একজন অমিত শাহ যিনি কৌশলের মাধ্যমে দলকে এগিয়ে নিয়ে যান এবং নির্বাচনী প্রচারণা চালান। রাহুলও ফলাফল পরবর্তী সংবাদ সম্মেলনে বলেছেন, ভীত কিংবা হতাশ হওয়ার কিছু নেই, এখনো অনেক জনগণ আমাদের সঙ্গে আছেন। তাদের সঙ্গে নিয়েই আবার ঘুরে দাঁড়াতে হবে। 



41698,57515
ব্রেক্সিটে আগমন ব্রেক্সিটেই গমন
ফিচার
প্রকাশ : ২৭ মে ২০১৯, ০০:০০
এম এ আলআমিন পদত্যাগের ঘোষণা দিয়েছেন ব্রিটিশ প্রধানমন্ত্রী টেরেসা মে। ব্রেক্সিট বা ইইউ থেকে ব্রিটেনের বেরিয়ে যাওয়ার গণভোট তাকে প্রধানমন্ত্রীর পদে এনেছিল। সেই ব্রেক্সিটই শেষ পর্যন্ত ক্ষমতা থেকে তার গমনের কারণ হয়ে দাঁড়াল। প্রায় তিন বছর প্রধানমন্ত্রী থাকাকালে পুরো সময়টুকু তাকে ব্রেক্সিট ইস্যু ছাড়াও দলীয় বিশৃঙ্খলা কাটাতে ব্যয় করতে হয়েছে। এজন্য জ্বালানি, কর্মসংস্থান, অভিবাসন ও অন্যান্য গুরুত্বপূর্ণ জাতীয় ইস্যুর দিকে তিনি নজর দিতে পারেননি।তার প্রধানমন্ত্রী পদে থাকার সময়টুকু ইতিবাচক দৃষ্টিতে দেখা হবে না, এটাই স্বাভাবিক। এমনকি তার ঘনিষ্ঠজনরাও একে সুখকর স্মৃতি হিসেবে মনে রাখবেন না। ২৪ মে সকালে মে ১০ নম্বর ডাউনিং স্ট্রিটের বাইরে ৭ জুন পদত্যাগ করবেন জানিয়ে ভাষণটি দেন। এটি ছিল এক আবেগঘন বক্তৃতা। মে বলেন, তিনি এমন পরিস্থিতির শিকার হয়েছেন যার ওপর তার কোনো নিয়ন্ত্রণ ছিল না। তিনি দেশের জন্য তার সাধ্যমতো সেরাটা করেছেন দাবি করে বলেন, ‘আমি ব্যর্থ হয়েছি’। ব্রেক্সিট চুক্তি প্রথমে ব্রাসেলসের নেতৃবৃন্দ অনুমোদন করেন, এরপর সেটি পার্লামেন্টের উচ্চকক্ষ হাউস অব লর্ডসেও  পাস হয়। কিন্তু নিম্নকক্ষ হাউস অব কমন্সে পাস করাতে গিয়েই ঘটে যত বিপত্তি। চলতি বছর জানুয়ারি থেকে এ পর্যন্ত কয়েকবার চেষ্টা করেও তিনি সফল হতে পারেননি। এক্ষেত্রে নিজ দলের এমপিদের কাছ থেকেই তিনি সবচেয়ে অসহযোগিতার মুখে পড়েন। তারা তার সঙ্গে কিছুতেই সমঝোতা করতে রাজি হয়নি। কারণ সমঝোতা মনে দৃষ্টিতে পরাজয় মেনে নেয়। পদত্যাগের ভাষণের পর মে সামান্যতম সহানুভূতিও কারও কাছ থেকে পাননি। ব্রেক্সিট প্রক্রিয়া সম্পন্ন করতে পারেন নাই। কিন্তু এই প্রক্রিয়াকে এগিয়ে নেওয়ার জন্য যা কিছু করেছেন তার জন্য তিনি ধন্যবাদ পেতে পারতেন কিন্তু দলের সহকর্মীরা এ ব্যাপারে চরম নিস্পৃহ মনোভাব দেখিয়েছেন।            তাদের আচরণ দেখে মনে হয়েছে মে’র সমানে একটিই করণীয় ছিল, তিনি সেটি করতে ব্যর্থ হয়েছেন।মে পদত্যাগের দিনক্ষণ ঘোষণা করায় অনেকেই এখন তার স্থলাভিষিক্ত হওয়ার আগ্রহ প্রকাশ করেছেন। শনিবার এ বিষয়ে জোর তত্পরতা শুরু হয়। ২০ জুলাইয়ের মধ্যে প্রধানমন্ত্রী নির্বাচিত করবেন কনজারভেটিভ পার্টির নেতারা। ইউরোপীয়           ইউনিয়ন থেকে ব্রিটেনের বেরিয়ে যাওয়ার নির্ধারিত তারিখ ৩১ অক্টোবর। বাজিকরদের কাছে প্রধানমন্ত্রীর দৌড়ে সাবেক পররাষ্ট্রমন্ত্রী বরিস জনসন সাবেক ব্রেক্সিটমন্ত্রী ডোমিনিক রাবের চেয়ে অনেকটাই এগিয়ে রয়েছেন। দুজনই নো-ডিল ব্রেক্সিট সমর্থক। ১০ জুন পর্যন্ত টোরি এমপিরা তাদের প্রার্থিতা ঘোষণা করতে পারবেন। ৬ কোটি ৬০ লাখ জন অধ্যুষিত যুক্তরাজ্যের পরবর্তী প্রধানমন্ত্রী নির্বাচিত হবেন কনজারভেটিভ পার্টির সদস্যদের ভোটে। গত বছরের মার্চের হিসাব অনুযায়ী দলটির এক লাখ ২৪ হাজার নিবন্ধিত সদস্য রয়েছেন যারা পরবর্তী প্রধানমন্ত্রী বাছাই করবেন।২০১৬ সালের ২৩ জুন যে গণভোট হয় তাতে বিচ্ছিন্ন হওয়ার পক্ষে ৫২ শতাংশ ভোট পড়ে। ওই গণভোটের পর প্রধানমন্ত্রীর পদ থেকে ইস্তফা দেন ডেভিড ক্যামরেন। দায়িত্ব গ্রহণ করেন তার স্বরাষ্ট্রমন্ত্রী টেরেসা মে। তিনি এই প্রক্রিয়াকে অনেকদূর এগিয়ে আনেন। সব ঠিকঠাক থাকলে ২৯ মার্চ প্রক্রিয়াটি সম্পন্ন হয়ে যেত। কিন্তু পরিস্থিতি এখন অনিশ্চিয়তার দিকে মোড় নিচ্ছে। ২০ মার্চ জনগণের উদ্দেশে মে বলেন, ‘আমি বুঝতে পারি ব্রেক্সিট নিয়ে পার্লামেন্টে যা হচ্ছে তাতে আপনারা চরমভাবে বিরক্ত’। এমপিদের ওপর বিচ্ছেদের সময় পেছানোর দায় চাপিয়ে মে বলেন, তাদের অনিচ্ছার কারণে এ পরিস্থিতি তৈরি হয়েছে। তবে তিনি জনগণেরে পক্ষে আছেন বলে ঘোষণা দেন। মে তার উইথড্রল চুক্তিতে সমর্থন দেওয়ার জন্য এমপিদের প্রতি পুনরায় আহ্বান জানান। এখানে উল্লেখ্য মে নিজেও রিমেইন বা ইইউর সঙ্গে থাকার পক্ষে ভোট দিয়েছিলেন। কারণ রিমেইনের পক্ষে ছিল ক্যামেরনের সরকার। কিন্তু প্রধানমন্ত্রী হওয়ার পর মে এমনভাবে দৌড়ঝাঁপ শুরু করেন মনে হচ্ছিল জনরায় বাস্তবায়নের দায়িত্ব তার একারই। দলের সঙ্গে তার কাজের একটা সমন্বয়হীনতা সব সময়ই ছিল। 



41699,57516
এলেন দেখলেন জয় করলেন নুসরাত মিমি
ফিচার
প্রকাশ : ২৭ মে ২০১৯, ০০:০০
লোকসভা নির্বাচনঅলক বিশ্বাস ভারতে এবারের লোকসভা নির্বাচনেও বরাবরের মতোই বেশ ভালোভাবেই উতরে গেছেন তারকা প্রার্থীরা। ভারতের সাধারণ জনগণের কাছে ক্রিকেট তারকা এবং রূপালি জগতের তারকাদের যে একটা বাড়তি গুরুত্ব আছে সেই কথাটি বেশ ভালোভাবেই মাথায় রাখে বড় রাজনৈতিক দলগুলো। পশ্চিমবঙ্গ থেকে নির্বাচনে অংশ নেয়া সুচিত্রা সেনের মেয়ে মুনমুন সেন বাদে নুসরাত জাহান, মিমি চক্রবর্তী, দেব, শতাব্দী রায়, বাবুল সুপ্রিয় সবাই বড় জয় পেয়েছেন। টলিউডের তারকা দেব আগেই লোকসভার সদস্য ছিলেন। তবে এবার তার সঙ্গী হয়েছেন পশ্চিমবঙ্গ চলচ্চিত্রের বর্তমান সময়ের অন্যতম জনপ্রিয় দুই নায়িকা মিমি চক্রবর্তী ও নুসরাত জাহান। রাজনীতিতে কোনো রকম অভিজ্ঞতা না থাকলেও মমতা ব্যানার্জির বদৌলতে ভোটের মাঠে নেমে পড়েন নুসরাত আর মিমি। আর নির্বাচনে অংশ নিয়েই বাজিমাত করেছেন হালের এই দুই সেনসেশন। তাদের বেলায় তাই অনেকেই বলছেন, এ যেন এলেন, দেখলেন এবং জয় করলেন।বাংলাদেশের সাতক্ষীরা সীমান্ত লাগোয়া ভারতের বসিরহাট আসনটি মুসলিম অধ্যুষিত একটি আসন। আগে থেকেই আসনটি দখলে ছিল তৃণমূল কংগ্রেসের। এ কারণেই হয়তো তিন লাখ ৫০ হাজার ৩৬৯ ভোটের ব্যবধানে জিতে রীতিমতো চমক সৃষ্টি করেছেন নুসরাত। তিনি মোট ভোট পেয়েছেন সাত লাখ ৮২ হাজার ৭৮টি। নুসরাতের প্রতিপক্ষ বিজেপির সায়ন্তন ভোট পেয়েছেন চার লাখ ৩১ হাজার ৭০৯টি।পশ্চিমবঙ্গের যাদবপুর লোকসভা আসনে তৃণমূল কংগ্রেস প্রার্থী মিমি চক্রবর্তী তার নিকটতম প্রতিদ্বন্দ্বী বিজেপির অনুপম হাজরাকে এক লাখের বেশি ভোটে পরাজিত করেছেন। ভারতের লোকসভা নির্বাচনে এই আসন থেকে বড় ব্যবধানে জয়ী হয়ে নতুন ইতিহাস রচনা করেছেন বলে নিজেই ঘোষণা দিয়েছেন মিমি।উজ্জ্বল অন্য তারকারাও: রূপালি জগত্ থেকে লোকসভায় আগেও সদস্য হয়েছেন দেব হিসেবে পরিচিত দীপক অধিকারী। জোড়া ফুল প্রতীকে দ্বিতীয়বারের মতো পার্লামেন্ট সদস্য হয়েছেন ঘাটাল আসন থেকে। গত লোকসভায় আড়াই লাখেরও বেশি ভোটের ব্যবধানে জিতলেও এবার প্রতিদ্বন্দ্বী প্রার্থী বিজেপির ভারতী ঘোষের সাথে তার ব্যবধান এক লাখ আট হাজার ভোট। জোড়াফুল প্রতীকে জিতেছেন অভিনেত্রী শতাব্দী রায়। বিজেপি থেকে নির্বাচন করা বাবুল সুপ্রিয়ের কাছে পরাজিত হয়েছেন তৃণমূল প্রার্থী মুনমুন সেন। আসানসোল লোকসভার এই আসনটি ছিল দুই তারকার লড়াই। এই আসন থেকে বাবুল সুপ্রিয় ৫১.২ শতাংশ ভোটারের সমর্থন নিয়ে মুনমুনকে হারিয়েছেন।অন্যদিকে বলিউড তারকাদের মধ্যে জয় পেয়েছেন বিজেপির সানি দেওল, হেমা মালিনী, স্মৃতি ইরানিরা। স্মৃতি হারিয়েছেন খোদ কংগ্রেস প্রেসিডেন্ট রাহুল গান্ধীকেই। পদ্মফুল প্রতীকে নির্বাচন করে অবশ্য পরাজিত হয়েছেন একসময়ের জনপ্রিয় তারকা জয়াপ্রদা। হারতে হয়েছে বিজেপি থেকে কংগ্রেসে যোগ দেওয়া শত্রুঘ্ন সিনহা ও তার স্ত্রী পুনম সিনহাকে। আর কংগ্রেস থেকে প্রার্থী হয়ে পরাজিত হয়েছেন রাজ বাব্বর, ‘রঙ্গিলা’ তারকা উর্মিলা মাতন্ডকার। 



41700,57517
দায়ের কোপে ছোট ভাই খুন
সারাদেশ
প্রকাশ : ২৬ মে ২০১৯, ২২:৩৩
সাতক্ষীরার কালীগঞ্জে বড়ভাইয়ের দায়ের কোপে ছোট ভাই খুন হয়েছে। ঘটনাটি ঘটেছে কালীগঞ্জ উপজেলার বন্দকাটি গ্রামে।
 
নিহতের নাম আক্কাস আলী (৫৭)। তিনি উপজেলার বন্দকাটি গ্রামের মোহাম্মদ আলীর ছেলে। প্রত্যক্ষদর্শীরা জানান, ছাগলে ফসল খাওয়াকে কেন্দ্র করে রবিবার বিকেল চারটার দিকে বন্দকাটি গ্রামের বড়ভাই আজগর আলীর সঙ্গে ছোট ভাই আক্কাস আলীর কথা কাটাকাটি হয়।এরই জের ধরে ইফতারের পর রাত আটটার দিকে দুই ভাই বিরোধে জড়িয়ে পড়ে। উভয়ই রামদা নিয়ে মহড়া দেওয়ার একপর্যায়ে বড়ভাই আজগর আলী ছোট ভাই আক্কাস আলীর গলায় কোপ মারে। এরপর আজগর আলীর ছেলে নুরুজ্জামান তার চাচা আক্কাসের পেটে ছুরিকাঘাত করে। তাকে উদ্ধার করে কালীগঞ্জ স্বাস্থ্য কমপ্লেক্সে নিয়ে যাওয়ার পথে পথিমধ্যে জীবনগাছা নামক স্থানে তার মৃত্যু হয়।কালীগঞ্জ থানার ভারপ্রাপ্ত কর্মকর্তা (ওসি) হাসান হাফিজুর রহমান ঘটনটি নিশ্চিত করে বলেন, তিনি এখন ঘটনাস্থলে আছেন।ইত্তেফাক/আরকেজি



41701,57518
ভুল তথ্যে প্রকল্প, ভুল বুঝিয়ে অনুমোদন!
অন্যান্য
প্রকাশ : ২৭ মে ২০১৯, ০০:০০
ভুল তথ্য দিয়ে গ্রহণ করা হয়েছে প্রকল্প। ভুল বুঝিয়ে তা অনুমোদনও করিয়ে নেওয়া হয়। উত্স পাইপে গ্যাস না থাকা সত্ত্বেও নেটওয়ার্ক পাইপলাইন নির্মাণ করে ফেলেন কেনাকাটা; কিন্তু শুরু হয়নি সেই পাইপলাইন নির্মাণের কাজ। এতে সরকারের লোকসান ৩৫০ কোটি টাকা। এমন দুর্নীতি ও অনিয়মের চিত্র পাওয়া গেছে দেশের দক্ষিণাঞ্চলে গ্যাস বিতরণকারী সংস্থা সুন্দরবন গ্যাস কোম্পানিতে। দুর্নীতিতে জড়িত পেট্রোবাংলার প্রাক্তন ও বর্তমান তিন কর্মকর্তা। তারা সুন্দরবন ছাড়াও দেশের সবচেয়ে বড় গ্যাস বিতরণকারী কোম্পানি তিতাস গ্যাস ট্রান্সমিশন অ্যান্ড ডিস্ট্রিবিউশন কোম্পানিতেও কর্মরত ছিলেন। জ্বালানি খাতের শীর্ষ প্রতিষ্ঠান পেট্রোবাংলার তদন্তে এ অনিয়মের প্রমাণ মিলেছে। দোষীদের বিরুদ্ধে শাস্তিমূলক ব্যবস্থা গ্রহণের সুপারিশও করেছে রাষ্ট্রীয় সংস্থাটি।পেট্রোবাংলা সূত্র জানায়, দেশের দক্ষিণ-পশ্চিমাঞ্চলে গ্যাস সরবরাহ বাড়াতে আগ্রহী সরকার। এর সুযোগ নিয়ে কয়েকজন অসাধু কর্মকর্তা ২০১০ সালে ‘দক্ষিণ-পশ্চিম অঞ্চল গ্যাস বিতরণ নেটওয়ার্ক’ শীর্ষক প্রকল্প গ্রহণ করেন। উদ্দেশ্য ছিল- খুলনা, বাগেরহাট, যশোর, ঝিনাইদহ, কুষ্টিয়ায় গ্যাস বিতরণ করা।ওই বছর শুরু হওয়া প্রকল্পটির কাজ ২০১৫ সালের সেপ্টেম্বরে শেষ হওয়ার কথা ছিল। ছয় বছর ধরে প্রকল্পটির লাইন পাইপ এবং অন্যান্য মালামাল কেনা হয়। অগ্রগতি সন্তোষজনক না হওয়ায় প্রকল্পটি অসম্পূর্ণ রেখেই সমাপ্ত করে দেওয়া হয়। এরপরই কেন প্রকল্পের কাজ শেষ হলো না তা অনুসন্ধান শুরু করে পেট্রোবাংলা। তদন্তে দেখা যায়, ওই ৬ বছর ধরে শুধু কেনাকাটার মধ্যেই ছিলেন দায়িত্বপ্রাপ্তরা। বাস্তবে কোথাও এই পাইপ লাইন তারা বসাননি।সম্প্রতি পেট্রোবাংলার তদন্ত প্রতিবেদনে এ অনিয়মের জন্য সংস্থাটিরই তিন কর্মকর্তাকে দায়ী করে প্রয়োজনীয় ব্যবস্থা গ্রহণ করতে বলা হয়েছে। অভিযুক্তরা হলেন ওই প্রকল্পের উপ-মহাব্যবস্থাপক কামাল উদ্দিন, সুন্দরবন গ্যাস কোম্পানির সাবেক উপ-ব্যবস্থাপক কাজী আনোয়ারুল আজিম এবং সাবেক সহকারী ব্যবস্থাপক (ক্রয়) শেখ মো. এজাজ। তারা তিনজনই পরবর্তীতে তিতাস গ্যাসে কর্মরত ছিলেন।  এদের মধ্যে কামাল সম্প্রতি মারা গেছেন এবং এজাজ চাকরি থেকে পদত্যাগ করে অস্ট্রেলিয়ায় অবস্থান করছেন। আনোয়ারুল আজিম রূপান্তরিত প্রাকৃতিক গ্যাস কোম্পানিতে (আরপিজিসিএল) উপ-মহাব্যবস্থাপক হিসেবে দায়িত্ব পালন করছেন।পেট্রোবাংলার ঊর্ধ্বতন এক কর্মকর্তা বলেন, ভুল তথ্য দিয়ে এবং ঊর্ধ্বতন কর্তৃপক্ষকে ভুল বুঝিয়ে প্রকল্পটি গ্রহণ করা হয়। বিষয়টি যখন ধরা পড়ে তখন বেশ দেরি হয়ে যায়। তারপরও দোষীদের চিহ্নিত করে শাস্তির সুপারিশ করা হয়েছে। এতে ভবিষ্যতে অন্য প্রকল্প গ্রহণে কর্মকর্তারা সতর্ক থাকবেন। তিনি জানান, নেটওয়ার্ক পাইপলাইন স্থাপনের আগে উত্স পাইপলাইনে গ্যাস থাকতে হয়; কিন্তু সেই গ্যাস না থাকায় প্রকল্পটি বাস্তবায়ন করা যায়নি। অথচ সংশ্লিষ্ট কর্মকর্তারা শুরু থেকে তা জেনেও গোপন করে গেছেন এবং ভুল বুঝিয়ে প্রকল্পটি অনুমোদন করিয়ে নিয়েছেন। এতে সরকারের ক্ষতি হয়েছে ৩৫০ কোটি টাকা।পেট্রোবাংলার পরিচালক (পরিকল্পনা) মো. আইয়ূব খান চৌধুরীর নেতৃত্বে গঠিত তিন সদস্যের কমিটি এই অনিয়ম অভিযোগের তদন্ত করে। সম্প্রতি তারা তদন্ত প্রতিবেদন জমা দিয়েছেন। প্রতিবেদনের আলোকে গত ১২ মে পেট্রোবাংলা একটি নির্দেশনা জারি করে। সংস্থাটির উপ-মহাব্যবস্থাপক (প্রশাসন) শাহানা বেগম স্বাক্ষরিত নির্দেশনায় বলা হয়, ‘দক্ষিণ-পশ্চিম অঞ্চল গ্যাস বিতরণ নেটওয়ার্ক (২য় সংশোধিত)’ শীর্ষক প্রকল্পের বিষয়ে আইএমই বিভাগের পরিদর্শন প্রতিবেদনের সুপারিশ অনুযায়ী সোর্স পাইপলাইনে ক্যাপাসিটি ছিল না। এরপরও কোনো সার্ভে বা স্টাডি না করে অবাস্তব পরিকল্পনা করে দায়িত্বহীন ও পরিকল্পনা-শৃঙ্খলার পরিপন্থি প্রকল্পের খসড়া পরিকল্পনা (ডিপিপি) প্রণয়ন করে মন্ত্রণালয়, একনেক ও কমিশনকে ভুল বোঝানোর বিষয়টি তদন্ত করে সুপারিশ দেওয়ার জন্য একটি কমিটি গঠন করা হয়। তদন্ত প্রতিবেদনে বলা হয়েছে, ‘দক্ষিণ-পশ্চিম অঞ্চল গ্যাস বিতরণ নেটওয়ার্ক (২য় সংশোধিত)’ প্রকল্পে সরকারের প্রায় ৩৫০ কোটি টাকা ক্ষতি হয়েছে। এই ক্ষতির জন্য ওই তিন কর্মকর্তা দায়ী।তদন্ত কমিটির এক সদস্য বলেন, দোষীদের চিহ্নিত করে শাস্তিমূলক ব্যবস্থা গ্রহণের সুপারিশ করা হয়েছে। তবে তাদের মধ্যে একজন মারা গেছেন। আরেকজন চাকরি ছেড়ে বিদেশে রয়েছেন। অপরজন পেট্রোবাংলারই একটি কোম্পানিতে কর্মরত রয়েছেন। বিধি অনুযায়ী তাদের বিরুদ্ধে ব্যবস্থা গ্রহণ করা হবে। বিভাগীয় মামলার পাশাপাশি নিয়মিত মামলাও হতে পারে।এ প্রসঙ্গে জানতে পেট্রোবাংলার চেয়ারম্যান মো. রুহুল আমিনকে একাধিকবার ফোন করা হলেও তিনি কল রিসিভ করেননি। 



41702,57519
নারী-পুরুষের সুষম উন্নয়নে কাজ করছে সরকার :প্রধানমন্ত্রী
অন্যান্য
প্রকাশ : ২৭ মে ২০১৯, ০০:০০
জয়িতা ফাউন্ডেশনকে বিশেষায়িত প্রতিষ্ঠান হিসেবে গড়ে তোলার জন্য সংশ্লিষ্ট কর্তৃপক্ষের প্রতি আহ্বান জানিয়ে প্রধানমন্ত্রী শেখ হাসিনা বলেছেন, তার সরকার নারী-পুরুষের সুষম উন্নয়নের লক্ষ্যে কাজ করছে। তিনি বহুমুখী ব্যবসা উদ্যোগের জন্য নারীদের সমান ও দক্ষ করে গড়ে তোলার আহ্বান জানান।গতকাল রবিবার সকালে গণভবনে জয়িতা ফাউন্ডেশনের বোর্ড অব গভর্নরস এর বিশেষ সভার সূচনা বক্তব্যে প্রধানমন্ত্রী এসব কথা বলেন। তিনি আরো বলেন, এই ফাউন্ডেশনের সক্ষমতা বৃদ্ধির পাশাপাশি এর আওতায় কর্মরত তৃণমূল পর্যায়ে যেসব উদ্যোক্তা রয়েছেন তাদের কর্মদক্ষতা বৃদ্ধি করে প্রাতিষ্ঠানিক সক্ষমতা বৃদ্ধি করতে হবে। সভা শেষে প্রধানমন্ত্রীর উপ-প্রেস সচিব সাখাওয়াত মুন ব্রিফিংয়ে বলেন, প্রধানমন্ত্রী বলেছেন যে একটি সমাজকে গড়ে তুলতে হলে নারী-পুরুষ সকলকে সাথে নিয়েই একসঙ্গে এগিয়ে যেতে হবে। কেউ পেছনে পড়ে থাকলে সমাজ পঙ্গু হয়ে যাবে। নারীশিক্ষা এবং তাদের মর্যাদা ও অধিকার নিশ্চিতে বঙ্গবন্ধুর দেখানো পথ ধরেই তার সরকার কাজ করছে।গ্রামীণ অর্থনীতির গুরুত্ব তুলে ধরে প্রধানমন্ত্রী বলেন, যদি গ্রামের অর্থনীতিকে শক্তিশালী না করি, গ্রামের মানুষের ক্রয়ক্ষমতা না      বাড়াই, কর্মসংস্থানের ব্যবস্থা না করি, তাহলে আমাদের অর্থনীতি কখনই উন্নত হবে না। তিনি মেয়েদের উত্পাদিত পণ্য বাজারজাত করার সুযোগ করে দেওয়ার ওপর গুরুত্বারোপ করেন।প্রধানমন্ত্রী বলেন, সংগঠনটিকে এমনভাবে গড়ে তুলতে হবে যাতে সেখানে কর্মরত সব নারীই বলে উঠতে পারে আমিই জয়িতা। মেয়েদের অবস্থান সুদৃঢ় করা এবং সম্মানজনক করার জন্যই জয়িতার সৃষ্টি। তারা যেন নিজের পায়ে দাঁড়াতে পারে আবার একই সঙ্গে পরিবারকেও সহযোগিতা করতে পারে।   



41703,57520
নরেন্দ্র মোদির শপথ ৩০ মে
অন্যান্য
প্রকাশ : ২৭ মে ২০১৯, ০০:০০
দ্বিতীয়বারের মতো ভারতের প্রধানমন্ত্রী হিসেবে আগামী ৩০ মে শপথ নিচ্ছেন নরেন্দ্র মোদি। রাষ্ট্রপতি ভবনে শপথ নেবেন তিনি। ইতিমধ্যে ভারতীয় জনতা পার্টির (বিজেপি) আইন প্রণেতাদের নেতা নির্বাচিত হওয়ার পর নরেন্দ্র মোদিকে প্রধানমন্ত্রী নিয়োগ দিয়েছেন রাষ্ট্রপতি রামনাথ কোবিন্দ। শনিবার রাতে রাষ্ট্রপতির সাথে সাক্ষাত্ করেন মোদি ও তার জোট সঙ্গীরা।এক টুইট বার্তায়   রাষ্ট্রপতি রামনাথ বলেন, নরেন্দ্র মোদিকে নতুন মন্ত্রিসভার সদস্যদের নামের তালিকা ও নতুন সরকারের শপথ অনুষ্ঠানের দিন নির্ধারণ করে পাঠাতে বলা হয়েছে। এখন পর্যন্ত নতুন মন্ত্রীদের নাম গোপন রাখা হয়েছে। তবে রাষ্ট্রপতি টুইটে জানিয়েছেন যে, প্রধানমন্ত্রীর সঙ্গে নতুন মন্ত্রীরাও শপথ নেবেন। শপথ অনুষ্ঠানের অতিথিদের তালিকাও এখনো প্রকাশ করা হয়নি। ২০১৪ সালে সার্কভুক্ত দেশের নেতাদের মোদির শপথ অনুষ্ঠানে উপস্থিত থাকার জন্য আমন্ত্রণ জানানো হয়েছিল। এদিকে প্রধানমন্ত্রী মোদি এবং বিজেপি সভাপতি এবারের মন্ত্রিসভায় নতুন মুখ দেখতে চান। পশ্চিমবঙ্গে প্রথমবারের মতো ১৮ আসনে জয়লাভ করেছে বিজেপি। এবারের মন্ত্রিসভায় তাই পশ্চিমবঙ্গ থেকে বড় প্রতিনিধিত্ব থাকতে পারে।গান্ধী পরিবারের বাইরের কাউকে সভাপতি করার প্রস্তাব রাহুলেরলোকসভা নির্বাচনে বিপর্যয়ের পর কংগ্রেসের রাজনীতিতে গান্ধী পরিবারের ভবিষ্যত্ নিয়ে প্রশ্ন উঠতে শুরু করেছে। ইতিমধ্যে কংগ্রেস সভাপতি রাহুল পদত্যাগের প্রস্তাব দিয়েছেন। তার প্রস্তাব কংগ্রেসের কার্যনির্বাহী কমিটি নাকচ করলেও রাহুল তার অবস্থানে অনড় রয়েছেন। শনিবার কমিটির বৈঠকে পদত্যাগের পাশাপাশি কংগ্রেসের সভাপতি পদে গান্ধী পরিবারের বাইরের কাউকে দায়িত্ব দেওয়ার প্রস্তাব দেন তিনি। একইসঙ্গে বলেন, প্রিয়াঙ্কা গান্ধীকে সভাপতি পদে যেন ভাবা না হয়।বলা হচ্ছে, লোকসভায় বিপর্যয়ের পর গান্ধী পরিবারের দিকে আর কোনো আঙুল তোলার সুযোগ দিতে চাইছেন না রাহুল। রাহুল বলেন, তিনি দলের জন্য অন্য যে কোনো কাজ করবেন। সংসদের নেতাও হতে পারেন। আরো তিনটি বিকল্প প্রস্তাব দিয়েছেন। কিন্তু সভাপতি থাকবেন না। এদিন বৈঠকে নিজেদের ছেলেদের জোর করে প্রার্থী বানানোর জন্য কংগ্রেস নেতাদের সমালোচনা করেন রাহুল।  



41704,57521
মোটরসাইকেলের বেপরোয়া গতিতে প্রাণ গেল তিন বন্ধুর
অন্যান্য
প্রকাশ : ২৭ মে ২০১৯, ০০:০০
মিরসরাইয়ের বড়তাকিয়া বাজার থেকে তিন বন্ধু মিলে মোটরসাইকেলে করে যাচ্ছিলেন মিরসরাই উপজেলা সদরে। গন্তব্য থেকে সামান্য দূরে ডাকবাংলো এলাকায় দাঁড়িয়ে ছিল একটি ট্রাক। বেপরোয়া গতির ওই বাইকটিকে আর নিয়ন্ত্রণে রাখা গেলো না। ট্রাকের পেছন দিয়ে ধাক্কা লেগে ঘটনাস্থলেই মারা গেলো দুইজন। বাকি একজন চট্টগ্রাম মেডিকেল কলেজ হাসপাতালে নেওয়ার পথেই মারা যায়। নির্মম মৃত্যুর শিকার তিন বন্ধু হলেন মো. রাকিব হোসেন (১৯), মো. তারেক হোসেন (১৯) এবং রিফাত হোসেন (২০)। শনিবার রাত সাড়ে ৯ টার দিকে ঢাকা চট্টগ্রাম মহাসড়কে এই ঘটনা ঘটে। নিহত রাকিব উপজেলার খৈয়াছড়া ইউনিয়নের তাকিয়া পাড়া গ্রামের আব্দুল মান্নানের ছেলে, তারেক  একই গ্রামের মো. শফিউল আলমের ছেলে এবং রিফাত  ফেনী জেলার ছাগলনাইয়া উপজেলার আন্দারমানিক গ্রামের মো. মাহবুবুল হকের ছেলে।জানা গেছে, হতাহতদের তিনজনই ঘনিষ্ঠ বন্ধু। এদের মধ্যে আহত তারেক স্থানীয় মিরসরাই বিশ্ববিদ্যালয় কলেজের ছাত্র। নিহত রিফাত স্থানীয় বড়তাকিয়া বাজার এলাকায় মোটর গ্যারেজে চাকরি করতেন। নিহত রাকিব কি করতেন তা জানা যায়নি।তিন বন্ধুর মৃত্যুতে বড়তাকিয়া এলাকায় শোকের ছায়া নেমে আসে। সোমবার সকাল সাড়ে ৯টায় বড়তাকিয়ায় মসজিদ প্রাঙ্গণে তারেক ও রাকিবের একসাথে জানাজা শেষে পারিবারিক কবরস্থানে দাফন করা হয়েছে। রিফাতের লাশ তার বাড়ি ছাগলনাইয়া উপজেলার আন্দারমানিক এলাকায় নিয়ে যাওয়া হয়।



41705,57522
রাজাকারদের তালিকা হচ্ছে
অন্যান্য
প্রকাশ : ২৭ মে ২০১৯, ০০:০০
একাত্তরে মুক্তিযুদ্ধকালে খুন, ধর্ষণ, নির্যাতন, লুণ্ঠন ও অগ্নিসংযোগে এদেশের যারা (রাজাকার, আল বদর ও আল শামস) পাকিস্তানি সেনাবাহিনীকে সহযোগিতা করেছিল- তাদের তালিকা সংগ্রহ করে সেটি রক্ষণাবেক্ষণে স্বরাষ্ট্র মন্ত্রণালয়কে চিঠি দিতে যাচ্ছে মুক্তিযুদ্ধ বিষয়ক মন্ত্রণালয়। গতকাল রবিবার সংসদ ভবনে অনুষ্ঠিত মুক্তিযুদ্ধ বিষয়ক মন্ত্রণালয় সম্পর্কিত সংসদীয় স্থায়ী কমিটির বৈঠকে মন্ত্রণালয়ের পক্ষ থেকে কমিটিকে একথা জানানো হয়েছে।বৈঠক শেষে কমিটির সদস্য ও বিরোধী দল জাতীয় পার্টির (জাপা) এমপি কাজী ফিরোজ রশীদ সাংবাদিকদের বলেন, আমরা স্বরাষ্ট্র মন্ত্রণালয় ও জেলা প্রশাসকের কাছে সংরক্ষিত স্বাধীনতাবিরোধী রাজাকারদের তালিকা সংগ্রহ করতে বলেছি। এর পরিপ্রেক্ষিতে মুক্তিযুদ্ধ বিষয়ক মন্ত্রণালয়ের পক্ষ থেকে স্বরাস্ট্র মন্ত্রণালয়কে আধা সরকারিপত্র (ডিও লেটার) দেওয়ার কথা জানানো হয়। কমিটির সভাপতি শাজাহান খানের সভাপতিত্বে অনুষ্ঠিত বৈঠকে কমিটির সদস্য মুক্তিযুদ্ধ বিষয়ক মন্ত্রী আ ক ম মোজাম্মেল হক, রফিকুল ইসলাম বীরউত্তম ও কাজী ফিরোজ রশীদ অংশ নেন।পাকিস্তান সরকারের বেতনভোগী রাজাকারদের তালিকা যথাযথভাবে সংরক্ষণের জন্য জেলা প্রশাসকদের চিঠি দেওয়া হবে বলে মুক্তিযুদ্ধ বিষয়ক মন্ত্রণালয় জানিয়েছে সংসদীয় কমিটিকে। বৈঠকের কার্যপত্রে দেখা যায়, কমিটির আগের বৈঠকে স্বরাষ্ট্র মন্ত্রণালয়ের রাজনৈতিক অনুবিভাগে সংরক্ষিত রাজাকার, আলবদর, আল শামস ও স্বাধীনতাবিরোধীদের তালিকা ও মুক্তিযুদ্ধের সময় জেলা প্রশাসকের কাছ থেকে বেতন-ভাতা উত্তোলনকারী রাজাকারদের তালিকা সংরক্ষণের সুপারিশ করা হয়েছে।সুপারিশ অনুযায়ী কমিটির আগের বৈঠকে রাজাকার, আল বদর, আল শামস ও স্বাধীনতাবিরোধী ব্যক্তি ও সংগঠন এবং ১৯৭০ সালের নির্বাচনে বিজয়ী পাকিস্তান জাতীয় পরিষদ ও পূর্ব পাকিস্তান প্রাদেশিক পরিষদে আওয়ামী লীগের নির্বাচিত সদস্যদের দেশদ্রোহী আখ্যায়িত করে তাদের আসনগুলো অবৈধভাগে শূন্য ঘোষণা করে তাদের স্থলে যাদেরকে সদস্য করা হয়েছিল, তাদের নামগুলো স্বাধীনতাবিরোধীদের তালিকায় অন্তর্ভুক্ত করে তালিকা প্রস্তুত ও সংরক্ষণে আইন সংশোধনসহ প্রয়োজনীয় ব্যবস্থা গ্রহণে ৫ সদস্যের একটি কমিটি গঠন করা হয়।



41706,57523
ডিজিটাল নিরাপত্তা আইনে অভিযুক্ত ওসি মোয়াজ্জেম
অন্যান্য
প্রকাশ : ২৭ মে ২০১৯, ০০:০০
অধ্যক্ষ সিরাজ উদ দৌলা কর্তৃক যৌন হয়রানির শিকার ফেনীর সোনাগাজীর মাদ্রাসা ছাত্রী নুসরাত জাহান রাফির বক্তব্যের ভিডিও ধারণ ও প্রচার করেন ওসি মোয়াজ্জেম হোসেন নিজেই। ইচ্ছাকৃতভাবে ওই ভিডিও প্রচার করে তিনি প্রকৃত ঘটনা সম্পর্কে বিভ্রান্তি সৃষ্টির চেষ্টা করেন। পাশাপাশি সামাজিক যোগাযোগ মাধ্যমে ওই ভিডিও ভাইরাল হলে তা জনমনে নেতিবাচক প্রভাব ফেলে। যা ডিজিটাল নিরাপত্তা আইনের ২৬, ২৯ ও ৩১ ধারার অপরাধ। এ ধরনের অপরাধের সঙ্গে সম্পৃক্ততা পাওয়ায় ওসি মোয়াজ্জেমকে (সাময়িক বরখাস্তকৃত) অভিযুক্ত করে গতকাল রবিবার ঢাকার সাইবার     ট্রাইব্যুনালে তদন্ত প্রতিবেদন দাখিল করেছে পুলিশ ব্যুরো অব ইনভেস্টিগেশন। একইসঙ্গে বিচারের জন্য তার বিরুদ্ধে ট্রাইব্যুনালে আবেদন জানানো হয়েছে। এদিকে ওই তদন্ত প্রতিবেদন আমলে নিয়ে ওসির বিরুদ্ধে গ্রেফতারি পরোয়ানা জারির জন্য আজ সোমবার ট্রাইব্যুনালে আবেদন করা হবে বলে ইত্তেফাককে জানিয়েছেন মামলার বাদী সুপ্রিম কোর্টের আইনজীবী ব্যারিস্টার সৈয়দ সায়েদুল হক সুমন।পিবিআইয়ের তদন্ত প্রতিবেদনে বলা হয়েছে, ভিকটিম নুসরাতকে ওসির কক্ষে জিজ্ঞাসাবাদের সময় তার দুই বান্ধবী নাসরিন সুলতানা, নিশাত সুলতানা এবং সেনাগাজীর পৌরসভার মেয়র অ্যাডভোকেট রফিকুল ইসলাম উপস্থিত ছিলেন। ভিকটিমের পরিবারের সদস্যরা পাশের কক্ষে বসা ছিলেন। ভিকটিমের দুই বান্ধবীর বক্তব্য অনুযায়ী ভিডিও ধারণ করার পূর্বে ওসি মোয়াজ্জেম মুখের নেকাব খুলতে নুসরাতকে বাধ্য এবং দফায় দফায় বিব্রতকর প্রশ্ন করেন। আপত্তি জানালে ওসি তাকে আশ্বস্ত করে বলেন— এ ভিডিওটি সম্পর্কে কেউ জানবে না। যৌন নিপীড়নের শিকার একজন ভিকটিমের সঙ্গে ওসির এরকম অমানবিক আচরণ অপেশাদারিত্বের পরিচয় বহন করে। ওসির এ পেশাগত অদক্ষ আচরণের ফলে রাফিকে আগুন দিয়ে হত্যার ঘটনায় পুলিশের ভূমিকা প্রশ্নবিদ্ধ এবং পুলিশের ভাবমূর্তি চরমভাবে ক্ষুণ্ন হয়। জিজ্ঞাসাবাদে মোয়াজ্জেম জানান, মোবাইলটি অফিসের টেবিলে রেখে অজু করতে যান। এ সময় তার অজ্ঞাতে একটি বেসরকারি টিভির ফেনী প্রতিনিধি (সাংবাদিক) শেয়ারইট অ্যাপসের মাধ্যমে নিজের মোবাইলে নিয়ে নেন। কিন্তু তদন্ত কর্মকর্তা তার প্রতিবেদনে বলেছেন, ওসির এই বক্তব্য বিশ্বাসযোগ্য নয়। ওসি নিজেই স্বেচ্ছায় তার ব্যক্তিগত মোবাইল হতে ওই ভিডিও ক্লিপটি তার মোবাইলে পাঠায়। এছাড়া ওসির হোয়াটস অ্যাপ আইডি থেকে অন্য একটি আইডিতেও ভিডিওটি প্রেরণ করা হয়।প্রতিবেদনে আরো বলা হয়েছে, ওসির বিরুদ্ধে ডিজিটাল নিরাপত্তা আইনের ২৬ ধারার (অনুমতি ব্যতীত পরিচিতি তথ্য সংগ্রহ, ব্যবহার, ইত্যাদির দণ্ড) অপরাধ প্রমাণিত হয়েছে। নুসরাত অগ্নিদগ্ধ হওয়ার পর ওই ভিডিওটি প্রচার করায় তার বিরুদ্ধে ২৯ ধারার (মানহানিকর তথ্য প্রকাশ, প্রচার, ইত্যাদি) অপরাধ প্রমাণিত। এছাড়া ওই ভিডিও ভাইরাল হয়ে সামাজিক অস্থিরতার সৃষ্টি হয়। যাতে আইনশৃঙ্খলার অবনতি ঘটার উপক্রম হওয়ায় তার বিরুদ্ধে ৩১ ধারার (আইনশৃঙ্খলার অবনতি ঘটানো, ইত্যাদির অপরাধ ও দণ্ড) অপরাধ প্রমাণিত হয়েছে। প্রসঙ্গত ২৬ ধারায় ৫ বছর, ২৯ ধারায় তিন বছর এবং ৩১ ধারায় অপরাধের জন্য সাত বছর কারাদণ্ড, অর্থ দণ্ড এবং উভয় দণ্ডের বিধান রয়েছে।জিজ্ঞাসাবাদে সহনশীল হওয়া প্রয়োজন: পিবিআইয়ের সিনিয়র সহকারী পুলিশ সুপার রীমা সুলতানা প্রতিবেদনে উল্লেখ করেন, নারী ও শিশুরা শারীরিক ও মানসিক নির্যাতনের শিকার হয়ে বিপর্যস্ত অবস্থায় থানায় আসেন। তাই তাদের জিজ্ঞাসাবাদের সময় অনেক বেশি সহনশীল হওয়া প্রয়োজন।



41707,57524
বৃষ্টিতে পরিত্যক্ত বাংলাদেশের প্রস্তুতি ম্যাচ
অন্যান্য
প্রকাশ : ২৭ মে ২০১৯, ০০:০০
সকাল থেকে কার্ডিফের আকাশে ছিল বৃষ্টির ঘনঘটা। দুপুর অব্দি থেমে থেমে চলল প্রকৃতির কান্না।      গতকাল অব্যাহত বৃষ্টি ও আউটফিল্ড খেলার অনুপযুক্ত হওয়ায় শেষ পর্যন্ত পরিত্যক্ত হয়েছে বাংলাদেশ-পাকিস্তান প্রস্তুতি ম্যাচ। বাংলাদেশ সময় সন্ধ্যা ৭টায় ম্যাচ পরিত্যক্ত ঘোষণা করা হয়। বৃষ্টির কারণে এই ম্যাচে টসও হয়নি। তাই বিশ্বকাপে বাংলাদেশের প্রথম প্রস্তুতি ম্যাচটি বৃষ্টির পেটে গলিয়ে গেল। আগামীকাল কার্ডিফের সোফিয়া গার্ডেন্সে নিজেদের দ্বিতীয় প্রস্তুতি ম্যাচে ভারতের বিরুদ্ধে খেলতে নামবে মাশরাফি বাহিনী।বৃষ্টিতে ম্যাচ মাঠে না গড়ানোর ফলে কার্ডিফের গ্যালারিতে হাজির হওয়া দর্শকদের ফিরতে হয়েছে হতাশা নিয়ে। যেমনটা ভারতের বেঙ্গালুরুর জয়েশ, কর্মসূত্রে গত দু’বছর ধরে থাকেন লন্ডনে। ভীষণ ক্রিকেট পাগল। গতকাল রবিবার জয়েশকে পাওয়া গেল কার্ডিফ ওয়েলস স্টেডিয়ামের গ্যালারিতে। বাংলাদেশ-পাকিস্তানের প্রস্তুতি ম্যাচটি দেখার আশায় প্রায় ২০০ কিলোমিটার ট্রেন ভ্রমণ করে কার্ডিফে ছুটে এসেছেন তিনি। তবে বৃষ্টির কারণে তার আর খেলা দেখা হয়নি। হতাশ হয়ে গতকালই তিনি লন্ডনে ফিরে গেছেন। এ প্রতিবেদককে জয়েশ বলেন, যদিও আজ আমার দেশের খেলা ছিল না। তবে রবিবার সাপ্তাহিক ছুটির দিন হওয়ায় খেলা দেখার জন্য এসেছিলাম। জয়েশের মতো গতকাল অনেকেই পরিবার নিয়ে খেলা দেখতে এসে হতাশ হয়েছেন। বৃষ্টি থেমে যাবে, এই আশা নিয়ে তারা ঘণ্টার পর ঘণ্টা গ্যালারিতে বসে গল্পগুজব করে সময় পার করেছেন।  স্টেডিয়ামের বাইরে কথা হয় বাংলাদেশি দুই বন্ধু দিনার ও ইয়াকুবের সাথে। এক পতাকা বিক্রেতার কাছ থেকে দরদাম করে বাংলাদেশের জাতীয় পতাকা কিনছিলেন তারা। দুজনই কার্ডিফে থাকেন। টাইগারদের সমর্থন করার জন্য মাঠে এসেছিলেন। তাদেরও আশায় গুড়ে বালি ফেলেছে প্রকৃতি।নিজের ছোট ছোট তিন ছেলেমেয়ে নিয়ে মাঠে এসেছেন পাকিস্তানী নারী জাহরা। তবে মজার ব্যাপার হলো তার বাচ্চাদের হাতে বাংলাদেশি পতাকা। জানতে চাইলে হেসে দিয়ে বলেন, ওদের বাবা বাংলাদেশের মানুষ। তাই ওরাও বাবার দেশকেই সাপোর্ট করবে।কথা হয় মাঠের অদূরে দাঁড়িয়ে থাকা পতাকা বিক্রেতা লোবোর সাথে। তিনিও পাকিস্তানের নাগরিক কিন্তু থাকেন কার্ডিফে। জানালেন, প্রতিটি পতাকার দাম ২ পাউন্ড যা বাংলাদেশি টাকায় প্রায় ২২৫ টাকার সমান। পাশের আরেক কৃষ্ণাঙ্গ পতাকা বিক্রেতা জানালেন, কার্ডিফে বসবাসরত পাকিস্তানীদের চেয়ে বাংলাদেশিরাই বেশি ক্রিকেট দেখে। তাই তিনি বাংলাদেশের জাতীয় পতাকা বেশি করে এনেছেন। তবে বৃষ্টির কারণে তার সব আশা শেষ। সকাল থেকে এ পর্যন্ত মাত্র চার/পাঁচটা পতাকা বিক্রি হয়েছে। তবে মঙ্গলবার ভারতের সাথে খেলার দিন বৃষ্টি হবে না বলেই তার আশা।   



41708,57525
বিদায় মাহে রমজান
অন্যান্য
প্রকাশ : ২৭ মে ২০১৯, ০০:০০
আজ ২১ রমজান। আজ থেকে মাহে রমজানের শেষ দশকে এসে পড়েছি। এই শেষ দশক সম্পর্কে প্রিয়নবী রসুলুল্লাহ সাল্লাল্লাহু ‘আলায়হি ওয়া সাল্লাম’ বলেছেন। রমজানের শেষ ভাগ দোযখের আগুন থেকে মুক্তির বার। আসলে মানব জীবনে চাওয়া-পাওয়ার অন্ত নেই। দুনিয়াটা হচ্ছে আখিরাতের শস্যক্ষেত্র। এখানে যে যেমন কাজ করবে আখিরাতে বিচারের পর যারা পৃথিবীতে সত্কাজ করে তারা আখিরাতে পাবে    জান্নাত আর যারা এখানে পাপকর্ম করে তাদের জন্য রয়েছে জাহান্নাম। মাহে রমজানে আল্লাহ্র নেক বান্দাগণ সিয়াম পালনের মাধ্যমে গোনাহ্ খাতা থেকে মুক্ত হতে পারে অনায়াসে। এর সাহির, ইফতার, তারাবিহ্র মধ্যে সেই সওয়াব লুকিয়ে থাকে। শয়তন অবিরত মানুষকে পাপ করতে উদ্বুদ্ধ করে। সায়িমের নিকট শয়তান বন্দিদশা লাভ করে। অথচ কাম, ক্রোধ, লোভ মোহ, মদ, মাত্সর্য এই ষড়রিপুর উপর শয়তানের প্ররোচনা স্তিমিত হলেও যারা লোক দেখানো ইবাদত করে তারা কিন্তু ঐ রিপুগুলোর অধীন হয়ে পরে। রিপু শব্দের অর্থ শত্রু।হাদিস শরিফে আছে রমজান মাসে অধীনস্ত কাজের লোকদের কাজের ভার কমিয়ে দেবে। এটা কিন্তু খুব কম লোকেই পালন করে। প্রিয়নবী রসুলুল্লাহ সাল্লাল্লাহু ‘আলায়হি ওয়া সাল্লাম’ বলেছেন: ওরা তোমাদের ভাই, তোমারা যা খাবে যা পড়বে তাই-ই খেতে দেবে পরতে দেবে। অধিক মুনাফা পাবার আশায় নিত্যপ্রয়োজনীয় পণ্য সামগ্রীর মূল্য বৃদ্ধি করে সাধারণ মানুষকে কষ্টে ফেলে দেয় তাদের সিয়াম কোনো ফল বয়ে আনবে না- এটাই সত্যি। মাহে রমজান এক মহা প্রশিক্ষণের মাস। এ মাসে সিয়াম পালনের মাধ্যমে যে সব বিষয়ে প্রশিক্ষণ লাভ হয় তা যেন রমজান শেষে হারিয়ে না যায় সে ব্যাপারে অবশ্যই দৃঢ় প্রতিজ্ঞ হতে হবে। 



41709,57526
তিন দেশ সফরের উদ্দেশে কাল ঢাকা ছাড়বেন প্রধানমন্ত্রী
অন্যান্য
প্রকাশ : ২৭ মে ২০১৯, ০০:০০
জাপান, সৌদি আরব ও ফিনল্যান্ড—এই তিন দেশ সফরে আগামীকাল মঙ্গলবার ঢাকা ত্যাগ করবেন প্রধানমন্ত্রী শেখ হাসিনা। জাপানে দ্বিপাক্ষিক সফর ও সৌদি আরবে ইসলামী সম্মেলন সংস্থা-ওআইসির শীর্ষ সম্মেলনে যোগ দেবেন প্রধানমন্ত্রী। ফিনল্যান্ড সফরকালে দেশটির প্রেসিডেন্টের সঙ্গে দ্বিপাক্ষিক আলোচনা হবে প্রধানমন্ত্রীর। তিন দেশ সফরশেষে তিনি ৮ জুন দেশে ফিরবেন।পররাষ্ট্রমন্ত্রী ড. এ কে আবদুল মোমেন গতকাল রবিবার বিকালে এক সাংবাদিক সম্মেলনে প্রধানমন্ত্রীর আসন্ন তিন দেশ সফর সম্পর্কে অবহিত করেন। পররাষ্ট্র প্রতিমন্ত্রী শাহরিয়ার আলম, পররাষ্ট্র সচিব শহীদুল হকসহ ঊর্ধ্বতন কর্মকর্তারা এ সময় উপস্থিত ছিলেন।পররাষ্ট্রমন্ত্রী জানান, ২৮ থেকে ৩০ মে জাপান সফরকালে প্রধানমন্ত্রী জাপানের প্রধানমন্ত্রী শিনজো আবের সঙ্গে দ্বিপাক্ষিক বৈঠক করবেন। এতে দ্বিপাক্ষিক, আঞ্চলিক ও আন্তর্জাতিক স্বার্থ সংশ্লিষ্ট বিষয়ে আলোচনা হবে। জাপানের সঙ্গে বাংলাদেশের সম্পর্ক সমন্বিত অংশীদারিত্ব পর্যায়ে উন্নীত হয়েছে। জাপান বর্তমানে পৃথিবীর অন্যতম অর্থনৈতিক শক্তিধর দেশ ও বাংলাদেশের গুরুত্বপূর্ণ বাণিজ্যিক অংশীদার। যোগাযোগ, বিদ্যুত্ ও জ্বালানি খাত, শিল্পায়ন প্রক্রিয়ায় জাপানের সহযোগিতা সম্প্রসারিত হচ্ছে। জাপান বর্তমানে বিদেশি বিনিয়োগের অন্যতম প্রধান উত্স দেশ। প্রধানমন্ত্রীর জাপান সফরকালে দুই দেশের মধ্যে আড়াই বিলিয়ন ডলার সমমূল্যের পাঁচটি আর্থিক সহায়তা চুক্তি (৪০তম ওডিএ) সই হবে যা গতবছরের ওডিএ সহায়তার তুলনায় ৩৫ শতাংশ বেশি। পাঁচটি চুক্তি হচ্ছে—মাতারবাড়ি বন্দর উন্নয়ন, ঢাকা মাস রেপিড ট্রানজিট ডেভেলপমেন্ট, বিদেশি বিনিয়োগ উন্নয়ন, জ্বালানি দক্ষতা ও সংরক্ষণ উন্নয়ন ও মাতারবাড়ি কয়লাভিত্তিক বিদ্যুত্ প্রকল্প।জাপান সফরকালে শেখ হাসিনা খ্যাতিমান মিডিয়া সংগঠন নিক্কেই আয়োজিত ‘ফিউচার অব এশিয়া’ শীর্ষক আন্তর্জাতিক সম্মেলনে মূল প্রবন্ধ পাঠ করবেন। মালয়েশিয়ার প্রধানমন্ত্রী মাহাথির মোহাম্মদ, ফিলিপাইনের প্রেসিডেন্ট রদ্রিগো দুতার্তে ও কম্বোডিয়ার প্রধানমন্ত্রী হুন সেন এই সম্মেলনে যোগ দেবেন।পররাষ্ট্রমন্ত্রী জানান, জাপানের প্রধানমন্ত্রীর সঙ্গে দ্বিপাক্ষিক বৈঠকে শেখ হাসিনা রোহিঙ্গা সমস্যার সমাধানে জাপানের সহায়তার জন্য অনুরোধ জানাবেন।জাপানে প্রধানন্ত্রীর সঙ্গে প্রতিনিধি দলে অর্থমন্ত্রী, বেসরকারি ও শিল্প বিনিয়োগ উপদেষ্টা, পররাষ্ট্র প্রতিমন্ত্রী, বিদ্যুত্ ও জ্বালানি প্রতিমন্ত্রী, প্রবাসী কল্যাণ ও বৈদেশিক কর্মসংস্থান প্রতিমন্ত্রীসহ ঊর্ধ্বতন সরকারি কর্মকর্তারা রয়েছেন। এছাড়া শীর্ষ ব্যবসায়ীদের সমন্বয়ে ৪৫ সদস্যের একটি প্রতিনিধি দল রয়েছেন।জাপান সফরশেষে প্রধানমন্ত্রী শেখ হাসিনা ৩১ মে সৌদি আরব যাবেন। এদিন পবিত্র মক্কা নগরীতে ওআইসির চতুর্দশ শীর্ষ সম্মেলনে যোগ দেবেন। ওআইসির সদস্য রাষ্ট্র, পর্যবেক্ষক, প্রতিষ্ঠান ও বিভিন্ন সংস্থার মোট ১৪৮টি প্রতিনিধি দল যোগ দেবে। ওআইসির এই সম্মেলন পশ্চিম আফ্রিকার দেশ গাম্বিয়াতে অনুষ্ঠিত হবার কথা ছিল। কিন্তু গাম্বিয়া এবার সম্মেলন আয়োজনে অপারগতা প্রকাশ করায় মক্কায় এ সম্মেলন হচ্ছে। সম্মেলনে আন্তর্জাতিক বিচার আদালতে মিয়ানমারের আরাকান রাজ্যে রোহিঙ্গাদের আইনি অধিকার প্রতিষ্ঠায় মামলা করার ব্যাপারে অগ্রগতি হবে বলে পররাষ্ট্রমন্ত্রী আশাবাদ ব্যক্ত করেন। ওআইসি সম্মেলনে মুসলিম বিশ্বে বিরল প্রশংসার অধিকারী একমাত্র নারী সরকার প্রধান হিসেবে প্রধানমন্ত্রী শেখ হাসিনা যোগ দেবেন। ওআইসিতে এশিয়া গ্রুপ থেকেও উদ্বোধনী অনুষ্ঠানে তার বক্তব্য মুসিলম বিশ্ব গভীর আগ্রহ নিয়ে অবলোকন ও পর্যালোচনা করবে। ওআইসি সম্মেলন শেষে প্রধানমন্ত্রী পবিত্র ওমরাহ পালন করবেন। ২ জুন মদিনা যাবেন এবং সেখানে হজরত মুহম্মদ (স.)-এর রওজা মোবারক জিয়ারত করবেন।প্রধানমন্ত্রী ৩ জুন জেদ্দা থেকে ফিনল্যান্ড রওনা হবেন। দেশটির রাজধানী হেলসিংকি একই দিন দুপুরে পৌঁছবেন। পরদিন ফিনল্যান্ডের প্রেসিডেন্টের সঙ্গে তার বাসভবনে সাক্ষাত্ করবেন। ৭ জুন সন্ধ্যায় ঢাকার উদ্দেশ্যে রওনা হবেন। ৮ জুন ঢাকা ফেরার পথে নয়াদিল্লিতে যাত্রাবিরতি করবেন। সন্ধ্যায় ঢাকা পৌঁছার কথা। 



41710,57527
দিল্লিতে ৮ জুন যাত্রা বিরতির পরিকল্পনা প্রধানমন্ত্রীর
অন্যান্য
প্রকাশ : ২৭ মে ২০১৯, ০০:০০
জাপান, সৌদি আরব ও ফিনল্যান্ড-তিন দেশ সফর শেষে ঢাকা ফেরার পথে ভারতের নয়াদিল্লিতে যাত্রাবিরতি করতে পারেন প্রধানমন্ত্রী শেখ হাসিনা। পরিকল্পনা অনুযায়ী হেলসিংকি থেকে ৮ জুন স্থানীয় সময় ভোর ছয়টা নাগাদ তিনি নয়াদিল্লি পৌঁছবেন এবং ওই দিন সন্ধ্যা ছয়টার পর ঢাকার উদ্দেশ্যে দিল্লি ত্যাগ করবেন। এই ১২ ঘণ্টার যাত্রা বিরতিকালে শেখ হাসিনার ভারতের প্রধানমন্ত্রী নরেন্দ্র মোদির সঙ্গে সাক্ষাত্সহ আরো কর্মসূচি থাকতে পারে। দ্বিপাক্ষিক নয়, এই যাত্রা বিরতিকে দুই প্রধানমন্ত্রীর মধ্যে ‘গুড উইল এক্সচেঞ্জ’ বলে অভিহিত করেছেন উচ্চ পর্যায়ের একটি কূটনৈতিক সূত্র। গত ২৩ মে লোকসভা নির্বাচনে অভাবনীয় সাফল্যের পর টেলিফোনে নরেন্দ্র মোদিকে উষ্ণ অভিনন্দন জানান প্রধানমন্ত্রী শেখ হাসিনা। তখন দুই নেতা ঢাকা ও দিল্লির সম্পর্ক অনন্য উচ্চতায় নিতে একমত হন।কূটনৈতিক সূত্র জানায়, প্রধানমন্ত্রীর যাত্রাবিরতি, নরেন্দ্র মোদির সঙ্গে সাক্ষাত্সহ সংক্ষিপ্ত সফরসূচি নিয়ে প্রস্তুতিমূলক কাজ শুরু করেছেন ঢাকা ও নয়াদিল্লির পররাষ্ট্র মন্ত্রণালয়ের কর্মকর্তারা। এ সংক্রান্ত আনুষ্ঠানিক প্রস্তাবও পাঠানো হয়েছে।আগামী ৩০ মে নরেন্দ্র মোদির শপথ অনুষ্ঠানে মুক্তিযুদ্ধ বিষয়ক মন্ত্রী আ ক ম মোজাম্মেল হক বাংলাদেশের প্রতিনিধিত্ব করবেন। প্রধানমন্ত্রী শেখ হাসিনা ওই সময় জাপান সফরে থাকবেন। কাকতালীয়ভাবে ২০১৪ সালেও মোদির শপথের দিন প্রধানমন্ত্রী জাপানে ছিলেন। তাই ফিনল্যান্ড থেকে ফেরার পথে দিল্লিতে ১২ ঘণ্টার এই যাত্রাবিরতির পরিকল্পনা নেওয়া হয়েছে।     



41711,57528
মোদির শপথে বাংলাদেশের প্রতিনিধিত্ব করবেন মোজাম্মেলল হক
অন্যান্য
প্রকাশ : ২৭ মে ২০১৯, ০০:০০
ভারতের প্রধানমন্ত্রী হিসেবে নরেন্দ্র মোদির শপথ গ্রহণ অনুষ্ঠানে বাংলাদেশের পক্ষে প্রতিনিধিত্ব করবেন মুক্তিযুদ্ধবিষয়ক মন্ত্রী আ ক ম মোজাম্মেল হক। আগামী ৩০ মে দ্বিতীয় মেয়াদের জন্য শপথ নেবেন মোদি।পররাষ্ট্রমন্ত্রী ড. এ কে আবদুল মোমেন গতকাল রবিবার সাংবাদিক সম্মেলনে এক প্রশ্নের জবাবে বলেন, বর্তমান মন্ত্রিসভার সিনিয়র মন্ত্রী হিসেবে মোজাম্মেল হক নরেন্দ্র মোদির শপথ অনুষ্ঠানে যোগ দেবেন। ২০১৪ সালে ভারতের প্রধানমন্ত্রী হিসেবে নরেন্দ্র মোদির প্রথমবার শপথের সময় প্রধানমন্ত্রী শেখ হাসিনা জাপান সফরে ছিলেন। তখন জাতীয় সংসদের স্পিকার শিরীন শারমিন চৌধুরী বাংলাদেশের প্রতিনিধিত্ব করেন। এবারো প্রধানমন্ত্রী মোদির দ্বিতীয় দফা শপথের দিন প্রধানমন্ত্রী শেখ হাসিনা জাপান সফরে থাকবেন। স্পিকারের পূর্বনির্ধারিত আরেকটি অনুষ্ঠান থাকায় দিল্লি যেতে পারবেন না। তাই মন্ত্রিসভার সিনিয়র সদস্য মুক্তিযুদ্ধবিষয়ক মন্ত্রী মোজাম্মেল হক মোদির শপথে যোগ দেবেন। 



41712,57529
আইন অমান্যকারী আওয়ামী লীগের হলেও শাস্তি হবে -------স্বরাষ্ট্রমন্ত্রী
অন্যান্য
প্রকাশ : ২৭ মে ২০১৯, ০০:০০
স্বরাষ্ট্রমন্ত্রী আসাদুজ্জামান খাঁন কামাল বলেন, আওয়ামী লীগের লোক হোক আর প্রশাসনের লোকই হোক, কেউই আইনের ঊর্ধ্বে নয়। আইন অমান্যকারী যেই হোক, তার শাস্তি হবে। স্বরাষ্ট্রমন্ত্রী বলেন, নুসরাত হত্যা মামলায় ফেনীর সেই ওসির বিরুদ্ধে আইসিটি অ্যাক্টে নতুন করে ব্যবস্থা নিয়েছে পুলিশ ব্যুরো অব ইনভেস্টিগেশন (পিবিআই)। এ হত্যাকাণ্ডের ঘটনায় আমরা প্রমাণ করেছি আইন যারা অমান্য করবে, সে যেই হোক শাস্তি হবেই। গতকাল রবিবার ধানমন্ডির একটি কনভেনশন সেন্টারে ঢাকা মহানগর উত্তর আওয়ামী লীগ আয়োজিত ইফতার ও দোয়া মাহফিল পূর্ব আলোচনায় তিনি এসব বলেন।সরকারের বিভিন্ন উন্নয়নের কথা উল্লেখ করে তিনি বলেন, প্রধানমন্ত্রীর বিকল্প আর কেউ নেই, জনমনে এ বিশ্বাস স্থাপন হয়েছে। তার নেতৃত্বের কারণেই সারাবিশ্বে বাংলাদেশ আজ অসাম্প্রদায়িক দেশ হিসেবে পরিচিত।আওয়ামী লীগের যুগ্ম সাধারণ সম্পাদক মাহবুব-উল-আলম হানিফ এমপি উস্কানিমূলক বক্তব্য না দিতে বিএনপির প্রতি আহ্বান জানিয়ে বলেছেন, আন্দোলন করে সরকার পতন সম্ভব নয়। প্রধানমন্ত্রী শেখ হাসিনার নেতৃত্বে দেশ এগিয়ে যাচ্ছে। হানিফ বলেন, খুলনায় পাটকল শ্রমিকদের আন্দোলনে তারাই উস্কানি দিয়েছে। দলটির মহাসচিব মির্জা ফখরুল ইসলাম আলমগীর শপথ না নিয়ে জনগণের রায়কে অশ্রদ্ধা করেছেন।ঢাকা মহানগর উত্তর আওয়ামী লীগের সভাপতি একেএম রহমত উল্লাহর সভাপতিত্বে অনুষ্ঠানে আরো বক্তব্য রাখেন সংগঠনের সাধারণ সম্পাদক মো. সাদেক খান প্রমুখ।  



41713,57530
চলতি সপ্তাহেই নুসরাত হত্যা মামলার চার্জশিট
অন্যান্য
প্রকাশ : ২৭ মে ২০১৯, ০০:০০
বহুল আলোচিত ফেনীর সোনাগাজীর মাদ্রাসাছাত্রী নুসরাত জাহান রাফি হত্যা মামলার চার্জশিট চলতি সপ্তাহেই আদালতে দাখিল করা হবে। বিষয়টি নিশ্চিত করেছেন পুলিশ ব্যুরো অব ইনভেস্টিগেশন (পিবিআই) এর প্রধান ডিআইজি বনজ কুমার মজুমদার। তিনি জানিয়েছেন চার্জশিটে অধ্যক্ষ সিরাজ উদদৌলা ও ফেনী আওয়ামী লীগের দুই নেতাসহ মোট ১৬ জনকে আসামি করা হচ্ছে।পিবিআই প্রধান আরো জানান, নুসরাত হত্যার ঘটনায় সোনাগাজী থানার সাবেক ওসি মোয়াজ্জেমের বিরুদ্ধে করা আইসিটি মামলার পুলিশ প্রতিবেদন গতকাল আদালতে জমা দেওয়া হয়েছে।এরআগে তিনি বলেছিলেন, নুসরাত হত্যা মামলার তদন্তে যাকেই জড়িত পাওয়া গেছে তাকেই গ্রেফতার করা হয়েছে। চার্জশিট তৈরির কাজ চলছে। আইনের চোখে সবাই সমান। কেউ এখানে সুবিধা পাবে না। আইন অনুযায়ী যার বিরুদ্ধেই জড়িত থাকার সুনির্দিষ্ট তথ্য প্রমাণ পাওয়া গেছে, চার্জশিটে তার নাম রেখেই তা আদালতে জমা দেওয়া হবে। 



41714,57531
আন্দোলনের মাধ্যমেই খালেদা জিয়াকে মুক্ত করা হবে: ফখরুল
অন্যান্য
প্রকাশ : ২৭ মে ২০১৯, ০০:০০
বিএনপি মহাসচিব মির্জা ফখরুল ইসলাম আলমগীর বলেছেন, ১৯৭১ সালে আমরা যেভাবে আন্দোলন সংগ্রামের মাধ্যমে দেশকে স্বাধীন করেছি, আমার বিশ্বাস বাংলাদেশের জনগণ ঠিক তেমনি আন্দোলন সংগ্রামের মাধ্যমে বেগম খালেদা জিয়াকে মুক্ত করে আনবে ইনশাআল্লাহ। তিনি একজন কারা নির্যাতিত বীর মুক্তিযোদ্ধা। তিনি গতকাল রবিবার রাজধানীর একটি হোটেলে ২০ দলীয় জোট নেত্রী বেগম খালেদা জিয়ার সুস্থতা কামনায় লেবার পার্টি আয়োজিত ইফতার ও দোয়া মাহফিলে এসব কথা বলেন। লেবার পার্টির চেয়ারম্যান মোস্তাফিজুর রহমান ইরানের সভাপতিত্বে দোয়া ও ইফতার মাহফিলে আরো বক্তব্য রাখেন বাংলাদেশ জামায়াতে ইসলামীর কেন্দ্রীয় নায়েবে আমীর অধ্যাপক মুজিবুর রহমান, নির্বাহী পরিষদ সদস্য মাওলানা আব্দুল হালিম, খেলাফত মজলিসের আমীর মাওলানা মুহাম্মদ ইসহাক, বিএনপি চেয়ারপারসনের উপদেষ্টা আমান উল্লাহ আমান, ন্যাশনাল পিপলস পার্টি (এনপিপি) চেয়ারম্যান ড. ফরিদুজ্জামান ফরহাদ, বিএনপি নেতা গোলাম মাওলা রনি প্রমুখ।বিএনপি মহাসচিব বলেন, পত্রিকাগুলোতে সাংবাদিকদের ছাঁটাই শুরু হয়েছে। কে থাকবে কে থাকবে না তাও বলে দেওয়া হচ্ছে। এর মাধ্যমে সরকার একটি একদলীয় বাকশালের পথে হাঁটছে।মির্জা ফখরুল বলেন, দেশে আজ ৫ কোটি বেকার। এর মাধ্যমে বোঝা যায় দেশের অর্থনৈতিক অবকাঠামো কতটা বিপর্যস্ত।জামায়াতের নায়েবে আমীর অধ্যাপক মুজিবুর রহমান বলেন, গোটা দেশবাসীর মুক্তি ও গণতন্ত্র পুনরুদ্ধারের জন্য বেগম জিয়ার মুক্তি প্রয়োজন। মৃত্যুকে ভয় না করে দেশের গণতন্ত্র ও স্বাধীনতা সার্বভৌমত্ব রক্ষায় জিহাদ করতে হবে।



41715,57532
খালেদা জিয়ার মুক্তির দাবিতে ১০১৭ সাংবাদিকের বিবৃতি
অন্যান্য
প্রকাশ : ২৭ মে ২০১৯, ০০:০০
বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার মুক্তির দাবিতে বিবৃতি দিয়েছেন এক হাজার ১৭ সাংবাদিক। তাঁরা অবিলম্বে খালেদা জিয়াকে মুক্তি দেয়ার জন্য সরকারের প্রতি আহ্বান জানান। আসন্ন ঈদুল ফিতরের আগেই তাঁর বন্দিত্ব অবসানের বিষয়টি নিশ্চিত করারও দাবি জানান সাংবাদিকরা। গতকাল এক বিবৃতিতে সাংবাদিকরা বলেন, আমাদের দাবি- আসন্ন ঈদুল ফিতরের আগেই তাঁর বন্দিত্ব অবসানের বিষয়টি নিশ্চিত করা হোক। বিএসএমএমইউতে চিকিত্সাধীন খালেদা জিয়ার শারীরিক অবস্থা তুলে ধরে বিবৃতিতে স্বাক্ষরকারীরা উত্কণ্ঠাও প্রকাশ করেছেন।বিবৃতিতে স্বাক্ষরকারীদের মধ্যে রয়েছেন: রিয়াজউদ্দিন আহমেদ, আমানুল্লাহ, আলমগীর মহিউদ্দিন, আবুল আসাদ, অধ্যাপক আবদুল গফুর, শওকত মাহমুদ, রুহুল আমিন গাজী, ড. রেজোয়ান সিদ্দিকী, কবি আল মুজাহিদী প্রমুখ।  



41716,57533
ঈশ্বরগঞ্জে সংখ্যালঘু পরিবারের উপর যুবলীগ নেতার হামলা
অন্যান্য
প্রকাশ : ২৭ মে ২০১৯, ০০:০০
ময়মনসিংহের ঈশ্বরগঞ্জে এক সংখ্যালঘু পরিবারকে উচ্ছেদ করতে তাদের বাড়িঘরে হামলা, ভাঙচুর ও লুটপাটের অভিযোগ উঠেছে এক যুবলীগ নেতার বিরুদ্ধে। হামলায় ওই পরিবারের ৮ জন গুরুতর আহত হয়। আহতরা হলেন সূর্য রাণী রবিদাস, মোহন, মিনতি রাণী, গৌর প্রসাদ, শুভ, বিজয়, রুবেল ও দুর্জয়। ঘটনাটি ঘটেছে শনিবার রাতে উপজেলার উচাখিলা বাজারে।মামলার এজাহার ও এলাকাবাসী সূত্রে জানা যায়, বসতভিটা  নিয়ে উচাখিলা ইউনিয়ন যুবলীগের যুগ্ম আহবায়ক সোহেল মিয়ার সঙ্গে অর্জুন রবি দাসের দীর্ঘদিন ধরে বিরোধ চলে আসছিল। ঘটনার জের হিসেবে ওই দিন রাতে সোহেল ও তার পরিবারের লোকজন দেশীয় অস্ত্রশস্ত্র নিয়ে পরিবারটিকে উচ্ছেদ করার উদ্দেশ্যে হামলা চালিয়ে আটজনকে কুপিয়ে গুরুতর আহত করে। এছাড়া সম্পদেরও ক্ষয়ক্ষতি করে। আহতদের রাতেই স্থানীয় লোকজন উদ্ধার করে ঈশ্বরগঞ্জ হাসপাতালে নেয়। সেখানকার কর্তব্যরত চিকিত্সক আশঙ্কাজনক অবস্থায় পাঁচজনকে ময়মনসিংহ মেডিক্যাল কলেজ হাসপাতালে প্রেরণ করেন। এঘটনায় অর্জুন রবিদাস বাদী হয়ে রবিবার ১২  জনের নাম উল্লেখ করে এবং অজ্ঞাত আরো সাত আটজনকে আসামি করে একটি মামলা দায়ের করেছেন। ঈশ্বরগঞ্জ থানার ওসি আহম্মেদ কবীর হোসেন বলেন,  ইতোমধ্যে তিন আসামিকে ময়মনসিংহ আদালতে সোপর্দ করা হয়েছে। অন্যদেরও গ্রেফতারের চেষ্টা চলছে।



41717,57534
দিনাজপুর সীমান্তে বিএসএফের গুলিতে বাংলাদেশি নিহত
অন্যান্য
প্রকাশ : ২৭ মে ২০১৯, ০০:০০
দিনাজপুরের বিরল সীমান্তে ভারতীয় সীমান্তরক্ষী বাহিনী বিএসএফের গুলিতে মো. আলম (৪০) নামে এক বাংলাদেশি যুবক নিহত হয়েছেন। গতকাল রবিবার ভোরে দিনাজপুরের বিরল উপজেলার ধর্মপুর ইউনিয়নের ধর্মজৈন সীমান্তের কাঠালিয়াপাড়া এলাকায় এ ঘটনা ঘটে। মো. আলম বিরল উপজেলার কামদেবপুর গ্রামের মোশাহাক আলীর ছেলে। আলম একজন গরু ব্যবসায়ী বলে জানিয়েছেন স্থানীয়রা।স্থানীয়রা জানান, গতকাল ভোরে মো. আলম ধর্মজৈন এলাকার সীমান্ত ঘেঁষা পিলার নং ২০/১০এস মহাতলা নামক স্থানে রাস্তা দিয়ে নিজ বাড়িতে আসার সময় তাকে লক্ষ্য করে ভারতীয় বিএসএফ গুলি চালায়। এতে ঘটনাস্থলেই নিহত হয় সে। খবর পেয়ে স্থানীরা তাকে উদ্ধার করে নিয়ে আসেন। নিহতের ঘটনাটি নিশ্চিত করেছেন বিজিবির ধর্মজৈন বিওপির নায়েক মেহেদী হাসান। 



41718,57535
নড়াইলে স্ত্রী নির্যাতন মামলায় এএসআই কারাগারে
অন্যান্য
প্রকাশ : ২৭ মে ২০১৯, ০০:০০
নড়াইলে স্ত্রী নির্যাতন মামলায় আসামি স্বামী আশুলিয়া থানা থেকে প্রত্যাহারকৃত এএসআই সাইফুল্লার জামিন বাতিল করে কারাগারে প্রেরণ করেছে আদালত। গতকাল রবিবার নড়াইলের জুডিসিয়াল ম্যাজিস্ট্রেট আমাতুল মোর্শেদা এ আদেশ দেন।মামলার বিবরণে জানা যায়, রাশিদার স্বামী এএসআই সাইফুল্লা তাকে শারীরিক ও মানসিকভাবে নির্যাতন করেন। বিভিন্ন সময়ে যৌতুক দাবি করলে রাশিদার বাবার বাড়ি থেকে সাইফুল্লাকে একটি মোটরসাইকেল কিনে দেন। এরপর ঢাকায় জমি কেনার জন্য পাঁচ লাখ টাকা যৌতুক দাবি করেন বলে মামলায় উল্লেখ করা হয়েছে। টাকা দিতে না পারায় গত ২ জানুয়ারি রাশিদাকে ঢাকার বাসায় শারীরিকভাবে নির্যাতন করেন সাইফুল্লা। এরপর তাদের ১৩ মাসের শিশু সন্তানসহ রাশিদাকে বাবার বাড়িতে পাঠিয়ে দেয়। এসব ঘটনায় রাশিদা খানম বাদী হয়ে ৩১ মার্চ নড়াগাতি আমলী আদালতে যৌতুকের মামলা করেন। এরপর মীমাংসার শর্তে গত ২৫ এপ্রিল আমলী আদালতে (নড়াগাতি) সাইফুল্লার অন্তর্বর্তীকালীন জামিন হয়। পরবর্তীতে বাদী ও আসামিসহ দুই পক্ষের সিদ্ধান্ত অনুযায়ী রাশিদা ও তার সন্তানকে স্বামীর বাড়ি নিয়ে যায়। এরপর পাঁচ লাখ টাকা যৌতুকের দাবিতে ৬ মে সাইফুল্লা রাশিদাকে আবারো নির্যাতন করে ঘরে আটকে রাখেন। খবর পেয়ে রাশিদার ভাই ও ভাবি ৭ মে তাকে স্বামীর বাড়ি থেকে উদ্ধার করে নড়াইলের কালিয়া উপজেলা স্বাস্থ্য কমপ্লেক্সে ভর্তি করেন। এ সময় সন্তান রোহানকে সাইফুল্লা জোর করে রেখে দেয়। এ ঘটনায় রাশিদা নড়াইলের নির্বাহী ম্যাজিস্ট্রেট আদালতে তার শিশু সন্তান উদ্ধারের জন্য মামলা করেন।এদিকে সাইফুল্লা মীমাংসার শর্ত ভঙ্গ করায় ১৬ মে আদালতে অন্তর্বর্তীকালীন জামিন বাতিলের আবেদন করেন রাশিদা। এ প্রেক্ষিতে গতকাল সাইফুল্লার জামিন বাতিল করে কারাগারে প্রেরণের আদেশ দেন আদালত।



41719,57536
ক্যাপশন নিউজ ১
অন্যান্য
প্রকাশ : ২৭ মে ২০১৯, ০০:০০
রাজধানীর পান্থপথ মোড় থেকে কাওরান বাজার পর্যন্ত রাস্তা পারাপারের একমাত্র উপায় হলো একটি ফুটওভার ব্রিজ। বসুন্ধরা সিটিতে আগত ক্রেতাসহ অসংখ্য পথচারীর পারাপারের আর কোনো সুযোগ না থাকায় ঝুঁকি নিয়ে যে যেভাবে পারছে রাস্তা পার হচ্ছে  —রেহানা আক্তার



41720,57537
ক্যাপশন নিউজ ২
অন্যান্য
প্রকাশ : ২৭ মে ২০১৯, ০০:০০
অর্থ বিভাগ ও জাতীয় রাজস্ব বোর্ড কর্মকর্তাদের সম্মানে গতকাল গণভবনে আয়োজিত ইফতার মাহফিলে কুশল বিনিময় করেন শেখ হাসিনা      —পিআইডি 



41721,57538
মাত্র পৌনে ২ ঘণ্টায় ঢাকা থেকে কুমিল্লা
অন্যান্য
প্রকাশ : ২৭ মে ২০১৯, ০০:০০
দেশের অর্থনীতির লাইফলাইন ঢাকা-চট্টগ্রাম ফোরলেন মহাসড়ক। দুদিন আগেও এ মহাসড়ক ছিল ঘণ্টার পর ঘণ্টা যানজটে আটকে থাকা এক বিভীষিকাময় দুর্ভোগের নাম। কুমিল্লা-ঢাকা মাত্র ২ ঘণ্টার পথ যেতে ৯ থেকে ১০ ঘণ্টা কেটে যেত। শনিবার ফোরলেন বিশিষ্ট দ্বিতীয় মেঘনা-গোমতি এবং দ্বিতীয় মেঘনা সেতু যানবাহন চলাচলের জন্য খুলে দেওয়ার পর কোথাও কোনো যানজট নেই। একেবারেই পাল্টে গেছে মহাসড়কের দৃশ্যপট। রবিবার মাত্র পৌনে ২ ঘণ্টায় যাত্রীরা ঢাকা থেকে কুমিল্লা পৌঁছতে পেরে স্বস্তি প্রকাশ করেছেন।বিভিন্ন গাড়ির চালক ও যাত্রীরা মহাসড়কে যানজট না থাকায় গতকাল স্বস্তি প্রকাশ করে জানান, দীর্ঘ দিন ধরে নারায়ণগঞ্জের কাঁচপুর, মেঘনা ও মেঘনা-গোমতিসহ ৩টি সেতুকেন্দ্রিক তীব্র যানজটে পড়ে প্রায় প্রতিদিন পণ্যবাহী পরিবহন এবং বিভিন্ন যানবাহনের যাত্রীদের সীমাহীন দুর্ভোগ পোহাতে হতো। গত ১৬ মার্চ এ মহাসড়কের কাঁচপুর দ্বিতীয় সেতু এবং গত শনিবার দ্বিতীয় মেঘনা ও দ্বিতীয় মেঘনা-গোমতী সেতু উদ্বোধনের পর পরিস্থিতি দ্রুত পাল্টে গেছে। রবিবার ভোর থেকে বিকাল পর্যন্ত মহাসড়কের সেতুকেন্দ্রিক কোনো যানজট না থাকায় যাত্রীরা খুব অল্প সময়ে তাদের গন্তব্যে পৌঁছতে পারছেন।কুমিল্লা-ঢাকা সড়কে চলাচলকারী রয়েল কোচের চালক রমিজ উদ্দিন জানান, ২টি সেতু এলাকায় আগে ঘণ্টার পর ঘণ্টা আটকে থেকে টোল দিতে হতো, কিন্তু গতকাল ঢাকা থেকে মাত্র পৌনে ২ ঘণ্টায় কুমিল্লায় আসা সম্ভব হয়েছে।কুমিল্লা থেকে ভোরে ঢাকায় যাওয়া এশিয়া লাইনের যাত্রী ও বাংলাদেশ ফেডারেল ইউনিয়ন অব নিউজপেপার প্রেস ওয়ার্কার্স সভাপতি মো. আলমগীর হোসেন খান জানান, ভোরে মহাসড়ক ফাঁকা ছিল। মেঘনা ও মেঘনা-গোমতী সেতু এলাকায় যানজট ছিল না, তাই মাত্র পৌনে ২ ঘণ্টায় ঢাকায় পৌঁছতে পেরেছি।কুমিল্লা জেলা বাস-মিনিবাস শ্রমিক ইউনিয়নের নেতা ফারুক হোসেন সুমন জানান, এবার ঈদে যাত্রীরা খুব কম সময়েই বাড়ি ফিরতে পারবে। এশিয়া লাইন পরিবহনের চালক আবদুল কুদ্দুছ জানান, ঢাকা-চট্টগ্রাম মহাসড়কে বিভীষিকাময় অংশটুকুর নাম ছিল কুমিল্লার দাউদকান্দির গৌরীপুর থেকে নারায়ণগঞ্জের সোনারগাঁও পর্যন্ত ৩০ কিলোমিটারের মতো সড়কপথ। তীব্র যানজটের কারণে এ পথ কতক্ষণে পাড়ি দেওয়া যাবে এ নিয়ে চিন্তায় থাকতে হতো। এ সবই এখন অতীত, কারণ মাত্র ৩০ মিনিটেই এ পথ এখন পাড়ি দেওয়া যাচ্ছে। ওই গাড়ির যাত্রী প্রভাষক কামাল উদ্দিন, ভার্সিটি ছাত্র মেহেদী রহমান জানান, দীর্ঘদিন মহাসড়কে যানজটে নাকাল হওয়ার পর যেন স্বস্তির দেখা পেয়েছি।সওজ কুমিল্লার নির্বাহী প্রকৌশলী ড. মোহাম্মদ আহাদ উল্লাহ জানান, সেতু দুটির কারণে দেশের অর্থনীতিতে ইতিবাচক প্রভাব পড়বে এবং আমদানি-রপ্তানি পণ্য পরিবহন অনেক সহজতর ও সাশ্রয়ী হবে।হাইওয়ে পুলিশের কুমিল্লা রিজিয়নের পুলিশ সুপার মো. নজরুল ইসলাম জানান, ফোরলেনের ঢাকা-চট্টগ্রাম মহাসড়ক দিয়ে দৈনিক অন্তত ৩০ হাজার যানবাহন চলাচল করে। এ সব যানবাহন যানজটে আটকা পড়ে ভোগান্তি পোহাতে হতো যাত্রী ও চালকদের। কিন্তু এবার ঈদের আগে সেতুগুলো খুলে দেওয়ায় কোনো ভোগান্তি থাকবে না।দ্বিতীয় মেঘনা ও দ্বিতীয় মেঘনা-গোমতি সেতুর প্রকল্প পরিচালক আবু সালেহ মো. নুরুজ্জামান বলেন, নতুন দুটি চারলেনের সেতু চালু হওয়ায় ঢাকা-চট্টগ্রাম মহাসড়কে মানুষের যাত্রা আরামদায়ক হয়েছে। পুরানো দুই লেনের সেতু দুটিরও সংস্কার কাজ চলমান রয়েছে, আগামী ডিসেম্বরে শেষ হবে।    



41722,57539
মাইকেল চাকমার সন্ধান চেয়ে প্রতিবাদী আর্ট প্রদর্শন
অন্যান্য
প্রকাশ : ২৭ মে ২০১৯, ০০:০০
পার্বত্য চট্টগ্রামের রাজনৈতিক ব্যক্তিত্ব মাইকেল চাকমাকে দ্রুত তার পরিবার ও সংগঠনের কাছে ফিরিয়ে দেয়ার দাবি জানিয়েছে ‘গুমের বিরুদ্ধে বাংলাদেশ’ নামের একটি সংগঠন। গতকাল রবিবার জাতীয় প্রেস ক্লাবের সামনে গুমের প্রতিবাদে মুখে কালো কাপড় বেঁধে এক প্রতিবাদী পারফর্মিং আর্ট প্রদর্শনের মাধ্যমে সংগঠনটি এ দাবি জানায়।সংগঠনটির কর্মী মাহাতাব উদ্দিন আহমেদ বলেন, ‘গুমের বিরুদ্ধে বাংলাদেশ নামে আমাদের এই সংগঠনে শিক্ষক, সাংবাদিক ও সাধারণ মানুষ একজোট হয়েছে। কয়েক দিন পরপরই একেকজন গুম হচ্ছে, এটা মেনে নেয়া যায় না। আমরা এর অবসান চাই। মাইকেল চাকমাকে খুঁজে বের করতে হবে।’পারফরমিং আর্ট শেষে সায়দিয়া গুলরুখ বলেন, ‘মাইকেল চাকমা পার্বত্য চট্টগ্রামের একজন গুরুত্বপূর্ণ রাজনৈতিক ব্যক্তি। তিনি পার্বত্য চট্টগ্রামের শ্রমজীবী মানুষের সঙ্গে কাজ করেন। গত ৯ এপ্রিল নারায়ণগঞ্জ থেকে ঢাকায় ফেরার পথে নিখোঁজ হন তিনি। তার পরিবার সোনারগাঁ থানায় সাধারণ ডায়েরি করার পরও পুলিশ পরবর্তীতে অস্বীকার করে। এই মর্মে গত দুইদিন আগে হাইকোর্ট থেকে নির্দেশনা এসেছে যে, দ্রুত তদন্ত করে মাইকেল চাকমাকে যাতে খুঁজে বের করা এবং সবার সামনে হাজির করতে বলা হয়। যদি কেউ অন্যায় করে থাকে তাহলে তাকে দেশের প্রচলিত আইন অনুযায়ী বিচার করতে হবে। কিন্তু আইন-শৃঙ্খলা বাহিনী কাউকে আইন বহির্ভূতভাবে তুলে নিয়ে যেতে পারে না।    



41723,57540
বিএনপির প্রতি জনগণের আস্থা নেই :নাসিম
অন্যান্য
প্রকাশ : ২৭ মে ২০১৯, ০০:০০
আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বলেছেন, বারবার রাজনৈতিক সিদ্ধান্ত পরিবর্তনের কারণে বিএনপির প্রতি জনগণের কোনো আস্থা নেই। যে দল নিজেরাই নিজেদের সিদ্ধান্ত পরিবর্তন করে তাদের প্রতি জনগণের আস্থা থাকে কিভাবে? বিএনপি জনগণের ভোট নিয়ে সংসদে যোগ দেয়া নিয়ে নানা টালবাহানা করে অবশেষে সংসদে যোগ দিলেও দলের মহাসচিব কেন সংসদে এলেন না এই প্রশ্নের জবাব জনগণ চায়। গতকাল রবিবার দুপুরে কাজিপুর উপজেলার সোনামুখী ইউনিয়নের পাচগাছি বহুমুখী উচ্চ বিদ্যালয়ের ভিত্তিপ্রস্তর স্থাপন শেষে আয়োজিত এক বিশাল সমাবেশে প্রধান অতিথির বক্তব্যে তিনি আরো বলেন, আবার তারা ছেড়ে দেয়া আসনে উপ-নির্বাচনে প্রার্থী দিয়ে প্রমাণ করেছে তারা নিজেরাই নিজেদের সিদ্ধান্ত পরিবর্তন করে। যারা নিজেরা রাজনৈতিক সিদ্ধান্ত পরিবর্তন করে, সেই নেতৃত্বের প্রতি জনগণের কোনো আস্থা থাকে না। জনগণ ভোট দেয় না।সোনামুখী ইউনিয়ন আওয়ামী লীগের সাধারণ সম্পাদক নুরুল ইসলাম মাস্টারের সভাপতিত্বে অনুষ্ঠিত অনুষ্ঠানে অন্যদের মধ্যে বক্তব্য রাখেন উপজেলা আওয়ামী লীগের সভাপতি শওকত হোসেন এবং সাধারণ সম্পাদক ও উপজেলা পরিষদের চেয়ারম্যান খলিলুর রহমান সিরাজী। এসময় অন্যান্যের মধ্যে উপস্থিত ছিলেন পৌর মেয়র হাজী নিজামউদ্দিন ও মহিলা ভাইস চেয়ারম্যান শাপলা খাতুন। এর আগে মোহাম্মদ নাসিম কাজিপুরে শহীদ এম মনসুর আলী ইন্সটিটিউট অব হেলথ টেকনোলোজি (আইএইচটি) ও নির্মাণাধীন ম্যাটস পরিদর্শন করেন এবং কার্যক্রমের খোঁজ-খবর নেন।    



41724,57541
প্রধানমন্ত্রীর নির্দেশে ড. কামালের ইফতারে ফারুক খান
অন্যান্য
প্রকাশ : ২৭ মে ২০১৯, ০০:০০
বিভিন্ন রাজনৈতিক দলের নেতা ও পেশাজীবীদের সম্মানে গতকাল রবিবার ঢাকায় ইফতারের আয়োজন করেছিল ড. কামাল হোসেনের গণফোরাম। রাজমনি ঈশা খাঁ হোটেলে আয়োজিত এই ইফতারে সেন্টার ফর পলিসি ডায়ালগের (সিডিপি) চেয়ারম্যান অধ্যাপক ড. রেহমান সোবহান তার বক্তব্যে বলছিলেন, ‘সরকারি দল ইফতারের আয়োজন করছে, সেখানে বিরোধী পক্ষের নেতারা উপস্থিত থাকলে ভালো হতো। একইভাবে আজকের এই ইফতারেও সরকারি দলের লোকজন একসঙ্গে বসে ইফতার করতে পারলে ভালো হতো। অন্তত রোজার মাসে এই সংস্কৃতিটা গড়ে উঠলে সেটি গণতন্ত্রের জন্য ভালো দেখাতো। ভারতে নির্বাচনের পরপরই প্রধানমন্ত্রী নরেন্দ্র মোদি সবাইকে নিয়ে একসঙ্গে দেশ পরিচালনার কথা বলেছেন। আমাদের এখানেও আমরা সেরকম আশা করি।’ তার এই বক্তব্য শেষ হতে না হতেই অনুষ্ঠানস্থলে এসে হাজির হন ক্ষমতাসীন আওয়ামী লীগের প্রেসিডিয়াম সদস্য মুহাম্মদ ফারুক খান।ফারুক খান করমর্দন করে কুশল বিনিময় করতে এলে রেহমান সোবহান তাকে বলেন, ‘আমি এই মাত্র বলছিলাম—সবাই একসঙ্গে বসে ইফতার করলে ভালো হতো।’ পরে ইফতারের আগে দেওয়া সংক্ষিপ্ত বক্তব্যে ফারুক খান বলেন, ‘আওয়ামী লীগের সভাপতি ও প্রধানমন্ত্রী শেখ হাসিনার পক্ষ থেকে সবাইকে আমি আন্তরিক ধন্যবাদ জানাচ্ছি। আজকের এই ইফতারে আওয়ামী লীগকেও আমন্ত্রণ জানানোয় আমি ধন্যবাদ জানাই। প্রধানমন্ত্রী ব্যক্তিগত ব্যস্ততার কারণে আজ এখানে উপস্থিত হতে পারেননি, সেজন্য তিনি (প্রধানমন্ত্রী) আমাকে এখানে পাঠিয়েছেন। প্রধানমন্ত্রী আপনাদের সবাইকে মাহে রমজানের শুভেচ্ছা জানিয়েছেন। আসুন আমরা সবাই দোয়া করি প্রধানমন্ত্রী যেন আরো ভালোভাবে দেশ পরিচালনা করতে পারেন।’এর আগে সংক্ষিপ্ত বক্তব্যে গণফোরাম সভাপতি ও জাতীয় ঐক্যফ্রন্টের আহ্বায়ক ড. কামাল হোসেন বলেন, ‘দেশে এখন ইফতার রাজনীতি চলছে। ওখানে কজন গেলেন, এখানে কজন এলেন—এই ধরনের তুলনামূলক রাজনীতিতে আমি যেতে চাই না। এরকম রাজনীতি আমরা চাই না।’বিএনপির স্থায়ী কমিটির সদস্য ড. আবদুল মঈন খান বলেন, অনেকে বলেন—রাজনীতিতে শেষ কথা বলতে কোনো কথা নেই। বাংলাদেশের রাজনীতিতে এটাই বিপদ। রাজনীতিতে শেষ কথা রাখার সময় এসেছে। গণতন্ত্র পুনঃপ্রতিষ্ঠায় জাতীয় ঐক্যফ্রন্টকে আরো সম্প্রসারিত করে গণতন্ত্রের পক্ষের সকল শক্তিকে ঐক্যবদ্ধ করতে হবে।অনুষ্ঠানে সাবেক তত্ত্বাবধায়ক সরকারের উপদেষ্টা ব্যারিস্টার মইনুল হোসেন বলেন, আমরা যে ধরনের গণতান্ত্রিক বাংলাদেশ চেয়েছিলাম এদেশের মাটিতেই সেটা অর্জন করতে হবে। স্বাধীন দেশে আজ আমরা স্বাধীন নই, এটা লজ্জার বিষয়। এই লজ্জা নিয়ে আজ আমরা বেঁচে আছি।নাগরিক ঐক্যের আহ্বায়ক ও ঐক্যফ্রন্ট নেতা মাহমুদুর রহমান মান্না বলেন, এ সরকারের কোনো দয়ামায়া নেই, ধর্মের প্রতিও তাদের কোনো শ্রদ্ধা নেই। তা নাহলে এই রোজার মাসে বগুড়ায় ডাকসুর ভিপির ওপর ছাত্রলীগ এভাবে হামলা করতে পারতো না। তিনি বলেন, নির্বাচন হলে আওয়ামী লীগ জিততে পারতো না। সেজন্য সকল প্রতিষ্ঠানকে ধ্বংস করে ন্যক্কারজনকভাবে ৩০ ডিসেম্বরের ভোট ২৯ ডিসেম্বর করে ফেলেছে। বিএনপির যুগ্ম মহাসচিব ও সুপ্রিম কোর্ট বার অ্যাসোসিয়েশনের সাধারণ সম্পাদক ব্যারিস্টার মাহবুব উদ্দিন খোকন বলেন, জনসমর্থনের দিক থেকে সরকার দেউলিয়া।গণফোরামের নির্বাহী সভাপতি অ্যাডভোকেট সুব্রত চৌধুরী বলেন, ডাকসুর ভিপির ওপর হামলায় সরকারের নিশ্চয়ই মদদ রয়েছে। গণফোরামের সাধারণ সম্পাদক ড. রেজা কিবরিয়া বলেন—ভারত, নেপাল, শ্রীলঙ্কায় ভোট হলো। সেখানকার মানুষ ভোট দিতে পেরেছেন। আমরা কী দোষ করেছি যে আমাদের ভোটের অধিকার নেই? বিপ্লবী ওয়ার্কার্স পার্টির সাইফুল হক বলেন, বাংলাদেশের রাজনীতিতে এখন বন্ধ্যা ও খরা চলছে। এতে আরো বক্তব্য রাখেন— কৃষক শ্রমিক জনতা লীগের সাধারণ সম্পাদক হাবিবুর রহমান বীরপ্রতীক, বিকল্পধারার একাংশের মহাসচিব শাহ আহমেদ বাদল। গণফোরামের নির্বাহী সভাপতি অধ্যাপক আবু সাইয়িদ, গণদলের চেয়ারম্যান এটিএম গোলাম মাওলা চৌধুরী, বিএনপি নেতা মোয়াজ্জেম হোসেন আলাল, গণফোরাম নেতা জগলুল হায়দার আফ্রিক, মোকাব্বির খান এমপি প্রমুখ এতে উপস্থিত ছিলেন।মন্টুর পৃথক ইফতারএদিকে, গণফোরামের সদ্য সাবেক সাধারণ সম্পাদক ও দলটির কেন্দ্রীয় নির্বাহী কমিটির এক নম্বর সদস্য মোস্তফা মোহসীন মন্টু গতকাল রাজধানীর স্টার কাবাব হোটেলে পৃথক এক ইফতারের আয়োজন করেন। সেখানে তার ব্যক্তিগত বন্ধু-স্বজন ছাড়াও গণফোরামসহ কয়েকটি দলের নেতারা উপস্থিত ছিলেন।    



41725,57542
স্মৃতি ইরানির ঘনিষ্ঠ কর্মীকে গুলি করে হত্যা
অন্যান্য
প্রকাশ : ২৭ মে ২০১৯, ০০:০০
উত্তরপ্রদেশের আমেথিতে লোকসভা নির্বাচনের প্রচারণায় বিজেপি নেত্রী স্মৃতি ইরানির ছায়াসঙ্গী ছিলেন সুরেন্দ্র সিং। শনিবার রাতে সাবেক এই গ্রামপ্রধানকে গুলি করে হত্যা করা হয়েছে। রাহুল গান্ধীকে হারিয়ে আমেথিতে এবার জিতেছেন স্মৃতি ইরানি। স্থানীয় বাসিন্দাদের দাবি, স্মৃতির জয়ের নেপথ্যে অন্যতম মূল কারিগর ছিলেন এই সুরেন্দ্র। খবর:আনন্দবাজার পত্রিকার।পুলিশ জানিয়েছে, স্থানীয় সময় রাত সাড়ে ১১টার দিকে কয়েকজন দুষ্কৃতকারী মোটর সাইকেলে করে সুরেন্দ্রর বাড়িতে যায়। সুরেন্দ্র তখন ঘরে শুয়েছিলেন। দুষ্কৃতকারীরা ঘরে ঢুকে সুরেন্দ্রকে গুলি করে পালিয়ে যায়। গ্রামবাসীরা সুরেন্দ্রকে উদ্ধার করে হাসপাতালে নিয়ে গেলে চিকিত্সকরা তাকে মৃত বলে ঘোষণা করেন। এই ঘটনা প্রসঙ্গে আমেথির পুলিশ সুপার বলেন, এই ঘটনায় জড়িত সন্দেহে দুইজনকে আটক করে জিজ্ঞাসাবাদ করা হচ্ছে। খুনের কারণ খতিয়ে দেখা হচ্ছে। আমেথিতে প্রচারের সময় স্মৃতি ইরানি ও সুরেন্দ্রের বিরুদ্ধে গ্রামবাসীদের মাঝে জুতো বিলি করার অভিযোগ তুলেছিলেন কংগ্রেস নেত্রী প্রিয়াঙ্কা গান্ধী। যদিও সেই অভিযোগ খারিজ করে দেয় বিজেপি।   



41726,57543
ভাঙতে পারে মমতার তৃণমূল কংগ্রেস
অন্যান্য
প্রকাশ : ২৭ মে ২০১৯, ০০:০০
লোকসভা নির্বাচনে খারাপ ফলের পর এখন ভাঙনের সুর পশ্চিমবঙ্গের মুখ্যমন্ত্রী মমতা ব্যানার্জির তৃণমূল কংগ্রেসে। বিজেপি সূত্র বলছে, মমতার দলের এমএলএদের মধ্যে অনেকেই তাদের সঙ্গে যোগাযোগ রাখতে শুরু করেছেন। এই সংখ্যাটা বাড়ছে। এমনকি সদ্য জিতে আসা দুইজন এমপিও তাদের সঙ্গে যোগাযোগ রাখছেন। তালিকায় রয়েছেন তৃণমূলের কয়েকজন মন্ত্রীও।এবারের লোকসভা নির্বাচনে পশ্চিমবঙ্গে ৪২ আসনের মধ্যে ২২টি পেয়েছে তৃণমূল কংগ্রেস, বিজেপি পেয়েছে ১৮টি। বাকি দুটি পেয়েছে জাতীয় কংগ্রেস। ঠিক ১০ বছর আগে ২০০৯ সালে পশ্চিমবঙ্গে বাম দুর্গ তছনছ করে ভারতীয় রাজনীতিতে আলোচনার কেন্দ্রে চলে এসেছিল তৃণমূল কংগ্রেস। কিন্তু এবার পশ্চিমবঙ্গে ১৮ আসন পেয়ে আলোচনার কেন্দ্রে বিজেপি।নির্বাচনের ফল ঘোষণার আগে থেকেই তৃণমূলের কয়েকজন নেতা বিজেপির সঙ্গে যোগাযোগ রেখে চলছিলেন। নরেন্দ্র মোদি নিজেও পশ্চিমবঙ্গে জনসভায় বলেছিলেন তৃণমূলের অন্তত ৪০ এমএলএ বিজেপির সঙ্গে যোগাযোগ রাখছেন। ভোটের পর সংখ্যাটা ১০০ ছাড়াবে। ফল ঘোষণার পর তা যেন আরো গতি পেয়েছে। নতুন অনেকেই যোগাযোগ করছেন।তৃণমূলের ওপর চাপ আরো বাড়িয়েছেন বিজেপি নেতা মুকুল রায়। এক সময় মমতার ছায়াসঙ্গী মুকুল বিজেপিতে গিয়ে পশ্চিমবঙ্গে যেন বিজেপির জোয়ার তুলেছেন। দুই থেকে এক লাফে ১৮ আসন পেয়ে গেছে তারা। সেই মুকুল রায় বলেছেন, পশ্চিমবঙ্গ দখলে দুর্গা পূজোর আগে বড় চমক অপেক্ষা করছে।কী চমক তার কথায়, পশ্চিমবঙ্গের ৫৫ শতাংশ ভোট শাসক দল তৃণমূলের বিপক্ষে গেছে। মমতার দলের ভিত্তি নড়ে গেছে। পশ্চিমবঙ্গে বিধানসভা নির্বাচন হওয়ার কথা ২০২১ সালে। কিন্তু তার আগেই তৃণমূল সরকার পড়ে যাবে বলে দাবি করছেন মুকুল রায়।বিজেপি সূত্রে জানা গেছে, সদ্য সমাপ্ত লোকসভা নির্বাচনে তৃণমূল কংগ্রেসের চেয়ে মাত্র তিন শতাংশ কম ভোট পেয়েছে বিজেপি। তাদের উত্থান হয়েছে রকেট গতিতে। বিধানসভাভিত্তিক ফলে তৃণমূলের বহু এমএলএ পিছিয়ে রয়েছেন। পিছিয়ে আছেন বেশ কয়েকজন মন্ত্রীও। ফলে ২০২১ সালে বিধানসভা নির্বাচনে তারা জিততে পারবেন কিনা, তা নিয়ে চিন্তায় পড়েছেন। এরকম পরিস্থিতিতে বিজেপিতে যোগ দিলে নিজেদের এলাকায় তারা প্রভাব ধরে রাখতে পারবেন—এমন ভাবনা থেকেই বিজেপিতে যোগদানের আগ্রহ প্রকাশ করছেন অনেকে। সদ্য জয়ী তৃণমূলের এমপিরা কেন আগ্রহ প্রকাশ করেছেন? বিজেপি সূত্রে খবর, জিতলেও দলে তারা একটু কোণঠাসা অবস্থায় রয়েছেন।রবিবার বিজেপি নেতা মুকুল রায় কলকাতায় বলেন, লোকসভা নির্বাচনের ভিত্তিতে পশ্চিমবঙ্গে বিধানসভার ১২৪ আসনে এগিয়ে রয়েছে বিজেপি। আরো প্রায় ৩০টি আসনে ব্যবধান এক শতাংশের কম। বিজেপি সূত্রে জানা গেছে, এ কারণেই মূলত তৃণমূল নেতারা বিজেপিতে আসার আগ্রহ দেখাচ্ছেন।তারা কারা তা অবশ্য এখনই প্রকাশ করতে চাইছে না বিজেপি নেতৃত্ব। তৃণমূল সূত্র বলছে, বেশ কিছু নেতা বিজেপিমুখী হতে পারে এমন খবর তাদের কাছেও রয়েছে। তাই তারা পরিস্থিতির ওপর নজর রাখছে।  



41727,57544
যুক্তরাষ্ট্রের মিশিগানে দুর্বৃত্তের গুলিতে বাংলাদেশি নিহত
অন্যান্য
প্রকাশ : ২৭ মে ২০১৯, ০০:০০
যুক্তরাষ্ট্রের মিশিগান অঙ্গরাজ্যের ডেট্রয়েট সিটিতে জয়নুল আবেদীন (৫৮) নামে এক প্রবাসী বাংলাদেশিকে গুলি করে হত্যা করেছে দুর্বৃত্তরা। স্থানীয় সময় শুক্রবার দিবাগত মধ্যরাতে এ হত্যাকাণ্ডের ঘটনা ঘটে।নিহত বাংলাদেশি জয়নুল আবেদীন স্ত্রী ও সাত সন্তান নিয়ে ডেট্রয়েট সিটির কাশ্মীর স্ট্রিটে সপরিবারে বসবাস করতেন। তিনি পেশায় একজন ক্যাবি ছিলেন। তার গ্রামের বাড়ি মৌলভীবাজার জেলার বড়লেখা উপজেলার বর্ণি ইউনিয়নের কাজীবন্ধে।শুক্রবার রাতে জয়নুল আবেদীন মসজিদে তারাবির নামাজ পড়ে ট্যাক্সি ক্যাব নিয়ে বের হন। সর্বশেষ রাত ১২টায় পরিবারের সঙ্গে তার কথা হয়। এরপর থেকে তার আর কোনো খবর পাওয়া যাচ্ছিল না। ভোরে গাড়িতে তার গুলিবিদ্ধ লাশ পাওয়া যায়।পুলিশ ধারণা করছে, রাত আনুমানিক দেড়টা থেকে ৩টার মধ্যে ট্যাক্সি ক্যাব চালানো অবস্থায় দুর্বৃত্তরা তাকে গুলি করে হত্যা করে। এ ঘটনায় পুলিশ কাউকে গ্রেফতার করতে পারেনি। 



41728,57545
ক্যাপসন নিউজ
অন্যান্য
প্রকাশ : ২৭ মে ২০১৯, ০০:০০



41729,57546
৪১তম বিসিএসের বিজ্ঞপ্তি আগস্টে
অন্যান্য
প্রকাশ : ২৭ মে ২০১৯, ০০:০০
আগামী আগস্ট মাসের মধ্যেই ৪১তম বিসিএসের বিজ্ঞপ্তি প্রকাশ করতে যাচ্ছে সরকারি কর্ম কমিশন (পিএসসি)। ইতিমধ্যে জনপ্রশাসন মন্ত্রণালয় থেকে ২ হাজার ১৩৫টি শূন্য ক্যাডার পদের চাহিদা পেয়েছে সাংবিধানিক প্রতিষ্ঠানটি। এ বিষয়ে জানতে চাইলে পিএসসির চেয়ারম্যান ড. মোহাম্মদ সাদিক ইত্তেফাককে বলেন, ৪১তম বিসিএসের চাহিদা পেয়েছি। তবে ৩৭তম বিসিএস নন-ক্যাডার, ৩৮তম বিসিএসের লিখিত পরীক্ষার ফল, সদ্য প্রকাশিত ৩৯তম বিসিএসের ফল এবং ৪০তম বিসিএসের প্রিলিমিনারী পরীক্ষা নিয়ে পিএসসির সংশ্লিষ্ট সবাই ব্যস্ত সময় পার করছেন। আশা করছি আগস্টের মধ্যেই ৪১তম বিসিএসের বিজ্ঞপ্তি প্রকাশ করতে পারবো।৩৮ ও ৪০তম বিসিএসের ফল জুনে : এদিকে আগামী মাসের মধ্যেই ৩৮তম বিসিএসের লিখিত পরীক্ষার এবং ৪০তম বিসিএস প্রিলিমিনারি পরীক্ষার ফল প্রকাশের পরিকল্পনা করেছে কমিশন। ঈদের আগেই ৩৮তম বিসিএসের ফল প্রকাশের পরিকল্পনা থাকলেও তা সম্ভব হচ্ছে না। দুইজন পরীক্ষক এবং ক্ষেত্রবিশেষ তিনজন পরীক্ষকের খাতা মূল্যায়নের কারণে একটু বিলম্ব হয়েছে। ২০১৭ সালের ২৯ ডিসেম্বর ৩৮তম বিসিএসের প্রিলিমিনারি পরীক্ষা অনুষ্ঠিত হয়। ২০১৮ সালের ২৮ ফেব্রুয়ারি ফল প্রকাশ করে পিএসসি। এতে ১৬ হাজার ২৮৬ জন উত্তীর্ণ হন। গতবছরের ৮ আগস্ট এই বিসিএসের লিখিত পরীক্ষা শুরু হয়।অন্যদিকে, ঈদের আগেই ৩৭তম বিসিএস নন-ক্যাডারের তালিকা প্রকাশের প্রস্তুতিও চলছে বলে জানিয়েছে পিএসসি। গত ১৩ মার্চ ৫৭৮ জনকে প্রথম শ্রেণির পদে নিয়োগের সুপারিশের পর দ্বিতীয় তালিকাটি প্রকাশিত হতে যাচ্ছে।  ২০১৮ সালের ১২ জুন ৩৭তম বিসিএসের চূড়ান্ত ফল প্রকাশ করা হয়। এতে ১৩১৪ জন ক্যাডার পান। বাকি ৩ হাজার ৪৫৪ জনকে নন-ক্যাডারে অপেক্ষমাণ রাখা হয়েছে। পদ পাওয়া সাপেক্ষে তাদেরকে পর্যায়ক্রমে নিয়োগের সুপারিশ করবে পিএসসি। পিএসসির সংশ্লিষ্টরা বলছেন, নন-ক্যাডারে আবেদনকারীদের বেশিরভাগ এবার চাকরি পেতে পারেন। অপেক্ষমাণদের চাকরির লক্ষ্যে সর্বোচ্চ চেষ্টা করা হচ্ছে।



41730,57547
সড়ক-মহাসড়ক সবচেয়ে ভালো অবস্থায় আছে ঈদ যাত্রা স্বস্তির হবে ---------------- কাদের
অন্যান্য
প্রকাশ : ২৭ মে ২০১৯, ০০:০০
আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, আসন্ন ঈদযাত্রা বিগত সময়ের চেয়ে অনেক সহজ ও স্বস্তিদায়ক হবে। দেশের মহাসড়ক-সড়কগুলো ইতিহাসের সবচেয়ে ভালো অবস্থায় আছে। পরিবহন নিয়ম-কানুন মেনে চললে, রেষারেষি না করে মুখোমুখি সংঘর্ষের মতো কারণ না ঘটালে, রং সাইডে না গেলে অস্বস্তিকর কিছু হবে না। গতকাল রবিবার মতিঝিলে বিআরটিসির সদর দপ্তরে আসন্ন ঈদে বিআরটিসির প্রস্তুতি নিয়ে কর্মকর্তাদের সঙ্গে এক সভায় তিনি এ কথা বলেন।ওবায়দুল কাদের বলেন, ঈদের সময় বিআরটিসির বাসে অতিরিক্ত ভাড়া আদায় হলে কঠোর ব্যবস্থা নেওয়া হবে। সত্ভাবে, পরিচ্ছন্নভাবে বিআরটিসিকে পরিচালনা করলে জনগণের সামনে সুনাম অক্ষুণ্ন থাকবে। এখন বিআরটিসির সেই সুনাম নেই। ভারতীয় ঋণ কর্মসূচির আওতায় আরো আসছে চারশ বাস। সদ্য সংগৃহীত বাস লিজ দেওয়ার ক্ষেত্রে অনিয়ম মেনে নেওয়া হবে না। ওবায়দুল কাদের বলেন, রমজান মাস সংযমের মাস, এই মাসে ইনকামটা একটু কম করলে কী হয়? বিআরটিসি যেন সুনামের ধারায় ফিরে আসে, সেদিক বিবেচনা করে নতুন দৃষ্টান্ত স্থাপন করুন।ওবায়দুল কাদের বলেন, উত্তরবঙ্গগামী টাঙ্গাইল সড়কের দুটি ফ্লাইওভার ও চারটি আন্ডারপাস খুলে দেওয়ায় যানজট না থাকলেও টঙ্গী থেকে গাজীপুর পর্যন্ত রাস্তায় কিছুটা সমস্যা হতে পারে। এ সমস্যা নিরসনের জন্য মুক্তিযুদ্ধ বিষয়ক মন্ত্রীকে সভাপতি করে একটি কমিটি করেছি। এছাড়া সিটি করপোরেশনের তত্ত্বাবধানে টঙ্গী থেকে গাজীপুর পর্যন্ত সড়কে ৩শ স্বেচ্ছাসেবক নিয়োজিত থাকবে। ঈদে নতুন পুরান মিলিয়ে ১ হাজার ১৪২টি (বিআরটিসির) বাস চলাচল করবে। তিনি বলেন, ধানের ন্যায্যমূল্য নিশ্চিতে যা যা দরকার, তা করা হবে। নির্বাচন ও আন্দোলনে ব্যর্থতার পর সরকারের সমালোচনা না করলে বিএনপির রাজনীতি টিকে না। বিএনপির সমালোচনায় সত্যতা থাকলে সরকার নিজেদের সংশোধন করবে।এ সময় বিআরটিসির চেয়ারম্যান ফরিদ আহমেদ ভুঁইয়া প্রমুখ উপস্থিত ছিলেন। এর আগে সচিবালয়ে মন্ত্রীর সঙ্গে সৌজন্য সাক্ষাতে মিলিত হন এশিয়ান ডেভেলপমেন্ট ব্যাংক-এডিবির কান্ট্রি ডিরেক্টর মনমোহন পরকাশ। সাক্ষাত্কালে দক্ষ গাড়িচালক তৈরিতে এডিবি আর্থিক সহায়তা প্রদানে সম্মত হয়েছে বলে জানান সেতুমন্ত্রী।  



41731,57548
হালদায় ডিম ছেড়েছে মা মাছ
অন্যান্য
প্রকাশ : ২৭ মে ২০১৯, ০০:০০
অবশেষে এশিয়ার বিখ্যাত প্রাকৃতিক মত্স্য প্রজনন ক্ষেত্র হালদা নদীতে মা মাছ ডিম ছেড়েছে। শনিবার রাত সাড়ে নয়টার পরে নদীতে ডিম সংগ্রহের অপেক্ষায় থাকা জেলেরা ডিমের দেখা পান। ডিম ছাড়ার খবর পেয়ে খলিফার ঘোনা, রামদাশহাট, মুন্সির হাট থেকে মদুনাঘাটসহ বিভিন্ন স্থানে ডিম সংগ্রহ করা শুরু করেন সংগ্রহকারীরা। রাতে ডিম ছাড়ার পর মাত্র কয়েক ঘণ্টায় তারা প্রায় ৮ হাজার কেজিরও বেশি ডিম সংগ্রহ করেন বলে নিভর্রযোগ্য সূত্রে জানা গেছে।এর আগে হালদা নদীতে শনিবার সকাল থেকে নমুনা ডিম দেখা গিয়েছিল। তখন মত্স্য অফিস সূত্র জানিয়েছিল, হালদায় জোয়ার বা পাহাড়ি ঢলের সৃষ্টি হলেই রুই, কাতলা, মৃগেল, কালা বাউশ মাছেরা ডিম ছাড়তে পারে। হাটহাজারী উপজেলার মাছোয়াঘোনাসহ বিভিন্ন এলাকার ডিম সংগ্রহকারীরা জানান, এতদিন পুরোদমে ডিম না দেওয়ার কারণে হালদা নদীতে জাল ফেলেও পর্যাপ্ত পরিমাণে ডিম পাওয়া যায়নি। আজ (শনিবার) রাতে উপর্যুক্ত পরিবেশ পাওয়ায় মা মাছ পর্যাপ্ত পরিমাণ ডিম ছেড়েছে।ডিম সংগ্রহকারী সুজন জানান, তিনি তাঁর ২ নৌকায় মোট আট বালতিতে দশ কেজি করে মোট ৮০ কেজি ডিম সংগ্রহ করতে  পেরেছেন। অপর ডিম সংগ্রহকারী বদিউল আলম দুই নৌকায় চার বালতিতে মোট ৪০ কেজি, আশুতোষ দুই নৌকায় আট বালতিতে মোট ৮০ কেজি, সুকান্ত তিন নৌকায় আট বালতিতে মোট ৮০ কেজি ডিম সংগ্রহ করতে পেরেছেন বলে জানান। ডিম সংগ্রহকারীরা সকলেই পর্যাপ্ত পরিমাণ ডিম পেয়েছেন এবং তারা সন্তুষ্ট বলে জানা গেছে।উপজেলা মত্স্য অফিসার মো.আজহারুল ইসলাম মা মাছের ডিম ছাড়ার ঘটনার সত্যতা নিশ্চিত করে জানান, হালদা নদীতে কার্প জাতীয় মা মাছ ডিম ছেড়েছে এবং রাত সাড়ে ৯টার পর থেকে হালদার নদীর বিভিন্ন অংশ থেকে ডিম সংগ্রহকারীরা ডিম সংগ্রহ করছেন। প্রায় ৪শ’র বেশি ডিম সংগ্রহকারী হালদা নদীর বিভিন্ন স্থান থেকে ডিম সংগ্রহ করেছেন। প্রত্যেকে গড়ে ১৫-১৬ কেজি করে ডিম সংগ্রহ করেছেন বলেও বিভিন্ন সূত্রে জানা গেছে।উপজেলা নির্বাহী অফিসার (ইউএনও) মোহাম্মদ রুহুল আমিন সাংবাদিকদের জানান, মাছুয়া ঘোনা, শাহ মাদারি এবং মদুনাঘাটসহ ৩টি হ্যাচারির কুয়া হালদার নদী থেকে সংগৃহীত ডিম সংরক্ষণের জন্য প্রস্তুত রাখা হয়েছে। প্রয়োজন হলে উপজেলা প্রশাসন আরও কুয়া তৈরি করবে।এদিকে হালদার রেণুর সঙ্গে স্থানীয় হ্যাচারির রেণু মিশিয়ে ভেজাল সৃষ্টিকারীদের আইনের আওতায় আনার জন্য দুটি ভ্রাম্যমাণ আদালত কাজ করছে বলে উপজেলা প্রশাসন সূত্রে জানা গেছে। হালদার রেণুতে ভেজালকারীদের তথ্য পেলে সাথে সাথেই উপজেলা নির্বাহী অফিসার কিংবা সহকারী কমিশনারকে (ভূমি) জানানোর জন্য পরামর্শ দিয়েছেন ইউএনও।



41732,57549
বৃষ্টি হলেই বিদ্যুত্ নিয়ে চরম ভোগান্তি চট্টগ্রামবাসীর
অন্যান্য
প্রকাশ : ২৭ মে ২০১৯, ০০:০০
বৃষ্টি হলেই বিদ্যুত্ নিয়ে চরম ভোগান্তি পোহাতে হচ্ছে চট্টগ্রামবাসীকে। গত ২/৩ দিনের বৃষ্টির সময় নগরী ও জেলার বিভিন্ন এলাকা ঘণ্টার পর ঘণ্টা বিদ্যুত্হীন থাকে। রমজান মাসে বিদ্যুত্ না থাকায় ভীষণ কষ্ট হচ্ছে মানুষের। জরাজীর্ণ বিতরণ লাইনের কারণে বৃষ্টি হলে তার ছিঁড়ে অথবা ট্রান্সফরমারে সৃষ্ট ত্রুটির কারণে বিদ্যুত্ সরবরাহ বন্ধ রাখতে হয় বলে পিডিবি কর্মকর্তারা দাবি করছেন। অন্যদিকে চট্টগ্রামে বিদ্যুত্ বিতরণ ব্যবস্থা উন্নয়ন প্রকল্পের ধীরগতির কারণে গ্রাহকরা বিদ্যুত্ নিয়ে ভোগান্তি থেকে নিস্তার পাচ্ছে না।চট্টগ্রামে গত শুক্রবার সন্ধ্যায় বৃষ্টিপাত হয়েছে। এটি কয়েক ঘণ্টা স্থায়ী ছিল। এসময়ে নগরীর খাজারোড, চান্দগাঁও আবাসিক, ফরিদারপাড়াসহ কয়েকটি এলাকা ইফতারের পর থেকে কয়েক ঘণ্টা বিদ্যুত্হীন হয়ে পড়ে। একই সময়ে জুবলী রোড এলাকায় ইফতারের পর থেকে রাত ৯টা পর্যন্ত বিদ্যুত্ সরবরাহ বন্ধ থাকে। এছাড়া নগরীর বাকলিয়া, পাথরঘাটা, পতেঙ্গা, মাদারবাড়ীসহ বিভিন্ন স্থানে বিদ্যুত্ নিয়ে চরম দুর্ভোগ পোহাতে হয়েছে গ্রাহকদের। পিডিবির ষোলশহর বিতরণ বিভাগের নির্বাহী প্রকৌশলী শহীদুল ইসলাম বলেন, বৃষ্টির সময় বিতরণ লাইনে নানা সমস্যা দেখা দেয়। তার ছিঁড়ে যায় ও ট্রান্সফরমারে বৃষ্টির পানি ঢুকে নষ্ট হয়ে যায়। ফলে মেরামত কাজের জন্য বিদ্যুত্ সরবরাহ বন্ধ রাখতে হয়। চলমান বিদ্যুত্ বিতরণ ব্যবস্থা উন্নয়ন প্রকল্পের কাজ এখনো শেষ হয়নি। ইতোমধ্যে অল্প কিছু এলাকায় উন্নয়ন কাজ হয়েছে। বিতরণ ব্যবস্থা ভূগর্ভের ভেতর দিয়ে না নিলে প্রাকৃতিক দুর্যোগের সময় এই সমস্যা কাটানো যাবে না।পিডিবি সূত্র জানায়, চট্টগ্রামে সরকারি-বেসরকারি মিলিয়ে প্রায় ১৮টি বিদ্যুত্ কেন্দ্র রয়েছে। এসব বিদ্যুত্ কেন্দ্র থেকে দৈনিক ১৩০০ মেগাওয়াট বিদ্যুত্ উত্পাদন হচ্ছে। তারপরেও চট্টগ্রামে শহর ও জেলায় লোডশেডিং করা হচ্ছে। জানতে চাইলে পিডিবি বিতরণ বিভাগ চট্টগ্রাম দক্ষিণাঞ্চলের প্রধান প্রকৌশলী প্রবীর কুমার সেন ইত্তেফাককে বলেন, চট্টগ্রামে বিদ্যুত্ উত্পাদন আগের চেয়ে বেড়েছে। বিতরণ লাইনে নানা ত্রুটি রয়েছে। তাই প্রাকৃতিক দুর্যোগ ও ওভারলোডের কারণে নিরবচ্ছিন্ন বিদ্যুত্ বিতরণ করা যাচ্ছে না।এদিকে, চট্টগ্রামে বিদ্যুত্ বিতরণ ব্যবস্থা উন্নয়ন প্রকল্পের কাজ চলছে অত্যন্ত ধীরগতিতে। কয়েক দফা বাড়িয়ে আগামী ডিসেম্বর পর্যন্ত প্রকল্পের মেয়াদ করা হয়েছে। কিন্তু প্রকল্পের কাজ শেষ হয়েছে প্রায় ৫০ শতাংশের মতো।চট্টগ্রাম, কক্সবাজার, রাঙামাটি, খাগড়াছড়ি ও বান্দরবানসহ ৫টি জেলায় বিতরণ ব্যবস্থার উন্নয়ন কাজ হচ্ছে। ওই প্রকল্পের আওতায় নতুন ১৫টি সাব-স্টেশন নির্মাণ ও ৮টি পুরাতন সাব-স্টেশন আপগ্রেডেশান করা হবে। প্রকল্পের নির্বাহী প্রকৌশলী রিয়াজুল হক বলেন, মাঠ পর্যায়ে কাজ করতে নানা প্রতিকূলতার মধ্যে পড়তে হচ্ছে। সাব-স্টেশনের জন্য নতুন করে জায়গা অধিগ্রহণ করতে হচ্ছে। এতে প্রচণ্ড বাধার সম্মুখীন হতে হচ্ছে। কেউ সহজে জায়গা ছাড়তে চায় না। আবার রমজান মাসে কাজের জন্য বিতরণ লাইন বন্ধ রাখা যাচ্ছে না। এতে গ্রাহকদের ভোগান্তিতে পড়তে হয়।



41733,57550
এবার বগুড়ায় ভিপি নুরকে মারধর করল ছাত্রলীগ
অন্যান্য
প্রকাশ : ২৭ মে ২০১৯, ০০:০০
বগুড়ায় ঢাকা বিশ্ববিদ্যালয় ছাত্র সংসদ-ডাকসুর ভিপি নুরুল হক নুরের ওপর হামলা চালিয়েছে ছাত্রলীগের কর্মীরা। ইফতার অনুষ্ঠানে যোগ দিতে বগুড়ায় এলে প্রথমে পুলিশ তাদের কর্মসূচি পালনে বাধা দেয়, পরে ছাত্রলীগ কর্মীরা ভিপি নুরসহ তার সহযোগী নেতাদের ওপর হামলা চালায়। ছাত্রলীগ নেতারা দাবি করেন, শিবিরের নেতা-কর্মীদের উদ্যোগে ওই ইফতার অনুষ্ঠানের আয়োজন হয়। হামলায় বগুড়ার দুই সংবাদকর্মীও ছাত্রলীগের মারধরের শিকার হন। আহত নুরসহ চারজন বগুড়া মোহাম্মদ আলী হাসপাতাল থেকে প্রাথমিক চিকিত্সা নিয়ে তাত্ক্ষণিক ঢাকার উদ্দেশ্যে রওনা দেন।গতকাল রবিবার বিকেলে বগুড়া শহরের সাতমাথা সংলগ্ন অ্যাডওয়ার্ড পৌর পার্কে অবস্থিত উডবার্ন পাবলিক লাইব্রেরি মিলনায়তনের সামনে এই হামলার ঘটনা ঘটে। বাংলাদেশ সাধারণ ছাত্র অধিকার সংরক্ষণ পরিষদের পক্ষ থেকে ওই মিলনায়তনে ইফতার অনুষ্ঠানের আয়োজন করা হয়। পুলিশি বাধা ও ছাত্রলীগের হামলায় অনুষ্ঠান পণ্ড হয়ে যায়। এর আগে গত শনিবার ব্রাহ্মণবাড়িয়ার একটি অনুষ্ঠানে ভিপি নুরের ওপর হামলা চালায় ছাত্রলীগ।বাংলাদেশ সাধারণ ছাত্র অধিকার সংরক্ষণ পরিষদ বগুড়া শাখার আহ্বায়ক রাকিবুল ইসলাম রাকিব জানান, তারা পৌর কর্তৃপক্ষের অনুমতি নিয়ে ওই মিলনায়তনে ইফতার মাহফিলের আয়োজন করেছিলেন। সেখানে প্রধান অতিথি ছিলেন নুরুল হক নুর। দুপুরের পরপরই বগুড়া সদর থানা পুলিশ ও পুলিশের গোয়েন্দা বিভাগের (ডিএসবি) সদস্যরা ওই মিলনায়তনে গিয়ে অনুষ্ঠান বন্ধ করতে বলেন। কিছক্ষণ পর দুটি মাইক্রোবাস নিয়ে ভিপি নুর ও তার সফরসঙ্গীরা ওই মিলনায়তনে পৌঁছান। এসময় তারা পুলিশের সঙ্গে কথা বলতে গেলে ছাত্রলীগের নেতা-কর্মীরা হামলা চালায়। এসময় ভিপি নুর ছাড়াও সফরসঙ্গীদের মধ্যে রাতুল, আপন ও ফারুক আহত হন। আহতদের বগুড়া মোহাম্মদ আলী হাসপাতালে নেওয়ার পর প্রাথমিক চিকিত্সা দেওয়া হয়। এরপর নুরুল হক নুরসহ ছাত্র অধিকার সংরক্ষণ পরিষদের নেতারা বগুড়া ত্যাগ করেন।বগুড়া মোহাম্মদ আলী হাসপাতালের জরুরি বিভাগের চিকিত্সক ডা. রোকেয়া সুলতানা অ্যানী জানান, তাদের আঘাত তেমন গুরুতর নয়। দ্রুত চিকিত্সা শেষে ১০ মিনিটের মধ্যেই তারা হাসপাতাল ত্যাগ করেন।বগুড়া জেলা ছাত্রলীগের সভাপতি নাঈমুর রাজ্জাক তিতাসের সঙ্গে যোগাযোগ করা হলে তিনি বলেন, ছাত্রলীগের নেতা-কর্মীরা জানতে পারে যে উডবার্ন লাইব্রেরি মিলনায়তনে সাধারণ ছাত্রদের ব্যানারে শিবির ইফতার মাহফিল করছে। ছাত্রলীগের কিছু কর্মী বিষয়টি নিশ্চিত হতে সেখানে যায়। তারা গিয়ে দেখে ভিপি নুরসহ ঢাকার কিছু ছাত্রনেতা সেখানে এসেছেন। তারা ভিপি নুরকে জানায় যে ছাত্র শিবিরের ইফতার মাহফিলে তিনি যেন অংশ না নেন। এসময় তিনি ছাত্রলীগের কর্মীদের সঙ্গে বাদানুবাদ শুরু করেন। এক পর্যায়ে সেখানে মারধরের ঘটনা ঘটে।বগুড়া সদর থানার পুলিশ পরিদর্শক রেজাউল করিম রেজা জানান, পূর্বানুমতি না নিয়ে ওই মিলনায়তনে কর্মসূচি পালনের খবর জেনে পুলিশ সেখানে যায়। পুলিশ পৌঁছার আগেই সেখানে মারধরের ঘটনা ঘটে। বিক্ষুব্ধ কিছু ছাত্র তাদের মারপিট করেছে বলে পুলিশ জেনেছে। এ বিষয়ে কেউ অভিযোগ দায়ের করলে ব্যবস্থা নেওয়া হবে। 



41734,57551
প্রধানমন্ত্রীকে ইফতারে দাওয়াত দিল বিএনপি
অন্যান্য
প্রকাশ : ২৭ মে ২০১৯, ০০:০০
প্রধানমন্ত্রী ও আওয়ামী লীগ সভানেত্রী শেখ হাসিনাকে ইফতারের দাওয়াত দিয়েছে বিএনপি। ২৮ মে রাজধানীর লেডিস ক্লাবে দলটি রাজনীতিবিদ, সুশীল সমাজের প্রতিনিধি ও বিশিষ্টজনদের সম্মানে ইফতার মাহফিলের আয়োজন করেছে। গতকাল রবিবার বিকাল সোয়া ৪টায় ধানমন্ডিস্থ আওয়ামী লীগ সভানেত্রীর রাজনৈতিক কার্যালয়ে এ দাওয়াতপত্র পৌঁছে দেন বিএনপির জাতীয় নির্বাহী কমিটির সদস্য অধ্যাপক আমিনুল ইসলাম, সহ-দফতর সম্পাদক বেলাল আহমেদ ও তাইফুল ইসলাম টিপু। তাদের কাছ থেকে দাওয়াতপত্র গ্রহণ করেন আওয়ামী লীগের উপ-দপ্তর সম্পাদক ব্যারিস্টার বিপ্লব বড়ুয়া। 



41735,57552
আওয়ামী লীগ নেতা হত্যার প্রতিবাদে বান্দরবানে অর্ধদিবস হরতাল পালিত
অন্যান্য
প্রকাশ : ২৭ মে ২০১৯, ০০:০০
বান্দরবানে অপহূত আওয়ামী লীগ  নেতা চথোয়াইমং মারমার হত্যার প্রতিবাদে এবং হত্যাকারীদের ফাঁসির দাবিতে আওয়ামী লীগের ডাকে অর্ধদিবস হরতাল কর্মসূচি পালিত হয়েছে। রবিবার ভোর থেকেই আওয়ামী লীগসহ সহযোগী সংগঠনের নেতাকর্মীরা বান্দরবান সদরসহ সাতটি উপজেলায় রাজপথে অবস্থান নেয়। রাস্তায় গাছের গুঁড়ি এবং সাইনবোর্ড ফেলে অবরোধ সৃষ্টি করে যানবাহন চলাচল বন্ধ করে দেয়। হরতালের সমর্থনে মিছিল বের করে। হরতালের কারণে বান্দরবান-রাঙ্গামাটি, কক্সবাজার-চট্টগ্রাম-ঢাকাসহ অভ্যন্তরীণ সবগুলো রুটে সকাল ৬টা থেকে দুপুর ১২টা পর্যন্ত সবধরনের যান চলাচল বন্ধ ছিল। হরতাল চলাকালে শহর ছেড়ে যায়নি দূরপাল্লার কোনো যানবাহনও। হাট-বাজারে দোকানপাট বন্ধ ছিল। দুপুরে শহরের ট্রাফিক মোড়ে জনসংহতি সমিতির প্রধান সন্তু লারমার কুশপুত্তলিকা আগুনে পোড়ানো হয়। ১২টার পর পরিস্থিতি ধীরে ধীরে স্বাভাবিক হয়ে ওঠে। অপ্রীতিকর ঘটনা এড়াতে জেলার গুরুত্বপূর্ণ পয়েন্টগুলোতে অতিরিক্ত পুলিশ মোতায়েন করা হয়।পরের শহরে বঙ্গবন্ধু মুক্তমঞ্চের সামনে প্রতিবাদ সমাবেশে প্রধান অতিথির বক্তব্য রাখেন বান্দরবান পার্বত্য জেলা পরিষদের চেয়ারম্যান ও জেলা আওয়ামী লীগের সভাপতি ক্যশৈহ্লা। তিনি বলেন, জনসংহতি সমিতি আওয়ামী লীগের ৬০ জনের নামের যে তালিকা তৈরি করেছে তার মধ্যে সদর উপজেলা আওয়ামী লীগের যুগ্ন সম্পাদক মংফু মারমা এবং পৌরশাখা আওয়ামী লীগের সহ-সভাপতি চথোয়াই মং মারমার নাম ছিল। ২০১৬ সালের জুন মাসে মংফু মারমাকে এবং গত ২২ মে চথোয়াই মং মারমাকে অপহরণের পর হত্যা করা হয়েছে। ক্যশৈহ্লা দাবি করেন, জনসংহতি সমিতির শীর্ষস্থানীয় নেতারাই তালিকাটি তৈরি করেছেন, তাদের নির্দেশনা পরামর্শে অপহরণ এবং হত্যাকাণ্ডগুলো ঘটছে। তারা এ হত্যাকাণ্ডের দায় এড়াতে পারেন না। হত্যাকারীদের বিচার না হওয়া পর্যন্ত আওয়ামী লীগের আন্দোলন কর্মসূচি চলবে। সোমবার সাতটি উপজেলায় আওয়ামী লীগের উদ্যোগে বিকাল ৩টায় শোক সভা অনুষ্ঠিত হবে। গত বুধবার রাতে আওয়ামী লীগ পৌর কমিটির সহ-সভাপতি চথোয়াইমং মারমাকে অস্ত্রের মুখে অপহরণ করে সন্ত্রাসীরা। তিনদিন পর রাজবিলা ইউনিয়নের জর্দান পাড়া জঙ্গল থেকে তার লাশ উদ্ধার করে পুলিশ। এ ঘটনায় প্রথম থেকে জনসংহতি সমিতিকে দায়ী করে আসছে আওয়ামী লীগ। 



41736,57553
শিশুদের শিক্ষাসঙ্গী ৫ রোবট
টেক
প্রকাশ : ২৬ মে ২০১৯, ২৩:২১
প্রযুক্তির প্রসারের সঙ্গে সঙ্গে বৈপ্লবিক পরিবর্তন আসছে নানা খাতেই। শিক্ষা খাতও-এর বাইরে নয়। কম্পিউটার এবং ল্যাপটপের পর স্মার্টফোন বা ট্যাবলেট পিসির মতো ডিভাইস বাজারে সহজলভ্য হয়ে ওঠার সঙ্গে শিক্ষা খাতে বাড়ছে এসব প্রযুক্তি পণ্যের সংশ্লিষ্টতা। তবে এই খাতে প্রযুক্তিকে আরও বেশি সংশ্লিষ্ট করে তোলার ব্রত নিয়ে কাজ করে যাচ্ছেন গবেষক এবং প্রযুক্তি কোম্পানিরা। শিক্ষা খাতে রোবটের ব্যবহার তেমনই একটি পরিকল্পনা। প্রচলিত পাঠ্যবইয়ের মাধ্যমে শিশুরা যেভাবে শিখতে পারে, বিশেষায়িত রোবট সেই শিক্ষাকে আরও কার্যকরভাবে শিশু মানসে প্রোথিত করতে সক্ষম—এমনটিই মনে করেন বিশেষজ্ঞরা। এসব রোবট অনেকটা বিনোদনের মাধ্যমে শিশুদের জন্য প্রয়োজনীয় শিক্ষাকে তাদের কাছে পৌঁছে দিতে সক্ষম বলে তা শিশুদের কাছে আকর্ষণীও হয়ে উঠবে। এমন পরিকল্পনা থেকে বিভিন্ন প্রতিষ্ঠান এরই মধ্যে অনেকগুলো রোবট তৈরি করেছে। তার মধ্য থেকে পাঁচটির কথা জানানো হলো এই লেখায়।কিউবলেটসচার বছর বা তার চাইতে বেশি বয়সের শিশুদের জন্য তৈরি করা হয়েছে কিউবলেট নামের মডিউলার রোবটটি। ছোট্ট ছোট্ট কয়েকটি কিউবকে সংযুক্ত করে তৈরি করা হয়েছে একে। এর প্রতিটি কিউব আলাদা আলাদা কাজে পারদর্শী। মূলত সেন্স কিউব হিসেবে তৈরি করা এসব কিউবের কোনোটি শব্দ শনাক্ত করতে পারে, কোনোটি আলোর উপস্থিতি শনাক্ত করতে পারে বা কোনোটি তাপমাত্রার পরিবর্তন শনাক্ত করতে পারে। শিশুরা এসব কিউবকে একটির সাথে আরেকটি সংযুক্ত করে বিভিন্ন আকৃতির রোবটে রূপ দিতে পারবে। আর এগুলোকে একটির সাথে আরেকটি সংযুক্ত করে রোবট হিসেবে তৈরির পর সেটি কিউব সংযুক্তির ধরনের ওপর ভিত্তি করে কোনোটি হয়তো আলোর উেসর দিকে চলবে, কোনোটি হয়তো শব্দের উেসর দিকে চলবে। এতে করে রোবটের মতো একটি জটিল গাঠনিক কাঠামোকে সরল আকারে বুঝতে শেখার সুযোগ করে দেবে এই কিউবলেট রোবট। জটিল বিষয়কে সহজভাবে বুঝা ছাড়াও কিউবগুলোর কোনো কোনোটি শিশুকে নির্দিষ্ট বিষয় শিখতেও সাহায্য করবে। এর জন্য ১৭টি ভিন্ন ভিন্ন ধরনের কিউব তৈরি করে এর নির্মাতা প্রতিষ্ঠান মডিউলার রোবটিকস। www.modrobotics.com/cubelets সাইটে গিয়ে আরও বিস্তারিত জানা যাবে কিউবলেট রোবট সম্পর্কে।ড্যাশ ও ডটড্যাশ রোবটকে এর নির্মাতা ওয়ান্ডার ওয়ার্কশপ অভিহিত করেছে ‘শিশুর প্রথম প্রকৃত বন্ধু-রোবট’ হিসেবে। আট বছর বা তার চাইতে বেশি যেকোনো বয়সের শিশুর জন্য তৈরি করা হয়েছে এই রোবট। ড্যাশ রোবট শিশুর খেলাধুলার সঙ্গী হিসেবে যেমন ব্যবহূত হতে পারে, তেমনি সৃজনশীল সমস্যার সমাধান বা গাণিতিক চিন্তা পদ্ধতির মতো বিষয়েও শিশুকে অভ্যস্ত করে তুলতে কাজ করবে এই রোবট। কিউবলেটের মতো ড্যাশ রোবটকেও শিশু নানা আকারে তৈরি করতে পারবে। ব্রিক কানেক্টর, জাইলোফোন, বুলডোজার, স্মার্টফোন ডক, বানি ইয়ারস—এমন নানা আকৃতিতেই একে ডিজাইন করা যাবে। আর এরপর এটি সরাসরি শিশুর কাছ থেকেই নানা ধরনের নির্দেশনা নিয়ে সেই অনুযায়ী কাজ করতে পারবে। আইওএস এবং অ্যান্ড্রয়েডে ব্যবহারের উপযোগী এর জন্য আলাদা অ্যাপও রয়েছে। কোডিং-নির্ভর এসব অ্যাপ ব্যবহার করেও রোবটগুলোকে নিয়ন্ত্রণ করতে পারবে শিশুর। এর মাধ্যমে কোডিংয়ের সাথেও তার পরিচিতি হয়ে যাবে। এর নির্মাতা প্রতিষ্ঠান বলছে, গাণিতিক সমস্যা সমাধানের দক্ষতা ছাড়াও শিশুর মধ্যে শিল্প বিষয়ক কৌতূহল তৈরি করতে সহায়তা করবে ড্যাশ রোবট। ড্যাশ রোবটের কেবল মূল অংশকে আলাদাভাবে পাওয়ার সুযোগও রয়েছে। এর নাম দেওয়া হয়েছে ডট। ডট রোবটকেও নানাভাবে সাজিয়ে এর সাথে নানা ধরনের গেম খেলার সুযোগ রয়েছে। www.makewonder.com সাইটে গিয়ে ড্যাশ ও ডট রোবট সম্পর্কে জানা যাবে বিস্তারিত।এমবটগ্রাফিক্যাল প্রোগ্রামিং, ইলেকট্রনিকস বা রোবটিকসের মতো সব জটিল বিষয়ের সাথে শিশুদের পরিচিত করে তুলতে তৈরি করা হয়েছে এমবট নামের রোবট। তিন চাকার এই রোবট তৈরি করা হয়েছে ৪৫টি যন্ত্রাংশের সংযোজনে। রোবট কিটের মধ্যে এই যন্ত্রাংশগুলো আলাদা আলাদা থাকে। এগুলোর সংযোজন করার পদ্ধতি সহজ বলে শিশু নিজেই এগুলোকে সংযোজিত করে রোবট রূপ দিতে পারে। এতে ব্যবহার করা হয়েছে স্ক্র্যাচ ২.০ গ্রাফিক্যাল প্রোগ্রামিং সফটওয়্যার। এই সফটওয়্যারটি শিশুদের কোডিং শেখানোর জন্য শিক্ষকদের কাছেও জনপ্রিয়। অরডুইনো-নির্ভর এমবটকে এই সফটওয়্যার দিয়ে শিশু নানা ধরনের নির্দেশনা প্রদান করতে পারবে। শিশুর নির্দেশনা অনুযায়ী এই রোবট নানা ধরনের কাজ করতে সক্ষম। মেকব্লকের তৈরি এমবটের জন্য আলাদা মোবাইল অ্যাপসও রয়েছে। এমবট সম্পর্কে আরও জানতে ভিজিট করুন www.makeblock.cc।ওজোবটপ্রোগ্রামযোগ্য ক্ষুদ্রতম রোবটগুলোর একটির নাম ওজোবট। মাত্র এক ইঞ্চি ব্যস ও এক ইঞ্চি উচ্চতার ওজোবট শিশুদের কোডিং এবং প্রোগ্রামিংয়ের মৌলিক বিষয়গুলো শেখাতে সক্ষম। ইন্টার্যাকটিভ এই রোবট মূলত বিভিন্ন রঙের ওপর নির্ভর করে শিশুদের কোডিংয়ের ধারণা দেয়। শিশু নিজে নিজেই এই রোবটকে নিয়ে খেলতেও পারবে। সাদা কাগজের ওপর নানা রঙের কলম বা রঙ পেনসিল দিয়ে এই রোবটের জন্য রেসিং, আর্কেড বা পাজল গেমিংয়ের কাঠামোও তৈরি করা যাবে। একাধিক ওজোবট দিয়ে এদের মধ্যে গেমিং প্রতিযোগিতাও করা সম্ভব। আর ওজোবটের জন্য বিশেষভাবে তৈরি ব্লক-নির্ভর ভিজ্যুয়াল এডিটর ওজোব্লকিও তৈরি করা হয়েছে। ওজোবটকে কী করে শিশুর শিক্ষায় কার্যকরভাবে ব্যবহার করা যায় সে বিষয়ে ওজোবটের ওয়েবসাইটে বিনামূল্যের কনটেন্টও রয়েছে। www.ozobot.com সাইটে রয়েছে ওজোবটের বিস্তারিত।এজরোবট রিভোল্যুশনসব ধরনের মানুষের কাছে রোবটকে পৌঁছে দিতে কাজ করছে এজরোবট রিভোল্যুশন। তারা শিশুদের জন্য তৈরি করেছে রোবটটি। অনেকটাই হিউম্যানয়েড আকৃতির এই রোবটটিও শিশুদের তৈরি করতে হবে ছোট ছোট বিল্ডিং ব্লক দিয়ে। এই ব্লকগুলোকে বলা হচ্ছে এজ-বিটস। এই রোবটকে আবার ওয়াই-ফাইয়ের মাধ্যমে কম্পিউটার, স্মার্টফোন কিংবা ট্যাবলেট পিসি থেকে নিয়ন্ত্রণ করা যাবে। অ্যান্ড্রয়েড কিংবা অ্যাপল ডিভাইস—উভয়ই সমর্থন করে এটি। ভিশন ট্র্যাকিং, লার্নিং, স্পিচ রিকগনিশনের মতো সব ফিচার রয়েছে এই রোবটে। ২০০ মেগাহার্জ গতির ৩২-বিটের প্রসেসর রয়েছে এজরোবটে। কোডিং থেকে শুরু করে কম্পিউটিং এবং রোবটিকসের যাবতীয় বিষয় শেখানোর জন্য এরই মধ্যে এজরোবট জনপ্রিয়তা পেতে শুরু করেছে। ভিডিও টিউটোরিয়াল ও রোবট কন্ট্রোলার রয়েছে এর জন্য। তাছাড়া মডিউলার ফরম্যাটেও একে তৈরি করা হয়েছে। হিউম্যানয়েডের পাশাপাশি রোভার, হেক্সাপ্যাড, ফ্লিপার প্রভৃতি আকৃতিতেও রয়েছে এই রোবট। এই রোবট সম্পর্কে আরও জানতে ভিজিট করুন www.ez-robot.com।



41737,57554
ফরাসি নায়িকার আনন্দ!
বিনোদন
প্রকাশ : ২৬ মে ২০১৯, ২৩:২৭
৭২তম কান চলচ্চিত্র উত্সব শেষ হওয়ার ঠিক একদিন আগে সম্মানীত হয়েছেন ফরাসি অভিনেত্রী-গায়িকা চিয়ারা মাস্ত্রোইয়ান্নি। ফ্রান্সের ক্রিস্তফ নোরে পরিচালিত ‘অন অ্যা ম্যাজিক্যাল নাইট’ ছবিতে সেরা অভিনয়ের জন্য উত্সবের আঁ সাঁর্তে রিগার বিভাগে তাঁকে পুরস্কৃত করা হয়।অন অ্যা ম্যাজিক্যাল নাইট ছবিতে এক গৃহবধূর চরিত্রে দারুণ অভিনয় করেছেন তিনি। তাঁর চরিত্রের নাম মারিয়া। বিয়ের ২০ বছর পর স্বামীকে ছেড়ে দেওয়ার সিদ্ধান্ত নেয়। তাই একটি হোটেলের ২১২ নম্বর রুমে ওঠে সে। সেখান থেকে সংসার জীবন কাটানো অ্যাপার্টমেন্টটি দেখা যায়। ঠিক সিদ্ধান্ত নিয়েছে কি-না তা ভাবে মারিয়া। এজন্য অনেকের মন্তব্য শোনে সে। পুরস্কার হাতে নিয়ে চিয়ারা মাস্ত্রোইয়ান্নি বলেন, ‘আমি সবার প্রতি কৃতজ্ঞ। এ কাজটি আমার জীবনের অন্যতম সেরা কাজ হয়ে থাকবে। তবে পুরস্কারটি না পেলেও আমি হতাশ হতাম না। কারণ নারীদের কখনো হতাশ হতে নেই। যেটা আমার সিনেমাটিতেও দেখা গেছে।’এবারের আসরে আঁ সাঁর্তে রিগার নির্বাচিত হয় ১৮টি চলচ্চিত্র। সেরা চলচ্চিত্রের পুরস্কার জেতে ব্রাজিলিয়ান নির্মাতা করিম আইনুজের ‘দ্য ইনভিজিবল লাইফ অব ইউরিজিসি গুজমাও’। এরমধ্যে ছিল মোট ৯ জন পরিচালকের প্রথম ছবি। এগুলোর মধ্যে কানাডিয়ান নারী নির্মাতা মনিয়া শকরির ‘অ্যা ব্রাদারস লাভ’ ও মার্কিন নির্মাতা মাইকেল অ্যাঞ্জেলো কভিনোর প্রথম ছবি ‘দ্য ক্লাইম্ব’ যৌথভাবে জুরিস ব্লো অব হার্ট স্বীকৃতি পেয়েছে।



41738,57555
গরুর খামার করে সফল নবাবগঞ্জের মায়ারানী
অন্যান্য
প্রকাশ : ২৭ মে ২০১৯, ০০:০০
গরুর খামার করে ৪ বছরে যথেষ্ট সাফল্য অর্জন করেছেন নবাবগঞ্জ উপজেলার কান্দামাত্রা গ্রামের মায়ারানী বাউল। উপজেলা প্রাণিসম্পদ অফিস তাকে এক্ষেত্রে সহায়তা করেছেন। মায়ারানীর সাফল্যে উত্সাহিত হচ্ছেন এলাকাবাসী।মায়ারানী বাউল জানান, কৃষি কাজের পাশাপাশি বাড়তি আয়ের উত্স খুঁজছিলাম। ২০১৪ সালে ২৪ হাজার টাকায় বকনা বাছুরসহ একটি গরু কিনে পালন শুরু করেন। এরপর তিনি উপজেলা প্রাণিসম্পদ অফিসের মাধ্যমে গরু পালনের ওপর প্রশিক্ষণ গ্রহণ করেন। ২০১৫ সালের শুরুতে স্বামী পল্লি চিকিত্সক জগদিস বাউলের সহায়তায় এবং ফসল বিক্রির টাকায় আরও ৫টি গরু কিনে বাড়িতেই খামার গড়ে তোলেন। ছোট ছেলের নামে খামারের নাম রাখা হয় ‘অমিত ডেইরী ফার্ম’। খামার বড় করতে ২০১৬ সালে ৫০ লাখ টাকার ব্যাংক ঋণ নেন। গরুর জন্য ঘাস উত্পাদন করতে ঋণের টাকা দিয়ে কেনা হয় ৪ বিঘা জমি আর ১শ গরু পালনের জন্য ২৫ লাখ টাকা ব্যয়ে নির্মিত হয় বিশাল টিনসেড ঘর। বর্তমানে তার খামারে গরুর সংখ্যা ৮০তে দাঁড়িয়েছে। গরুগুলো অস্ট্রেলিয়ান, জার্সি, ক্রস, শাহিয়ান, সিন্ধি প্রজাতির।মায়ারানী বলেন, খামারে বেশ আয় হলেও খরচও কম নয়। খামারে ৯জন শ্রমিক কাজ করছে। সঙ্গে মায়ারানী, তার স্বামী এবং ছেলেও কাজ করে। গরুর খাবার হিসেবে প্রতিদিন ৫ মণ ধানের কুড়া, গমের ভুসি, ডালের ভুসি কিনে আনতে হয়। এছাড়াও নিজেদের জমিতে ঘাস উত্পাদন করা হয়। একেকটি গরুর প্রতিদিন ১০-১২ কেজি করে ঘাস লাগে।খামারে ১৮টি গরু প্রতিদিন গড়ে ১২০ লিটার দুধ দিচ্ছে। বছরে অন্তত ২০টি ষাঁড় গরু বিক্রি করা হয়। লোকজনের আবদারে দু-চারটি বকনা বাছুরও বিক্রি করতে হয়। তা থেকে আয় বছরে ১২ থেকে ১৩ লাখ টাকা। গরুর বিষ্ঠা ও মূত্র বাড়িতে স্থাপিত বায়োগ্যাস প্লান্টের জ্বালানি হিসেবে ব্যবহার করা হচ্ছে।মায়ারানী বাউল তার পরিশ্রমের স্বীকৃতিও পেয়েছেন। ২০১৬ সালে উপজেলা কৃষি অফিস কর্তৃক শ্রেষ্ঠ কৃষানি এবং ২০১৭ সালে বঙ্গবন্ধু জাতীয় কৃষি পুরস্কারে ভূষিত হন মায়ারানী।নবাবগঞ্জ উপজেলা প্রাণিসম্পদ কর্মকর্তা ডা. মো. জাকির হোসেন বলেন, মায়ারানী অত্যন্ত পরিশ্রমি নারী। তার গরুর খামারে প্রাণিসম্পদ অফিসের কর্মকর্তারা সার্বক্ষণিক নজর রাখছেন। গরুর কৃত্রিম প্রজনন, টিকাবীজ, চিকিত্সাসহ সবক্ষেত্রেই তাকে সহায়তা করছেন তারা। নেপিয়ার পাচং ঘাস উত্পাদনেও তাকে সহায়তা করা হয়েছে।



41739,57556
প্রি-পেইড মিটার স্থাপনের প্রতিবাদে পল্লী বিদ্যুত্ অফিস ঘেরাও
অন্যান্য
প্রকাশ : ২৭ মে ২০১৯, ০০:০০
আড়াইহাজার উপজেলার গোপালদীতে প্রিপেইড মিটার স্থাপনের প্রতিবাদে গতকাল রবিবার পল্লী বিদ্যুত্ অফিস ঘেরাও করে বিক্ষোভ করেছে এলাকাবাসী। প্রিপেইড মিটার স্থাপনের ফলে অতিরিক্ত বিল আসা ও গ্রাহক হয়রানি বাড়ার আশংকায় এই বিক্ষোভ করেন স্থানীয়রা ।জানা যায়, বেশ কিছুদিন ধরে গোপালদী অফিসের আওতাধীন এলাকায় প্রিপেইড মিটার স্থাপনের কাজ চলছিল। গতকাল দুপুর ১২টার দিকে হঠাত্ রামচন্দ্রদী গ্রামের ২/৩শ নারী-পুরুষ জড়ো হয়ে গোপালদীর পল্লী বিদ্যুত্ অফিস ঘেরাও করে বিক্ষোভ করতে থাকেন। এক পর্যায়ে বিক্ষুব্ধ গ্রাহকরা গোপালদী-রামচন্দ্রদী সড়কে টায়ারে আগুন দিয়ে রাস্তা বন্ধ করে দেন। এতে ঘণ্টাখানেক ওই রাস্তায় যান চলাচল বন্ধ থাকে।খবর পেয়ে আড়াইহাজার থানার ওসি মো. নজরুল ইসলামের নেতৃত্বে পুলিশ গিয়ে গ্রাহকদের বুঝিয়ে পরিস্থিতি নিয়ন্ত্রণে আনে।গোপালদী পৌরসভার প্যানেল মেয়র আলী আজগর জানান, আন্দোলনে সাধারণ বিদ্যুত্ গ্রাহক ও পাওয়ারলুমের শ্রমিকরা অংশ নেন। তিনি জানান, গ্রাহকদের অভিযোগ হলো প্রিপেইড মিটারে অতিরিক্ত বিল আসে। তাছাড়া যখন তখন প্রিপেইড মিটারের কার্ড শেষ হয়ে যেতে পারে।গোপালদী পল্লী বিদ্যুতের ডিজি এম মো. শাহাদত্ হোসেন জানান, দীর্ঘদিন ধরে রামচন্দ্রদী এলাকায় প্রিপেইড মিটার লাগাতে গিয়ে বাঁধার মুখে পড়তে হচ্ছে। রবিবার বিক্ষুব্ধ গ্রাহকরা অফিসের সামনে এসে বিক্ষোভ করে। আমরা কর্তৃপক্ষের সাথে আলাপ করে এ ব্যাপারে সিদ্ধান্ত নেব বলে বুঝিয়ে গ্রাহকদের বিদায় করি। 



41740,57557
গাজীপুরে সোয়েটার কারখানায় আগুন ১ জন নিহত
অন্যান্য
প্রকাশ : ২৭ মে ২০১৯, ০০:০০
গাজীপুরে একটি সোয়েটার কারখানায় অগ্নিকাণ্ডে একজন নিহত ও ১০ জন আহত হয়েছেন। রবিবার সন্ধ্যার আগে সদর উপজেলার বানিয়ারচালা মেম্বারবাড়ি এলাকায় স্মোক সোয়েটার কারখানায় এ ঘটনা ঘটে। গাজীপুর ও শ্রীপুর ফায়ার সার্ভিসের ৪টি ইউনিট দুই ঘণ্টা চেষ্টা চালিয়ে রাত আটটার দিকে আগুন নিয়ন্ত্রণে আনে। আগুনে কারখানার মেশিনপত্র ও মালামাল পুড়ে গেছে। অগ্নিকাণ্ডে হুড়াহুড়ি করে কারখানা থেকে বের হতে গিয়ে অন্তত ১০ শ্রমিক আহত হয়েছেন।জয়দেবপুর থানার ওসি আসাদুজ্জামান জানান, হতাহতদের নাম পরিচয় জানা যায়নি।গাজীপুর ফায়ার সার্ভিসের উপ-সহকারী পরিচালক আক্তারুজ্জামান জানান, বিকল এসির কমপ্রেসারে গ্যাস ভরতে গিয়ে বিস্ফোরণে আগুনের সূত্রপাত। কারখানার আশপাশে পানি ছিল না। ঢাকা-ময়মনসিংহ মহাসড়কের উল্টোপাশ থেকে পানি এনে আগুন নেভাতে সময় লেগেছে।  



41741,57558
মানিকগঞ্জে সুবিধাবঞ্চিত শিশুদের ঈদের পোশাক দিল শিশু সংগঠন
অন্যান্য
প্রকাশ : ২৭ মে ২০১৯, ০০:০০
মানিকগঞ্জে সুবিধাবঞ্চিত ৩৮ শিশুকে ঈদের পোশাক দিল দিশারী এবং বন্ধুত্বের বন্ধন রক্তদান সংঘ নামের দুটি শিশু সংগঠন। শনিবার বিকেলে মানিকগঞ্জ পৌরসভার সম্মেলন কক্ষে ৩৮ জন ছেলেমেয়ের হাতে শার্ট, পাঞ্জাবি ও জামা তুলে দেন মানিকগঞ্জ পৌরসভার মেয়র গাজী কামরুল হুদা সেলিম।এ সময় আরো উপস্থিত ছিলেন মানিকগঞ্জ প্রেসক্লাবের সাবেক সাধারণ সম্পাদক জাহাঙ্গীর আলম বিশ্বাস, বেসরকারি উন্নয়ন সংস্থা বারসিকের সমন্বয়কারী বিমল রায়, প্রথম আলো পত্রিকার সাংবাদিক আব্দুল মোমিন, দিশারী’র সভাপতি হাসান শিকদার, সাধারণ সম্পাদক আবুল হাসানাত, সাংগঠনিক সম্পাদক স্বপন মিয়া, শিক্ষা ও সমাজ কল্যাণ বিষয়ক সম্পাদক জান্নাতুল ফেরদৌস জুঁই, ক্রীড়া, স্বাস্থ্য ও পরিবেশ বিষয়ক সম্পাদক সাইফুর রহমানসহ সংগঠন দুটির সদস্যবৃন্দ।উল্লেখ্য, ২০১৬ সালে দিশারী সংগঠনটি প্রতিষ্ঠার পর থেকে ছিন্নমুল শিশুদের প্রি-প্রাথমিক শিক্ষা, খাতা, কলম, ঈদ পোশাক প্রদানসহ তাদের জন্য শিশু উত্সব, ক্রীড়া ও সাংস্কৃতিক অনুষ্ঠানের আয়োজন করে আসছে। 



41742,57559
মশুরীখোলা দরবার শরিফে মিলাদ ও দোয়া মাহফিল
অন্যান্য
প্রকাশ : ২৭ মে ২০১৯, ০০:০০
ঐতিহ্যবাহী মশুরীখোলা দরবার শরিফের উদ্যোগে ঐতিহাসিক শোহাদায়ে বদর দিবস উপলক্ষে দরবার শরিফ প্রঙ্গণে বৃহস্পতিবার মিলাদ ও ইফতার মাহফিলের আয়োজন করা হয়। মিলাদ শরিফ ও ইফতার মাহফিলে সভাপতিত্ব করেন দরবার শরিফের বর্তমান গদিনশিন পিরসাহেব কেবলা আল্লামা আলহাজ হযরত শাহ মুহাম্মদ আহছানুজ্জামান (মাজিআ)।সভাপতির বক্তব্যে তিনি বলেন, মুসলিম জাতির সফলতার প্রেরণা হচ্ছে শোহাদায়ে বদর। শোহাদায়ে বদরের শিক্ষা থেকে দূরে সরে যাওয়ায় মুসলিম উম্মাহর উপর অত্যাচার, জোর-জুলুম, হত্যা, লুণ্ঠন বৃদ্ধি পেয়েছে।মাহফিলে বদর দিবসের গুরুত্ব তাত্পর্য তুলে ধরে বিস্তারিত আলোচনা করেন দারুল উলুম আহসানিয়া কামিল মাদ্রাসার আরবি প্রভাষক আল্লামা আবুল বাসার। মাহফিলে উপস্থিত ছিলেন মশুরীখোলা দরবার শরিফের ভক্তবৃন্দ, হযরত শাহ আহসানুল্লাহ (রহ) কমপ্লেক্স-এর সদস্যবৃন্দ, মশুরীখোলা আনজুমানে আহসানিয়া বাংলাদেশ-এর সদস্যবৃন্দ, দারুল উলূম আহসানিয়া কামিল মাদ্রাসা, লতিফিয়া হাফিজিয়া মাদ্রাসা, আহসানিয়া এতিমখানার শিক্ষকমণ্ডলী, ছাত্রবৃন্দ ও এলাকার গণ্যমান্য ব্যক্তিবর্গ।



41743,57560
ক্যাপসন নিউজ
অন্যান্য
প্রকাশ : ২৭ মে ২০১৯, ০০:০০
রাজশাহী জেলার বিভিন্ন উপজেলায় লিচুর বাম্পার ফলন হয়েছে। লিচু ব্যবসায়ীরা পুরো সময় পার করছেন লিচুর বাগানে। চলছে প্রতিদিন লিচু বেচাকেনা।  এদিকে একজন বাগান পাহারাদারকে ঝড় বৃষ্টির মধ্যেও পাহারা দিতে হবে। বাগান ছেড়ে আসার কোনো উপায় নেই। তবে, সারারাত বাদুড় তাড়িয়ে ক্লান্ত হয়ে ভোরে তিনি শুয়ে পড়েন বাগানেই। ছবিটি গতকাল রাজশাহী কাশিয়াডাঙ্গা সিটি বাইপাস এলাকা থেকে তোলা           — আজাহার উদ্দিন 



41744,57561
ভারতে আটকে থাকা দেড়শ কোটি টাকার এলসি সমন্বয় না হওয়ার শঙ্কা
অন্যান্য
প্রকাশ : ২৭ মে ২০১৯, ০০:০০
দীর্ঘ পাঁচ মাস বন্ধ থাকার পর ভারতের সুপ্রিম কোর্ট সিলেটের চারটি স্থলবন্দর দিয়ে মেঘালয়ের কয়লা রপ্তানির অনুমতি দিয়েছে। কিন্তু ব্যবসায়ীরা এতেও পুরোপুরি খুশি হতে পারেননি। কারণ ৩১ মে পর্যন্ত কয়লা আমদানির যে অনুমতি দিয়েছে তাতে ভারতের ব্যাংকে আটকে থাকা এলসির দেড় শত কোটি টাকার সমন্বয় হবে না। সূত্র জানায়, ভারতের আদালতের নির্দেশ অনুযায়ী শুধু উত্তোলিত অবশিষ্ট কয়লা রপ্তানি করা যাবে। ১৭ মের আদেশটি পেয়ে ভারতীয় রপ্তানিকারকরা গত মঙ্গলবার রপ্তানির উদ্যোগ নিয়েছেন। তাহিরপুরের বড়ছড়া, চারাগাঁও এবং বাগলী এই তিনটি স্থলবন্দর দিয়ে কয়লা বাংলাদেশে আসবে। কিন্তু কয়লা আমদানির বড় স্থলবন্দর তামাবিল দিয়ে বুধবার পর্যন্ত কয়লা আমদানি শুরু হয়নি।সিলেট কয়লা আমদানিকারক সমিতির সভাপতি চন্দন সাহা ইত্তেফাককে বলেন, মাত্র ১১ দিনে ভারতে আটকে থাকা এলসির দেড়শ’ কোটি টাকার সমন্বয় হবে না। কয়লা আমদানি বাবদ সিলেট ও সুনামগঞ্জের ব্যবসায়ীদের এলসির অন্তত দেড় শত কোটি টাকার সমন্বয় করতে হলে আমদানির মেয়াদ বৃদ্ধি করতে হবে। বাংলাদেশে কয়লার চাহিদা বছরে অন্তত ৪৫ লাখ টন। এর ৩০ লাখ টন কয়লা আমদানি হয়ে থাকে সিলেটের তামবিলসহ চার শুল্ক স্টেশন থেকে।তাহিরপুর কয়লা আমদানি কারক গ্রুপের আন্তর্জাতিক বিষয়ক সমপাদক আবুল খায়ের বলেন, এ বছরের ৩১ জানুয়ারি পর্যন্ত উত্তোলিত কয়লা আমদানি হবে জেনে এলসি করেন ব্যবসায়ীরা। অথচ ১৫ জানুয়ারি হঠাত্ করেই রপ্তানি বন্ধ করে দেওয়া হয়। এতে কোটি কোটি টাকা মেঘালয়ের রপ্তানিকারকদের কাছে আটকা পড়ে। এ নিয়ে দু’দেশের ব্যবসায়ীদের মধ্যে জটিলতা শুরু হয়। তাহিরপুর কয়লা আমদানিকারকরা বলেন, আমদানি কার্যক্রমে এই তিন বন্দরের  অসংখ্য শ্রমিকের জন্য যেন তৃষ্ণার্থ মাঠে এক পশলা বৃষ্টি। একেতো রমজান, তারপর ঈদ দরজায়; এ অবস্থায় কিছুটা হলেও উপকৃত হবেন শ্রমিকরা।ভারতের মেঘালয়ের পরিবেশবাদী সংগঠন ডিমাহাসাও জেলা ছাত্র ইউনিয়নের আবেদনের ভিত্তিতে ২০১৪ সালের ১৭ এপ্রিল ন্যাশনাল গ্রিন ট্রাইব্যুনাল (এনজিটি) মেঘালয় সরকারকে কয়লা খনন ও পরিবহন বন্ধের নির্দেশ দেয়। এ কারণে একই বছর ১৩ মে থেকে মেঘালয়ের সীমান্তের জেলাগুলোয় ১৪৪ ধারা জারি করে কয়লা পরিবহনে নিষেধাজ্ঞা জারি করা হয়। এরপর থেকে বাংলাদেশের সুনামগঞ্জের তাহিরপুরের বড়ছড়া-চারাগাঁও, বাগলী ও তামাবিল দিয়ে কয়লা আমদানি বন্ধ হয়ে যায়। পরে রপ্তানিকারকরা উত্তোলিত কয়লার রাজস্ব জমা দিয়ে ১৫ সালে তিন মাস রপ্তানির সুযোগ পান। 



41745,57562
লিবিয়ার সাগর তীরে ‘গেম ঘরে’ এখনো বন্দি ৫০ বাংলাদেশি
অন্যান্য
প্রকাশ : ২৭ মে ২০১৯, ০০:০০
লিবিয়ায় ভূমধ্যসাগরের তীরে জোয়ারা নামক স্থানে অবস্থিত ‘গেম ঘর’ নামক বন্দিশালায় এখনো অর্ধশতাধিক বাংলাদেশি তরুণ বন্দি। এই তথ্য জানিয়ে তাদের উদ্ধারের আবেদন জানিয়েছেন সাগরে নৌকাডুবির ঘটনায় সৌভাগ্যক্রমে বেঁচে যাওয়া রুবেল। ভাগ্য পরিবর্তনের আশায় ইটালি যেতে চেয়েছিলেন তিনি। জমি বাড়িঘর বিক্রি করে দালাল ধরে লিবিয়ায় যান তিনি। সেখান থেকে অন্য অনেকের সঙ্গে দুটি নৌকাযোগে তাদের ইটালির উদ্দেশে পাঠিয়ে দেয় দালালরা। কিন্তু ইটালি আর পৌঁছাতে পারেননি তারা। একটি নৌকা ডুবে গিয়ে অন্তত ৬০ জন যাত্রী মারা যান যাদের মধ্যে অধিকাংশই বাংলাদেশি। রুবেল জানান, তিউনিশিয়া সীমান্তে যাওয়ার পর রুবেলদের নৌকাটি নষ্ট হয়ে যায়। তারপর টানা তিনদিন সাগরে ভেসে থাকেন নারী শিশুসহ ৫৭ যাত্রী। একপর্যায়ে একটি তেলবাহী জাহাজ তাদের রাবারের বোট দিয়ে সাহায্যে এগিয়ে এলেও কেউ তাদের জাহাজে তোলেনি। এক রাত ওই  বোটে করে সাগরে ভাসতে হয় তাদের। পরে জেলেরা তাদের উদ্ধার করে তিউনিশিয়ার কোস্ট গার্ডের কাছে হস্তান্তর করে।ওই নৌকার বেঁচে যাওয়া ১৫ তরুণ গত মঙ্গলবার দেশে ফিরেছেন। ভাগ্যগুণে বেঁচে যাওয়া এই ১৫ তরুণের মধ্যে সিলেট সদর উপজেলার কান্দিগাঁও গ্রামের রুবেল আহমদসহ ১৩ জনই বৃহত্তর সিলেটের বাসিন্দা।রুবেল জানান, প্রথমে বিমানে দুবাই, সেখানে ১৫ দিন রাখার পর মিসরে পাঠানো হয় তাকেসহ ১৩ জনকে । মিসর থেকে লিবিয়া এয়ারপোর্টে পৌঁছলে সেখানে ইউনিফর্ম পরা এক বাহিনী তাদের রিসিভ করে দালাল রফিকের ছেলে পারভেজের কাছে হস্তান্তর করে। পারভেজ লিবিয়াতেই থাকে এবং সে মানবপাচারকারী চক্রের সঙ্গে জড়িত। লিবিয়ার সাগর তীরে অবস্থিত সেই ‘গেম ঘরটি’ পারভেজেরই। রুবেল বলেন, দালাল পারভেজ তার গেম ঘরে বন্দি বাংলাদেশি তরুণদের যে কোনো সময় সাগরে ভাসিয়ে দিতে পারে। তাদের যতদ্রুত সম্ভব উদ্ধার এবং রুবেলসহ ফিরে আসা ক্ষতিগ্রস্তদের পুনর্বাসন ও তাদের কর্মসংস্থানের ব্যবস্থা করার জন্য প্রধানমন্ত্রী শেখ হাসিনার কাছে আকুল আবেদন জানান তিনি।‘রাতে শুধু একটি বনরুটি আর পেট্রোল মেশানো খাবার পানি দিতো’লিবিয়ার জোয়ারা নামক স্থানে সেই গেম ঘর নামক ছোট্ট কুটিরে তাদের গাদাগাদি করে রাখা হতো। প্রায় উপোষ অবস্থাতেই রাখা হতো তাদের। রাতে শুধু একটি বনরুটি ও পানির সঙ্গে পেট্রোল মিশিয়ে দিতো যাতে বেশি পানি খাওয়া না লাগে। একটি মাত্র বাথরুম। দুর্গন্ধে বমি আসত। রুবেলের ভাষায়, ‘দিন রাত ঘরে বন্দি ছিলাম। আকাশ দেখতে পারিনি মাসের পর মাস।’ পরে তাদের একটি জঙ্গলে রাখা হয় কয়েকদিন। এর পর তাদের কয়েক মাইল হাঁটিয়ে নিয়ে একটি নৌকায় ওঠায় তারা। নৌকায় উঠতে না চাইলে পারভেজ তাদের মাথায় পিস্তল ঠেকায়।অষ্টম শ্রেণি পাস গরিব ঘরের সন্তান রুবেল জানান, গত বছর ১০ রমজান বিশ্বনাথের বাসিন্দা দালাল রফিকের সঙ্গে তার চুক্তি হয়। প্রথম দফায় সাড়ে ৫ লাখ টাকা দেওয়া হয় বাড়ির ৩ শতক জায়গা বিক্রি করে। পরে লিবিয়া পৌঁছার পর তাকে জিম্মি করে ভয় দেখিয়ে সাড়ে ৩ লাখ টাকা, পরে আরো ৫০ হাজার টাকাসহ মোট ৯ লাখ নেওয়া হয়।



41746,57563
জরিমানা ব্যতিরেকে গাড়ির কাগজপত্র নবায়নের সুযোগ দেওয়ার দাবি
অন্যান্য
প্রকাশ : ২৭ মে ২০১৯, ০০:০০
পণ্য পরিবহনের সুষ্ঠু ব্যবস্থাপনার স্বার্থে যে সকল গাড়ির কাগজপত্র মেয়াদ উত্তীর্ণ হয়ে আছে, সে সকল গাড়িগুলোর কাগজপত্র হালনাগাদ করার জন্য জরিমানা ব্যতিরেকে কাগজপত্র নবায়নের দাবি জানিয়েছে বাংলাদেশ ট্রাক-কাভার্ডভ্যান মালিক সমিতি। গতকাল রবিবার সমিতির তেজগাঁও ট্রাক টার্মিনালে কেন্দ্রীয় কার্যালয়ে এক জরুরি সভায় এ দাবি জানানো হয়। সভায় সভাপতিত্ব করেন সমিতির সভাপতি হাজী মো. তোফাজ্জল হোসেন মজুমদার। সভায় সমিতির সাধারণ সম্পাদক রুস্তম আলী খান বলেন, গাড়ির কাগজপত্র জরিমানা ব্যতিরেকে নবায়নের সুযোগ দিলে একদিকে যেমন গাড়ির মালিক তার গাড়ির কাগজপত্র নবায়নের সুযোগ পাবে অন্যদিকে সরকারের শত শত কোটি টাকা রাজস্ব আদায় হবে। সভায় বক্তব্য রাখেন সমিতির সহ-সভাপতি আমির হোসেন নান্নু, খবির উদ্দিন আহম্মেদ, যুগ্ম সম্পাদক হোসেন আহম্মেদ মজুমদার, ফারুক হোসেন হেলাল, সাংগঠনিক সম্পাদক খোরশেদ আলম খান ভুট্রু, প্রচার সম্পাদক হাজী মো. শাজাহান প্রমুখ। 



41747,57564
দেশ গভীর ফ্যাসিবাদের করাল গ্রাসে নিপতিত --------- জোনায়েদ সাকি
অন্যান্য
প্রকাশ : ২৭ মে ২০১৯, ০০:০০
গণসংহতি আন্দোলনের প্রধান সমন্বয়কারী জোনায়েদ সাকি বলেছেন, বাংলাদেশ আজ এক গভীর ফ্যাসিবাদের করাল গ্রাসে নিপতিত। নির্যাতন-নীপিড়ন-গুম-খুন-বিচারহীনতাই সাধারণ নিয়মে পরিণত হতে চলেছে। ঘরে-বাইরে কিংবা কর্মক্ষেত্রে জীবনের নিরাপত্তা নেই। উন্নয়নের নামে প্রাণ-প্রকৃতি-উত্পাদন ব্যবস্থা ধ্বংসের দ্বারপ্রান্তে। গণতান্ত্রিক বাংলাদেশ প্রতিষ্ঠায় সংবিধানের স্বৈরতান্ত্রিক ক্ষমতাকাঠামোর পরিবর্তন দরকার। গতকাল রবিবার বীর মুক্তিযোদ্ধা, গণসংহতি আন্দোলনের প্রথম নির্বাহী সমন্বয়কারী অ্যাডভোকেট আবদুস সালামের স্মরণসভায় শ্রদ্ধা জানাতে গিয়ে বক্তব্যে তিনি একথা বলেন। দলের প্রধান সমন্বয়কারী জোনায়েদ সাকিসহ ভারপ্রাপ্ত নির্বাহী সমন্বয়কারী আবুল হাসান রুবেল, রাজনৈতিক পরিষদের সদস্য ফিরোজ আহমেদ, তাসলিমা আখতার, সম্পাদকমণ্ডলীর সদস্য মনির উদ্দীন পাপ্পু, আরিফুল ইসলাম, জুলহাসনাইন বাবু, কেন্দ্রীয় সংগঠক বেলায়েত সিকদারসহ নেতৃবৃন্দ শ্রদ্ধাঞ্জলি অর্পণ করেন। 



41748,57565
কৃষকদের ধানের দাম দিতে ব্যর্থ মন্ত্রীদের পদত্যাগ করা উচিত
অন্যান্য
প্রকাশ : ২৭ মে ২০১৯, ০০:০০
বাম গণতান্ত্রিক জোটের নেতারা বলেছেন, কৃষক ধানের দাম না পেয়ে খেতে আগুন দিচ্ছে, ধানের বস্তায় আগুন দিচ্ছে। খাদ্যমন্ত্রী, কৃষিমন্ত্রী, অর্থমন্ত্রী কেউই দায় না নিয়ে বেফাঁস মন্তব্য করছেন। ব্যর্থতার দায় নিয়ে এই মন্ত্রীদের পদত্যাগ করা উচিত। গতকাল রবিবার রাজধানীন পল্টনস্থ মৈত্রী মিলনায়তনে এক সংবাদ সম্মেলনে তারা একথা বলেন।সংবাদ সম্মেলনে লিখিত বক্তব্য পাঠ করেন বাম জোটের সমন্বয়ক ও বাসদ নেতা বজলুর রশীদ ফিরোজ। বক্তব্য রাখেন শাহ আলম ও সাইফুল হক। তারা বলেন, কৃষকের মনের আগুন নিভাতে সরকার ব্যর্থ হলে সরকারের গদিতে আগুন লেগে যাবে। আর দাম না পেয়ে যদি কৃষক উত্পাদনে নিরুত্সাহিত হয় তাহলে দেশ খাদ্য নিরাপত্তা ঝুঁকিতে পড়বে। তারা অবিলম্বে ধানের লাভজনক দাম নিশ্চিত, ধান ক্রয়ের পরিমাণ বৃদ্ধি ও ক্রয় কেন্দ্র খুলে সরাসরি কৃষকের কাছ থেকে ধান ক্রয়ের দাবি জানান। সংবাদ সম্মেলনে আরও উপস্থিত ছিলেন অধ্যাপক আব্দুস সাত্তার, মানস নন্দী, হামিদুল হক, লিয়াকত আলী, সাজ্জাদ জহির চন্দন, অনিরুদ্ধ দাস অঞ্জন, রুহিন হোসেন প্রিন্স, জুলফিকার আলী, খালেকুজ্জামান লিপন, শম্পা বসু, আকবর খান, আনসার আলী দুলাল প্রমুখ।সংবাদ সম্মেলনে আগামী ২৯ মে সকাল সাড়ে ১০টায় প্রগতি সম্মেলন কেন্দ্রে বাজেট নিয়ে ‘জনগণের জন্য কেমন বাজেট চাই’ শীর্ষক এক মতবিনিময় সভা অনুষ্ঠানের এবং আগামী ২৮ মে’র মধ্যে পাটকল শ্রমিকদের বকেয়া বেতনসহ ৯ দফা দাবি মেনে না নিলে ৩০ মে বিজেএমসি কার্যালয়ের সামনে অবস্থান ও বিক্ষোভ কর্মসূচি পালনের ঘোষণা দেয়া হয়।



41749,57566
উখিয়ায় রোহিঙ্গা ক্যাম্পে ইয়াবার রমরমা বাণিজ্য
অন্যান্য
প্রকাশ : ২৭ মে ২০১৯, ০০:০০
উখিয়া-টেকনাফে আশ্রিত রোহিঙ্গাদের বিশাল একটি অংশ ইয়াবা লেনদেনের সাথে সরাসরি জড়িত হয়ে পড়েছে। রোহিঙ্গারা সরকারি বেসরকারি ও বিভিন্ন দাতা সংস্থা প্রদত্ত সুযোগ-সুবিধাদি ভোগ করার পাশাপাশি কতিপয় স্থানীয় ইয়াবা ব্যবসায়ীর সহযোগিতায় এই ব্যবসা করে বিপুল অর্থের মালিক হয়ে উঠেছে। ফলে স্থানীয় আইনের তোয়াক্কা করছে না তারা। টাকার গরমে ক্যাম্পে আধিপাত্য বিস্তার, অতীতের বিরোধ, পারিবারিক দ্বন্দ্ব ইত্যাদি তুচ্ছ ঘটনাকে সহিংসতায় রূপ দিতে দ্বিধাবোধ করছে না এই রোহিঙ্গারা।কুতুপালং ক্যাম্প ম্যানেজমেন্ট কমিটির সেক্রেটারী মো. নুর জানান, ২৫ আগস্ট ২০১৭ এর পর থেকে যেসব রোহিঙ্গা এদেশে আশ্রয় নিয়েছে তাদের অধিকাংশই ইয়াবা ব্যবসা করে লাখ লাখ টাকা ও বিভিন্ন সম্পদের মালিক বনে গেছে। তাদের নেতৃত্বে ক্যাম্পে চলছে ইয়াবার রমরমা বাণিজ্য। এসব রোহিঙ্গাদের নিয়ন্ত্রণ করছেন অস্ত্রধারী কয়েকটি সিন্ডিকেট। তারা বিভিন্ন সংগঠনের ব্যানারে চাঁদাবাজি, অপহরণ, মানবপাচার, ছিনতাই, খুনসহ বিভিন্ন অপকর্মে লিপ্ত থাকলেও সাধারণ রোহিঙ্গাদের এ ব্যাপারে প্রতিবাদ করার কোনো সাহস নেই। প্রতিবাদ করতে গেলে তাকে অপহরণ করে জবাই করে হত্যা করা হচ্ছে। গত মঙ্গলবার ইয়াবা লেনদেনের ঘটনা নিয়ে রোহিঙ্গাদের দু গ্রুপের মধ্যে সংঘর্ষ হয়। এসময় সেনা সদস্যরা ৭ জন রোহিঙ্গাকে আটক করে ক্যাম্প ইনচার্জের নিকট হস্তান্তর করে।উখিয়া থানার অফিসার ইনচার্জ মো. আবুল খায়ের জানান, তাদের প্রত্যেককে ১০ দিন করে সাজা দেওয়া হয়েছে। তিনি আরো জানান, ক্যাম্পে অপরাধ প্রবণতায় জড়িত বেশিরভাগ রোহিঙ্গা নারী গঠিত ও ইয়াবা লেনদেনের সাথে জড়িত।



41750,57567
এবার কৃষকের ধান কেটে দিল রংপুর মেট্রোপলিটন পুলিশ
অন্যান্য
প্রকাশ : ২৭ মে ২০১৯, ০০:০০
কৃষকের পাশে দাঁড়িয়ে এবার ধান কাটলো রংপুর মেট্রোপলিটন পুলিশ। শনিবার দুপুরে তারা নগরীর খটখটিয়া গ্রামের কৃষক আব্দুল মজিদের ১১ শতাংশ জমির ধান কাটেন এবং মাড়াই করেন। রংপুর মেট্রোপলিটন পুলিশ কমিশনার মোহাম্মদ আবদুল আলীম মাহমুদের নেতৃত্বে এ সময় অতিরিক্ত পুলিশ কমিশনার আবু সুফিয়ান, উপ-পুলিশ কমিশনার (অপরাধ) কাজী মুত্তাকী ইবনু মিনান, অতিরিক্ত পুলিশ উপ-কমিশনার (হেডকোয়ার্টার) আব্দুল্লাহ আল ফারুক, সিনিয়র সহকারী পুলিশ কমিশনার শেখ মোহাম্মদ জিন্নাহ আল মামুন, সহকারী পুলিশ কমিশনার নাদিয়া জুঁই, আলতাফ হোসেনসহ পুলিশের ঊর্ধ্বতন কর্মকর্তারা উপস্থিত ছিলেন।এ সময় পুলিশ কমিশনার বলেন, বাংলাদেশের পুলিশ ১৯৭১ সালে স্বাধীনতা যুদ্ধের সময় দেশের জন্য কাজ করেছে। দেশের মানুষের পাশে ছিল, এখনো আছে। তিনি বলেন, বোরো ধান কাটা শেষ না হওয়া পর্যন্ত মেট্রোপলিটন পুলিশের এ কার্যক্রম অব্যাহত থাকবে বলে তিনি জানান।এদিকে কৃষক আব্দুল মজিদ পুলিশের এমন উদ্যোগকে সাধুবাদ জানিয়েছেন ।  



41751,57568
চিকিত্সার জন্য সাহায্যের আবেদন
অন্যান্য
প্রকাশ : ২৭ মে ২০১৯, ০০:০০
মো. আল সামি, বয়স ৫ বছর। জন্ম থেকে তার দুইটি কিডনি একসঙ্গে জোড়া লাগা। বর্তমানে সে অধ্যাপক ডা. মো. আনোয়ারুল করিম (বঙ্গবন্ধু শেখ মুজিব মেডিক্যাল বিশ্ববিদ্যালয়)-এর অধীনে চিকিত্সারত আছে। তার চিকিত্সা বাবদ পরিবার প্রচুর অর্থ ব্যয় করেছে। বর্তমানে তার চিকিত্সা বাবদ আরো প্রায় ৭ থেকে ৮ লাখ টাকা প্রয়োজন যা পরিবারের পক্ষে বহন করা সম্ভব নয়। তাই পরিবারের পক্ষ থেকে স্বহূদয়বান ব্যক্তি ও সংস্থার নিকট সাহায্যের আবেদন করা হয়েছে। সাহায্য পাঠাবার ঠিকানা: বিকাশ নং- ০১৭৫৯০৪৬৫৫৫। ব্যাংক হিসাব নং ১৪৫৩-১১১-০০১১৯৯৩০, এস এম সৈকত, উত্তরা ব্যাংক লিঃ, শাহাজাহানপুর শাখা, ঢাকা।



41752,57569
ঈদে ট্রেনের ছাদে ভ্রমণ করলে আইনগত ব্যবস্থা
অন্যান্য
প্রকাশ : ২৭ মে ২০১৯, ০০:০০
ঈদুল ফিতর উপলক্ষে ট্রেনের আগাম টিকিট বিক্রি গতকাল রবিবার শেষ হয়েছে। ভালোভাবে টিকিট বিক্রি শেষ করায় সন্তুষ্টি প্রকাশ করেছে রেল কর্তৃপক্ষ। তবে রেল সেবা অ্যাপ নিয়ে কর্তৃপক্ষ কিছুটা বিব্রত। এদিকে রেলওয়ে পুলিশ জানিয়েছে, কোনো অবস্থায়ই এবার কাউকে ট্রেনের ছাদে ভ্রমণ করতে দেওয়া হবে না। এ জন্য প্রয়োজনে কঠোর আইন প্রয়োগ করবে রেল পুলিশ ও রেলওয়ে নিরাপত্তা বিভাগ।সূত্র জানায়, গত ৫ দিনে কমলাপুরসহ অন্য চারটি কাউন্টার থেকে প্রায় সোয়া লাখ টিকিট বিক্রি করা হয়েছে। গত ২২ মে থেকে ঈদের আগাম টিকিট শুরু হয়। আর ফিরতি ট্রেনের টিকিট বিক্রি শুরু হবে ২৯ মে থেকে। রেল কর্মকর্তারা জানিয়েছেন, অন্যান্য বছরের মতো এবার টিকিটের জন্য কারও ‘ডিও’ না নেওয়ায় কোনো টিকিট ‘ব্লক’ করে রাখার প্রয়োজন পড়েনি। এ কারণে কাউন্টার থেকে টিকিট প্রত্যাশীরা পেয়েছেন কাঙ্ক্ষিত টিকিট। তবে যাত্রীরা মনে করছেন, টিকিট বিক্রির প্রথম দিন দুদকের কর্মকর্তারা কমলাপুর স্টেশনে হানা দেওয়ায় চিত্র পাল্টে গেছে।কমলাপুর স্টেশন ম্যানেজার আমিনুল হক জানিয়েছেন, গত দুই দিনে সর্বাধিক সংখ্যক টিকিট বিক্রি হয়েছে। তবে টিকিটের বেশি চাহিদা ছিল পশ্চিমাঞ্চলের ট্রেনগুলোর। কারণ হিসেবে তিনি মনে করেন, নতুন নতুন ট্রেন যুক্ত হবার কারণেই টিকিট প্রত্যাশীর সংখ্যা বেশি ছিল। কালোবাজারে টিকিট বিক্রির ব্যাপারে তিনি বলেন, কালোবাজারে টিকিট বিক্রির কোনো সুযোগ নেই। অ্যাপের ব্যাপারে বলেন, অভিযোগ রয়েছে, তারপরও অ্যাপে টিকিট বিক্রি হয়েছে। কোনো টিকিটের চাহিদা বেশি ছিল— এমন প্রশ্নের জবাবে তিনি বলেন, দূরবর্তী স্থানের টিকিট বিক্রি হয়েছে বেশি। কম দূরত্বের টিকিট রয়ে গেছে। কাউন্টার থেকে বিক্রি চলবে।রেলপথ মন্ত্রণালয়ের সচিব মো. মোফাজ্জেল হোসেন রেল সেবা অ্যাপসের ব্যাপারে বলেন, অ্যাপ এবং অনলাইনে মানুষের ভোগান্তি হয়েছে এটা ঠিক। কারণ আমরা যে সার্ভারটি করেছি সেটি দুর্বল। তবে আগামী ঈদের আগে আমরা এটা আপগ্রেড করব। কালোবাজারির মাধ্যমে টিকিট বিক্রি হয়েছে এমন কোনো তথ্য আমাদের কাছে আসেনি বলে তিনি জানান।এদিকে রেলওয়ে পুলিশের অতিরিক্ত ডিআইজি মোর্দেশ আলম বলেন, ট্রেনের ছাদে ভ্রমণ সম্পূর্ণ নিষিদ্ধ। কিন্তু অনেক সময় তা কার্যকর করা সম্ভব হয় না। তবে আমরা এবার ঈদের সময় ট্রেনের ছাদে যাতে কেউ ভ্রমণ করতে না পারে সে ব্যাপারে বেশ কিছু পদক্ষেপ গ্রহণ করেছি। পাশাপাশি রেলওয়ে নিরাপত্তা বাহিনীও কিছু পদক্ষেপ নিয়েছে। রেলওয়ে পুলিশের এ কর্মকর্তা আরো বলেন, যারা ছাদে চড়বে তাদেরকে প্রথমে বুঝাবার চেষ্টা করব। না হলে আইনগত ব্যবস্থা গ্রহণ করব। আর এটা যাত্রীদের নিরাপত্তার স্বার্থেই আমাদের করতে হবে।



41753,57570
খালেদা জিয়ার মুক্তির দাবিতে বিক্ষোভ মিছিল
অন্যান্য
প্রকাশ : ২৭ মে ২০১৯, ০০:০০
বিএনপি চেয়ারপারসন ও সাবেক প্রধানমন্ত্রী বেগম খালেদা জিয়ার সুচিকিত্সা ও নিঃশর্ত মুক্তির দাবিতে গতকাল রাতে জাতীয়তাবাদী সামাজিক সাংস্কৃতিক সংস্থা-জাসাস এবং রাজশাহী বিশ্ববিদ্যালয় এক্স স্টুডেন্টস অ্যাসোসিয়েশন (রুনেসা) ও ছাত্রদল-যুবদলের নেতৃবৃন্দসহ সকল পর্যায়ের নেতাকর্মীর অংশগ্রহণে একটি বিক্ষোভ মিছিল নয়াপল্টনস্থ বিএনপি কেন্দ্রীয় কার্যালয়ের সামনে অনুষ্ঠিত হয়। মিছিলে নেতৃত্ব দেন বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভী। মিছিলে অংশগ্রহণ করেন বিএনপির সাংস্কৃতিক বিষয়ক সম্পাদক চিত্রনায়ক আশরাফ উদ্দিন আহমেদ উজ্জ্বল, জাসাস সাধারণ সম্পাদক চিত্রনায়ক হেলাল খান, বিএনপি জাতীয় নির্বাহী কমিটির সদস্য সালাহউদ্দিন ভুঁইয়া শিশির, অধ্যাপক আমিনুল ইসলাম, রুনেসার সভাপতি বাহাউদ্দিন বাহার, জাসাস সহ-সভাপতি জাহাঙ্গীর আলম রিপন, জাসাস সহ-সভাপতি জাহেদুল আলম হিটো, মহানগর জাসাস আহ্বায়ক মীর সানাউল হক, যুগ্ম সাধারণ সম্পাদক জাকির হোসেন রোকন, মাকসুদুর রহমান টিপু, রফিকুল ইসলাম স্বপন, ছাত্রদলের দপ্তর সম্পাদক আব্দুস সাত্তার পাটোয়ারী, মোকাম্মেল কবির প্রমুখ। 



41754,57571
পুলিশের গাড়িতে বোমা হামলা
অন্যান্য
প্রকাশ : ২৭ মে ২০১৯, ০০:০০
রাজধানীর মালিবাগ মোড়ে গতকাল রবিবার রাতে পুলিশের গাড়িতে ককটেল নিক্ষেপের ঘটনা ঘটেছে। এ সময় দায়িত্বরত এক নারী পুলিশ ও রিকশা চালকসহ তিনজন আহত হয়। এদিকে বিস্ফোরণের সংবাদ পেয়ে ফায়ার সার্ভিসের দুটি ইউনিট ঘটনাস্থলে গিয়ে আগুন নেভায় এবং আহতদের উদ্ধার করে হাসপাতালে ভর্তি করে। এ ঘটনায়  আহত ওই নারীর নাম রাশেদা খাতুন বাবলি (২৮)। তিনি পুলিশের এএসআই। আর রিকশাচালক লাল মিয়া (৫০) ও একজন পথচারী। ওই পথচারীর নাম জানা যায়নি। আহতদের মধ্যে বাবলি ও লাল মিয়াকে হাসপাতালে ভর্তি করা হয়েছে। তারা চিকিত্সাধীন রয়েছেন। উল্লেখ্য, এর আগে গত ২৯ এপ্রিল রাতে গুলিস্তান এলাকায় পুলিশের ওপর ককটেল বিস্ফোরণের ঘটনায় তিনজন পুলিশ সদস্য আহত হন। সেসময় ওই ঘটনার দায় স্বীকার করেছিল আইএস।এদিকে এ ঘটনার পরপরই পুলিশের অপরাধ তদন্ত (সিআইডি) শাখার একটি টিম ঘটনাস্থলে গিয়েছে। তারা বোমার ধরন পরীক্ষা-নিরীক্ষা করছেন এবং কে বা কারা এ হামলা চালিয়েছে সে ব্যাপারেও তথ্য নিচ্ছেন।পুলিশের মতিঝিল বিভাগের অতিরিক্ত উপকমিশনার শিবলি নোমান জানান, রাত নয়টার দিকে পুলিশের একটি গাড়ি মালিবাগ মোড়ে দাঁড়িয়ে ছিল। পাশেই এএসআই রাশেদা দায়িত্বরত ছিলেন। হঠাত্ ওই গাড়ির কাছে একটি বিস্ফোরণের ঘটনা ঘটে। বিস্ফোরণের ফলে রাশেদা পায়ে এবং লাল মিয়ার মাথায় আঘাত পান। রাশেদাকে রাজারবাগ পুলিশ লাইনস হাসপাতালে পাঠানো হয়েছে। আর লাল মিয়াকে ঢাকা মেডিকেল কলেজ হাসপাতালে নেওয়া হয়। এটা নাশকতার ঘটনা কিনা এমন প্রশ্নের জবাবে তিনি বলেন, বিষয়টি এখনো পরিষ্কার নয়। এটা বোমা নাকি ককটেল সেটাও জানা যায়নি।অপরদিকে পুলিশের ওই গাড়ির চালক কনস্টেবল শফিক জানান, ফ্লাইওভারের ওপর থেকে কে বা কারা কী যেন ছুঁড়ে মারে। এতে মুহূর্তেই বিকট শব্দ হয় এবং গাড়িতে আগুন ধরে যায়। এ সময় ওই বিস্ফোরণের কারণে আশপাশের দালানের গ্লাসও ভেঙ্গে গেছে।আহত রাশেদা জানান, তিনি রাস্তায় দায়িত্বরত ছিলেন। এ সময় একটি ককটেল তাঁর পাশেই বিস্ফোরিত হয়। এতে তাঁর পায়ে আঘাত লাগে। পাশে পুলিশের গাড়ির পেছনে কিছুটা আগুন ধরে যায়। আহত রিকশাচালক লাল মিয়া জানান, তাঁর বাসা তেজকুনিপাড়ায়। রিকশা নিয়ে মালিবাগ মোড়ে বসেছিলেন। এমন সময়ে বিস্ফোরণ হয়। এতে তাঁর মাথায় আঘাত লাগে। তবে কাউকে তিনি দেখেননি। 



41755,57572
খালেদা জিয়ার শারীরিক অবস্থা নিয়ে অপরাজনীতি করবেন না -------------বিএনপিকে তথ্যমন্ত্রী
অন্যান্য
প্রকাশ : ২৭ মে ২০১৯, ০০:০০
তথ্যমন্ত্রী এবং আওয়ামী লীগের প্রচার ও প্রকাশনা সম্পাদক ড. হাছান মাহমুদ বিএনপি চেয়ারপার্সন বেগম খালেদা জিয়ার শারীরিক অবস্থা নিয়ে অপরাজনীতি না করতে দলটির নেতাদের প্রতি আহ্বান জানিয়ে বলেছেন, ‘দেশে খালেদা জিয়াকে সর্বোচ্চ চিকিত্সা সেবা দেওয়ার চেষ্টা করছে সরকার। কিন্তু বিএনপি নেতারা খালেদা জিয়ার স্বাস্থ্য নিয়ে যে অপরাজনীতি করছেন এটা তিনি জানলে দলীয় নেতাদের ওপর রুষ্ঠ হবেন। বিএনপি চেয়ারপারসনের পুরনো যে শারীরিক সমস্যাগুলো ছিল সেগুলোই মাঝেমধ্যে বাড়ে বা কমে, নতুন কোনো সমস্যা তার নেই।’গতকাল রবিবার সচিবালয়ে তথ্য মন্ত্রণালয়ের সভা কক্ষে সংবাদপত্র পরিষদের নেতাদের সঙ্গে বৈঠকের শুরুতে সাংবাদিকদের প্রশ্নের জবাবে তিনি এ কথা বলেন। হাছান মাহমুদ বলেন, ‘ওনারা একজন সুস্থ মানুষকে অসুস্থ বানিয়ে ফেলছেন। খালেদা জিয়া যে পায়ে ব্যথা, তা নিয়েই তিনি দুবার প্রধানমন্ত্রীর দায়িত্ব পালন করেছেন। পায়ের এ সমস্যা নিয়ে তিনি বিরোধী দলীয় নেত্রীর দায়িত্বও পালন করেছেন।সরকারকে বাইরে রেখে জাতীয় ঐক্য গড়তে ড. কামাল হোসেনের আহ্বান সম্পর্কে হাছান মাহমুদ বলেন, ঐক্যফ্রন্টের ঐক্য নেই। দলটি থেকে লোকজন বেরিয়ে যাচ্ছে। যারা নিজেদের ঐক্য ধরে রাখতে পারে না, তারা জাতীয় ঐক্য গড়বে কিভাবে। সভায় তথ্য প্রতিমন্ত্রী ডা. মুরাদ হাসান, মন্ত্রণালয়ের অতিরিক্ত সচিব আজাহারুল হক, সংবাদপত্র পরিষদের সভাপতি শাহ জালাল, সাধারণ সম্পাদক কিবরিয়া চৌধুরী প্রমুখ উপস্থিত ছিলেন।



41756,57573
জাপানে গলফ খেলে, সুমো দেখে দিন পার ট্রাম্পের
অন্যান্য
প্রকাশ : ২৭ মে ২০১৯, ০০:০০
জাপান সফরে গলফ খেলে, সুমো খেলা দেখে আর বার্গার খেয়ে দ্বিতীয় দিন কাটলো মার্কিন প্রেসিডেন্ট ট্রাম্পের। এর মাধ্যমে জাপানের প্রধানমন্ত্রী শিনজো অ্যাবের সঙ্গে ট্রাম্পের কূটনীতি ব্যক্তিগত পর্যায়ে পৌছালো বলে ধারণা করছেন বিশ্লেষকরা। আর ব্যবসায়ীরা আশা করছেন, এতে জাপানি পণ্যে শুল্ক আরোপ থেকে বিরত থাকতে পারেন প্রেসিডেন্ট ট্রাম্প। এদিকে প্রেসিডেন্ট ট্রাম্প জানিয়েছেন, উত্তর কোরিয়ার সাম্প্রতিক অস্ত্র পরীক্ষায় তার উদ্বেগ নেই। খবর রয়টার্স ও বিবিসিরযুক্তরাষ্ট্রের সঙ্গে জাপানের বাণিজ্যে উদ্বৃত্ত সাত হাজার কোটি ডলার। এই ঘটনায় প্রেসিডেন্ট ট্রাম্প খুশি নন। তিনি বাণিজ্য বৈষম্য কাটাতে চান বলে সফরের প্রথমেই উল্লেখ করেছেন। এজন্য জাপানি কোম্পানিকে যুক্তরাষ্ট্রে আরো বেশি বিনিয়োগের আহবান জানিয়েছেন। বাণিজ্য বৈষম্য কাটাতে চীনা পণ্যের মতো জাপানি পণ্যেও শুল্ক আরোপ করতে পারেন প্রেসিডেন্ট ট্রাম্প-এই আশংকা জাপানি কোম্পানির কর্তা ব্যক্তিদের মধ্যে আছে। কিন্তু গতকাল জাপানি প্রধানমন্ত্রী শিনজো অ্যাবের সঙ্গে গলফ খেলা, সুমো টুর্নামেন্টের বিজয়ীদের মধ্যে পুরস্কার বিতরণ, একসঙ্গে বার্গার খাওয়ায় ব্যবসায়ীদের মধ্যকার আশংকা কিছুটা কেটেছে। এসব অনুষ্ঠান একইসঙ্গে উপভোগ করেন মার্কিন ফাস্ট লেডি মেলানিয়া ট্রাম্প এবং শিনজো অ্যাবের স্ত্রী আকেই। এই প্রথম বাইরের কোনো প্রেসিডেন্ট জাপানের ঐতিহ্যবাহী খেলা সুমো উপভোগ করলেন। ৩০ ডিগ্রি সেলসিয়াস তাপমাত্রার মধ্যে গলফ খেলেন ট্রাম্প এবং অ্যাবে। এর আগে তারা সেলফি তোলেন। এক টুইটার বার্তায় সেলফির ছবি পোস্ট করে অ্যাবে বলেন, জাপান এবং যুক্তরাষ্ট্রের সম্পর্ক যেন এভাবেই মজবুত থাকে। এদিকে ট্রাম্প গতকাল টুইটার বার্তায় উত্তর কোরিয়ার ক্ষেপনাস্ত্র পরীক্ষায় উদ্বেগ না জানিয়ে বলেছেন, এগুলো ক্ষুদ্র অস্ত্র। যদিও একদিন আগে তার নিরাপত্তা উপদেষ্টা জন বোল্টন বলেছিলেন, ক্ষেপনাস্ত্রের পরীক্ষা চালিয়ে উত্তর কোরিয়া জাতিসংঘের আইন লংঘন করেছে।  



41757,57574
আসুন আলোচনায় বসি
অন্যান্য
প্রকাশ : ২৭ মে ২০১৯, ০০:০০
শান্তি প্রতিষ্ঠার জন্য আলোচনায় বসতে ভারতের প্রধানমন্ত্রী নরেন্দ্র মোদির প্রতি আহবান জানিয়েছেন পাকিস্তানের প্রধানমন্ত্রী ইমরান খান। গতকাল রবিবার ইমরান খান প্রধানমন্ত্রী মোদিকে ফোন করে অভিনন্দন জানান। এর আগে নির্বাচনে জয়ের দিনও টুইট করে ইমরান খান মোদিকে অভিনন্দন জানিয়েছিলেন।ভারতের পররাষ্ট্রমন্ত্রণালয় জানিয়েছে, রবিবার টেলিফোন করে ভাবী প্রধানমন্ত্রী নরেন্দ্র মোদীকে অভিনন্দন ও শুভেচ্ছা জানিয়েছেন পাকিস্তানের প্রধানমন্ত্রী ইমরান খান। ইমরান খান বলেছেন, দক্ষিণ এশিয়ায় শান্তি, উন্নয়ন ও সমৃদ্ধির লক্ষ্যে তিনি কাঁধে কাঁধ মিলিয়ে কাজ করতে চান ভারতের ভাবী প্রধানমন্ত্রীর সঙ্গে। অভিনন্দন ও শুভেচ্ছা জানানোর জন্য মোদিও ধন্যবাদ জানিয়েছেন পাকিস্তান প্রধানমন্ত্রীকে।পররাষ্ট্র মন্ত্রণালয়ের বিবৃতিতে বলা হয়েছে, প্রতিবেশিদের অগ্রাধিকার দেওয়ার সরকারি লাইনের কথা মাথায় রেখে প্রধানমন্ত্রী মোদি ইমরানকে মনে করিয়ে দিয়েছেন কাঁধে কাঁধ মিলিয়ে লড়াইটা সবার আগে লড়তে হবে দারিদ্র দূরীকরণের জন্য। এই অঞ্চলে শান্তুি, উন্নয়ন ও সমৃদ্ধির জন্য যে পারস্পরিক বিশ্বাস বাড়িয়ে তোলা আর হিংসা বন্ধ করাটাই সবচেয়ে বেশি জরুরি বলে ইমরান খানকে সেটাই বলেছেন নরেন্দ্র মোদি। শনিবারই মুলতানে ইফাতরের নৈশভোজের একটি অনুষ্ঠানে পাকিস্তানের পররাষ্ট্রমন্ত্রী শাহ মেহমুদ কুরেশি বলেন, কাশ্মিরসহ বিভিন্ন জটিল সমস্যাগুলো মেটাতে ভারতের সঙ্গে আলোচনার টেবিলে বসতে তৈরি হয়ে আছে পাকিস্তান। -আনন্দবাজার পত্রিকা



41758,57575
যে কোনো আক্রমণকে প্রতিহত করবে ইরান
অন্যান্য
প্রকাশ : ২৭ মে ২০১৯, ০০:০০
ইরানের পররাষ্ট্রমন্ত্রী জাভেদ জারিফ বলেছেন, ইরান যে কোনো ধরনের আক্রমণকে প্রতিহত করবে। গতকাল বাগদাদে ইরাকের পররাষ্ট্রমন্ত্রী মোহাম্মেদ আল হাকিমের সঙ্গে যৌথ সংবাদ সম্মেলনে জাভেদ জারিফ এই কথা বলেন। তিনি বলেন, অর্থনৈতিক এবং সামরিক যে কোনো আক্রমণ প্রতিহত করার ক্ষমতা রাখে তার দেশ। তিনি ইরানের সঙ্গে করা আন্তর্জাতিক পরমাণু চুক্তি বহাল রাখতে আরো কিছু পদক্ষেপ নিতে ইউরোপীয় ইউনিয়নের প্রতি আহবান জানান। তিনি বলেন, ইরান উপসাগরীয় দেশগুলোর সঙ্গে সুসম্পর্ক গড়তে চায় এবং শান্তির চুক্তি করতে চায়। -রয়টার্স



41759,57576
আলোচনার জন্য নরওয়ে গেছেন ভেনিজুয়েলার সরকার ও বিরোধীরা
অন্যান্য
প্রকাশ : ২৭ মে ২০১৯, ০০:০০
রাজনৈতিক সংকট নিরসনে নরওয়ে গেছেন ভেনিজুয়েলার সরকার ও বিরোধী দলের প্রতিনিধিরা। নরওয়ে সরকার জানিয়েছে, আগামী সপ্তাহে অসলোতে দুই পক্ষের মধ্যে আলোচনা হবে। কয়েক মাসের চেষ্টার পর তাদের আলোচনার টেবিলে আনা সম্ভব হয়েছে বলে জানিয়েছে নরওয়ে সরকার। ভেনিজুয়েলার প্রেসিডেন্ট নিকোলাস মাদুরো জানিয়েছেন, তার শীর্ষ সহযোগী জর্জ রদ্রিগুয়েজ ও হেক্টর রদ্রিগুয়েজ পররাষ্ট্রমন্ত্রী জর্জ আরিয়াজার সঙ্গে যোগ দেবেন। তারা চলতি মাসের শুরুতেই নরওয়ে গেছেন। এছাড়া সরকারের শীর্ষ মানবাধিকার কর্মকর্তা ল্যারি ডেভোইও প্রতিনিধি দলে থাকবেন। স্বঘোষিত প্রেসিডেন্ট হুয়ান গুয়াইদোর পক্ষ থেকে জানানো হয়েছে, বিরোধী নিয়ন্ত্রিত কংগ্রেসের সিনিয়র সদস্য স্টালিন গনজালেজ, গিরারডো বিলিদি এবং সাবেক পরিবহনমন্ত্রী ফার্নান্দো মার্টিনেজ আলোচনায় অংশ নেবেন। -রয়টার্স



41760,57577
নেপালে তিন বিস্ফোরণে নিহত ৪
অন্যান্য
প্রকাশ : ২৭ মে ২০১৯, ০০:০০
নেপালের রাজধানী কাঠামান্ডুতে গতকাল তিনটি বিস্ফোরণে চারজন নিহত এবং সাতজন আহত হয়েছেন। পুলিশ জানিয়েছে, মাওবাদী স্প্রিন্টার গ্রুপ বিস্ফোরণের সঙ্গে জড়িত থাকতে পারে। পুলিশ কর্মকর্তা সিয়াম আল গিওয়াবিলি জানিয়েছেন, বিস্ফোরণে ঘটনাস্থলে তিনজন এবং হাসপাতালে নেওয়ার পর একজন মারা যান। আবাসিক এলাকায় বিস্ফোরণে একজন নিহত ও কয়েকজন আহত এবং সুখেদারা এলাকায় সেলুনের কাছে বিস্ফোরণে তিনজন নিহত হন। এছাড়া আরেকটি বিস্ফোরণ ঘটে রাজধানী থাঙ্কুট এলাকায় যেখানে দুইজন আহত হন। তিনটি বিস্ফোরণে মোট সাতজন আহত হয়েছেন বলে পুলিশ জানিয়েছে। তাদের হাসপাতালে ভর্তি করা হয়েছে। বিস্ফোরণের ঘটনার তদন্ত শুরু করেছে পুলিশ। -রয়টার্স



41761,57578
নৌকায় জঙ্গি আসার খবরে কেরালায় উচ্চ সতর্কতা
অন্যান্য
প্রকাশ : ২৭ মে ২০১৯, ০০:০০
ভারতে হামলা চালাতে পারে আইএস। তারা পানিপথে কেরালায় প্রবেশ করতে পারে। এরই মধ্যে শ্রীলঙ্কা থেকে আইএসের অন্তত ১৫ সদস্য কেরালার উদ্দেশ্যে রওনা হয়েছে বলে গোয়েন্দারা আশংকা করছেন। এ কারণে কেরালার উপকূলীয় এলাকায় উচ্চ সতর্কতা জারি করা হয়েছে। কেরালা পুলিশের এক শীর্ষ কর্মকর্তা জানান, শ্রীলঙ্কায় জঙ্গি হামলার পরই উপকূলবর্তী এলাকায় সতর্কতা জারি করা হয়েছিল। এবার গোয়েন্দাদের কাছ থেকে সুনির্দিষ্ট কিছু তথ্য এসেছে। উপকূলবর্তী সব থানাকে সতর্ক করা হয়েছে। সমুদ্রে কোনো নৌকা দেখলেই যেন ব্যবস্থা নেওয়া হয়। মত্স্যজীবীদেরও সতর্ক করা হয়েছে যাতে সন্দেহজনক গতিবিধি দেখলে পুলিশকে জানানো হয়। -ইন্ডিয়া টাইমস



41762,57579
উত্তরা-বারিধারায় ৯ ঘণ্টা গ্যাস থাকবে না আজ
অন্যান্য
প্রকাশ : ২৭ মে ২০১৯, ০০:০০
পাইপলাইন প্রতিস্থাপনের জন্য আজ সোমবার ৯ ঘন্টা গ্যাস থাকবে না রাজধানীর উত্তরা-আরিধারা এলাকায়। ভোর ৬টা থেকে বেলা ৩টা পর্যন্ত জয়দেবপুর চৌরাস্তা থেকে বনানী রেলক্রসিং পর্যন্ত সব শিল্প কারখানা ও সিএনজি স্টেশনের গ্যাস সরবরাহ বন্ধ থাকবে। একইসঙ্গে এর প্রভাবে উত্তরা, জোয়ারসাহারা ও বারিধারা ডিওএইচএস এর আবাসিক ও বাণিজ্যিক গ্রাহকরা কম গ্যাস পাবেন। গতকাল এক সংবাদ বিজ্ঞপ্তিতে এ তথ্য জানিয়েছে তিতাস গ্যাস অ্যান্ড ডিস্ট্রিবিউশন কোম্পানি।



41763,57580
সায়েদাবাদে সড়ক দুর্ঘটনায় নিহত ১
অন্যান্য
প্রকাশ : ২৭ মে ২০১৯, ০০:০০
রাজধানীর সায়েদাবাদে সড়ক দুর্ঘটনায় এক ব্যক্তি নিহত হয়েছেন। তার নাম হরি বাবু (৫০)। গতকাল রবিবার সকাল ১০টার দিকে দুর্ঘটনাটি ঘটে। নিহত হরি বাবু সায়েদাবাদ এলাকায় একটি ওয়ার্কশপের কর্মচারী ছিলেন।জানা গেছে, নিহত হরি বাবু তার দুই সন্তান ও স্ত্রীকে নিয়ে দক্ষিণ কেরানীগঞ্জ এলাকায় বসবাস করেন। গতকাল সকাল ৯টার দিকে হরি বাবু বাসা থেকে কর্মস্থলে যাওয়ার জন্য রওনা দেন। তিনি সায়েদাবাদ এলাকায় পৌঁছায়ে রাস্তা পার হতে গেলে একটি বাস পেছন থেকে তাকে থাক্কা দেয়। এতে তিনি গুরুতর আহত হন। দুর্ঘটনার পর পথচারীরা হরি বাবুকে উদ্ধার করে ঢাকা মেডিক্যাল হাসপাতালে ভর্তি করেন। বেলা ১টার দিকে তিনি চিকিত্সাধীন অবস্থায় মারা যান।



41764,57581
অর্থ বিভাগ ও এনবিআর কর্মকর্তাদের সঙ্গে প্রধানমন্ত্রীর ইফতার
অন্যান্য
প্রকাশ : ২৭ মে ২০১৯, ০০:০০
প্রধানমন্ত্রী শেখ হাসিনা অর্থ বিভাগ ও জাতীয় রাজস্ব বোর্ডের কর্মকর্তাদের সম্মানে গতকাল রবিবার সন্ধ্যায় গণভবনে এক ইফতার মাহফিলের আয়োজন করেন। ইফতারের আগে অনুষ্ঠানস্থলে উপস্থিত হয়ে প্রধানমন্ত্রী উপস্থিত অতিথিদের সঙ্গে কুশল বিনিময় করেন এবং তাদের খোঁজখবর নেন। সংক্ষিপ্ত বক্তব্যে প্রধানমন্ত্রী দেশের জাতীয় বাজেট তৈরিতে দায়িত্বরত কর্মকর্তাদের আন্তরিক ধন্যবাদ জানান।ইফতারের আগে দেশ ও জাতির অব্যাহত শান্তি, অগ্রগতি ও সমৃদ্ধি কামনা করে বিশেষ মোনাজাত করা হয়। মোনাজাতে জাতির পিতা বঙ্গবন্ধু শেখ মুজিবুর রহমান ও ১৫ আগস্টের শহীদদের এবং জাতীয় চার নেতা ও মহান মুক্তিযুদ্ধের বীর শহীদদের আত্মার মাগফিরাত কামনা করা হয়।



41765,57582
আদালত স্থানান্তরের বৈধতা নিয়ে রিট
অন্যান্য
প্রকাশ : ২৭ মে ২০১৯, ০০:০০
বিএনপি চেয়ারপারসন বেগম খালেদা জিয়ার বিরুদ্ধে দায়েরকৃত ১৭ মামলার বিচারের জন্য কেরানীগঞ্জের কেন্দ্রীয় কারাগারে আদালত স্থানান্তরের বৈধতা চ্যালেঞ্জ করে হাইকোর্টে রিট আবেদন দায়ের করা হয়েছে। এতে আদালত স্থানান্তর করে জারিকৃত প্রজ্ঞাপন বাতিল চাওয়া হয়েছে। গতকাল রবিবার খালেদা জিয়ার পক্ষে বিএনপির আইন বিষয়ক সম্পাদক ব্যারিস্টার কায়সার কামাল এ রিট দাখিল করেন। আজ সোমবার বিচারপতি ফারাহ মাহবুবের নেতৃত্বাধীন হাইকোর্টের অবকাশকালীন ডিভিশন বেঞ্চে এ আবেদনের ওপর শুনানি হতে পারে।গত ১২ মে কারাগার স্থানান্তর করে জারিকৃত গেজেট প্রত্যাহার চেয়ে আইন সচিব বরাবর নোটিশ পাঠান কায়সার কামাল। নোটিশে বলা হয়, ২৪ ঘণ্টার মধ্যে এটা প্রত্যাহার করা না হলে আইনগত পদক্ষেপ নেওয়া হবে। কিন্তু নোটিশের জবাব না পেয়ে গতকাল এ রিট করা হয়।



41766,57583
ছেলের নাম ‘নরেন্দ্র মোদি’ রাখলেন মুসলিম নারী
অন্যান্য
প্রকাশ : ২৭ মে ২০১৯, ০০:০০
লোকসভা নির্বাচনের ফল ঘোষণা হয়েছে গত ২৩ মে। এবারের নির্বাচনে মোদি জোয়ারে ভেসে গেছে ভারতের বিরোধী দলগুলো। গতবারের চেয়ে বেশি আসন নিয়ে দ্বিতীয়বারের মতো ক্ষমতায় বসছেন নরেন্দ্র মোদি। তার ক্যারিশমায় মুগ্ধ হয়ে নিজের ছেলের নাম নরেন্দ্র দামোদরদাস মোদি রেখেছেন উত্তরপ্রদেশের পারসাপুর এলাকার মহরাউর গ্রামের এক মুসলিম নারী। ওই গৃহবধূ সম্প্রতি এই পুত্র সন্তানের জন্ম দিয়েছেন। লোকসভার নির্বাচনের ফল ঘোষণার দিনে তিনি ঠিক করেন তার সদ্যোজাত পুত্রের নাম রাখবেন প্রধানমন্ত্রী মোদির নামে।ওই নারীর নাম মৈনাজ বেগম। ২৩ তারিখ ছেলের নাম ঠিক করার দিন মোদির নামই মাথায় আসে তার। আর সেই নামেই নিজের ছেলের নাম ঠিক করেন তিনি। আশপাশের সবাই তাকে মত বদলাতে বললেও, তিনি অনড় থাকেন বলে ভারতের একটি সংবাদ সংস্থাকে জানিয়েছেন তার শ্বশুর। দুবাইতে কর্মরত তার স্বামী মুস্তাক আহমেদকে খবর দেওয়া হলে তিনিও চেষ্টা করেন স্ত্রীর মত বদলাতে। কিন্তু শেষ পর্যন্ত স্ত্রীর ইচ্ছেকে মেনে নেন তিনি।এরপরই ওই পরিবারের পক্ষ থেকে জেলা প্রশাসকের উদ্দেশে লেখা একটি হলফনামা জমা দেওয়া হয়েছে পঞ্চায়েতের সহ-উন্নয়ন কর্মকর্তার কাছে। শুক্রবার ওই হলফনামা পেয়ে ওই কর্মকর্তা বলেন, আবেদনটি গ্রাম পঞ্চায়েতের সম্পাদকের কাছে পাঠিয়ে দেওয়া হয়েছে। তিনিই জন্ম ও মৃত্যু সনদ নথিভুক্ত করার বিষয়টি দেখেন। ওই হলফনামায় মৈনাজ বেগম মোদি এবং তার সরকারের উন্নয়ন যোজনার প্রশংসা করেছেন। বিশেষ করে দরিদ্র মানুষদের জন্য বিনামূল্যে গ্যাসের সংযোগ ও শৌচাগার নির্মাণের আর্থিক সহায়তা দেওয়ার প্রকল্পের প্রশংসা করেন তিনি। মোদি সরকারের দেশের জন্য যে খুব ভালো কাজ করেছেন সে কথাও জানাতে ভোলেননি তিনি।নাম রাখার বিষয়টি নিয়ে মৈনাজের শ্বশুর ইদ্রিস বলেন, শিশুর নাম রাখার বিষয়টি পরিবারের ব্যক্তিগত ব্যাপার। তাই অন্যদের এতে নাক গলানো উচিত নয়। খবর:আনন্দবাজার পত্রিকার। 



41767,57584
স্মৃতি ইরানির ঘনিষ্ঠ কর্মীকে গুলি করে হত্যা
বিশ্ব সংবাদ
প্রকাশ : ২৭ মে ২০১৯, ০৩:২৮
উত্তরপ্রদেশের আমেথিতে লোকসভা নির্বাচনের প্রচারণায় বিজেপি নেত্রী স্মৃতি ইরানির ছায়াসঙ্গী ছিলেন সুরেন্দ্র সিং। শনিবার রাতে সাবেক এই গ্রামপ্রধানকে গুলি করে হত্যা করা হয়েছে। রাহুল গান্ধীকে হারিয়ে আমেথিতে এবার জিতেছেন স্মৃতি ইরানি। স্থানীয় বাসিন্দাদের দাবি, স্মৃতির জয়ের নেপথ্যে অন্যতম মূল কারিগর ছিলেন এই সুরেন্দ্র। খবর:আনন্দবাজার পত্রিকার।পুলিশ জানিয়েছে, স্থানীয় সময় রাত সাড়ে ১১টার দিকে কয়েকজন দুষ্কৃতকারী মোটর সাইকেলে করে সুরেন্দ্রর বাড়িতে যায়। সুরেন্দ্র তখন ঘরে শুয়েছিলেন। দুষ্কৃতকারীরা ঘরে ঢুকে সুরেন্দ্রকে গুলি করে পালিয়ে যায়। গ্রামবাসীরা সুরেন্দ্রকে উদ্ধার করে হাসপাতালে নিয়ে গেলে চিকিত্সকরা তাকে মৃত বলে ঘোষণা করেন। এই ঘটনা প্রসঙ্গে আমেথির পুলিশ সুপার বলেন, এই ঘটনায় জড়িত সন্দেহে দুইজনকে আটক করে জিজ্ঞাসাবাদ করা হচ্ছে। খুনের কারণ খতিয়ে দেখা হচ্ছে। আমেথিতে প্রচারের সময় স্মৃতি ইরানি ও সুরেন্দ্রের বিরুদ্ধে গ্রামবাসীদের মাঝে জুতো বিলি করার অভিযোগ তুলেছিলেন কংগ্রেস নেত্রী প্রিয়াঙ্কা গান্ধী। যদিও সেই অভিযোগ খারিজ করে দেয় বিজেপি।



41768,57585
কান জয় করলো যাঁরা
বিনোদন
প্রকাশ : ২৭ মে ২০১৯, ০৩:৩৩
পাম দ’র:প্যারাসাইট (বং জুন-হো, দক্ষিণ কোরিয়া)গ্র্যাঁ প্রিঁ:আটলান্টিকস (মাতি ডিওপ, সেনেগাল, ফ্রান্স)সম্মানসূচক পাম দ’র:আলা দ্যুলোসেরা পরিচালক:জ্যঁ-পিয়ের ও লুক দারদেন (ইয়াং আহমেদ, বেলজিয়াম)জুরি প্রাইজ:লে মিজারেবলস (লাজ লি, মালি, ফ্রান্স) ও বাকুরাউ (ক্লেবার মেনদোনসা ফিলো ও জুলিয়ানো দোরনেলেস, ব্রাজিল)সেরা অভিনেতা:আন্তোনিও ব্যান্দেরাস (পেইন অ্যান্ড গ্লোরি, স্পেন)সেরা অভিনেত্রী:এমিলি বিচাম (লিটল জো, যুক্তরাজ্য)সেরা চিত্রনাট্যকার:সেলিন সিয়ামা (পোর্ট্রেট অব অ্যা লেডি অন ফায়ার, ফ্রান্স)স্পেশাল মেনশন:ইট মাস্ট বি হ্যাভেন (ইলিয়া সুলেমান, ফিলিস্তিন)সেরা স্বল্পদৈর্ঘ্য ছবি:দ্য ডিস্ট্যান্স বিটুইন আস অ্যান্ড দ্য স্কাই (ভাসিলিস কেকাতোস, গ্রিস)স্বল্পদৈর্ঘ্য ছবি স্পেশাল মেনশন:মনস্টার গড (অগাস্তিনা স্যান মার্টিন, আর্জেন্টিনা)



41769,57586
পোশাক শিল্প এলাকায় আগামী শনি-রবিবার ব্যাংক খোলা
বাণিজ্য
প্রকাশ : ২৭ মে ২০১৯, ০৪:২১
শ্রমিকদের বেতন-ভাতা দিতে তৈরি পোশাক শিল্প এলাকায় আগামী শনিবার ও রবিবার বাণিজ্যিক ব্যাংকের শাখা খোলা থাকবে। গতকাল রবিবার এ সংক্রান্ত একটি প্রজ্ঞাপন সব বাণিজ্যিক ব্যাংকের ব্যবস্থাপনা পরিচালক (এমডি) বা প্রধান নির্বাহী কর্মকর্তার (সিইও) কাছে পাঠানো হয়েছে। প্রজ্ঞাপনে স্বাক্ষর করেছেন বাংলাদেশ ব্যাংকের ডিপার্টমেন্ট অব সাইট সুপারভিশনের উপ-মহাব্যবস্থাপক (ডিজিএম) মো. সিরাজুল ইসলাম।প্রজ্ঞাপনে উল্লেখ করা হয়, আসন্ন পবিত্র ঈদুল ফিতরের আগে তৈরি পোশাক শিল্পে কর্মরত শ্রমিক বা কর্মচারীদের বেতন, বোনাস ও অন্যান্য ভাতাদি পরিশোধের সুবিধার্থে এবং রপ্তানি বাণিজ্য সচল রাখার জন্য ঢাকা মহানগরী, আশুলিয়া, টঙ্গী, গাজীপুর, সাভার, ভালুকা, নারায়ণগঞ্জ ও চট্টগ্রামে অবস্থিত তফসিলি ব্যাংকের তৈরি পোশাক শিল্পসংশ্লিষ্ট শাখাগুলো পর্যাপ্ত নিরাপত্তা নিশ্চিত করে আগামী ১ ও ২ জুন খোলা রাখার বিষয়ে যথাযথ ব্যবস্থা গ্রহণের জন্য নির্দেশনা প্রদান করা হলো।



41770,57587
যে কোনো আক্রমণকে প্রতিহত করবে ইরান
বিশ্ব সংবাদ
প্রকাশ : ২৭ মে ২০১৯, ০৮:১৯
ইরানের পররাষ্ট্রমন্ত্রী জাভেদ জারিফ বলেছেন, ইরান যে কোনো ধরনের আক্রমণকে প্রতিহত করবে। গতকাল বাগদাদে ইরাকের পররাষ্ট্রমন্ত্রী মোহাম্মেদ আল হাকিমের সঙ্গে যৌথ সংবাদ সম্মেলনে জাভেদ জারিফ এই কথা বলেন।তিনি বলেন, অর্থনৈতিক এবং সামরিক যে কোনো আক্রমণ প্রতিহত করার ক্ষমতা রাখে তার দেশ। তিনি ইরানের সঙ্গে করা আন্তর্জাতিক পরমাণু চুক্তি বহাল রাখতে আরো কিছু পদক্ষেপ নিতে ইউরোপীয় ইউনিয়নের প্রতি আহবান জানান। তিনি বলেন, ইরান উপসাগরীয় দেশগুলোর সঙ্গে সুসম্পর্ক গড়তে চায় এবং শান্তির চুক্তি করতে চায়। -রয়টার্সইত্তেফাক/এসআর 



41771,57588
বড়লেখায় নারী আইনজীবী খুন
সারাদেশ
প্রকাশ : ২৭ মে ২০১৯, ০৮:৩৯
মৌলভীবাজারের বড়লেখায় আবিদা সুলতানা (৩৫) নামে এক নারী আইনজীবীকে হত্যা করা হয়েছে। রবিবার রাত আড়াইটার দিকে উপজেলার দক্ষিণভাগ উত্তর ইউপির মাধবগুল গ্রামের বাবার বাড়ি থেকে পুলিশ তার লাশ উদ্ধার করেছে। আবিদা উপজেলার দক্ষিণভাগ উত্তর ইউপির মাধবগুল গ্রামের মৃত আব্দুল কাইয়ুমের মেয়ে।খবর পেয়ে ওই রাতে পুলিশ ব্যুরো অব ইনভেস্টিগেশন (পিবিআই) ও বড়লেখা থানা পুলিশ ঘটনাস্থল পরিদর্শন করেছে। ঘটনার পর থেকে আবিদার বাবার বাড়িতে থাকা ভাড়াটিয়া মাওলানা তানভীর আহমদ (৩০) পলাতক রয়েছেন।আরও পড়ুন: পোশাক শিল্প এলাকায় আগামী শনি-রবিবার ব্যাংক খোলাপুলিশ, নিহতের স্বজন ও স্থানীয়রা জানায়, উপজেলার দক্ষিণভাগ উত্তর ইউপির মাধবগুল গ্রামের মৃত আব্দুল কাইয়ুমের তিন মেয়ে রয়েছে। স্ত্রী মানসিক ভারসাম্যহীন। তিনি দ্বিতীয় মেয়ের স্বামীর বাড়ি বিয়ানীবাজারে থাকেন। আব্দুল কাইয়ুমের তিন মেয়েই বিবাহিত। তাদের মধ্যে আবিদা সুলতানা (৩৫) বড়। আবিদা মৌলভীবাজার জেলা ও দায়রা জজ আদালতের আইনজীবী। স্বামী শরীফুল ইসলাম একটি ওষুধ কোম্পানিতে কর্মরত রয়েছেন। তিনি স্বামীর সঙ্গে মৌলভীবাজার শহরে বসবাস করতেন। তাদের বাবার বাড়িতে ভাড়াটিয়া হিসেবে উপজেলার চরকোনা গ্রামের মনির আলীর ছেলে মাওলানা তানভীর আহমদ
থাকতেন।২৬ মে রবিবার সকাল আনুমানিক সাড়ে ৮টায় আবিদা বিয়ানীবাজারে বোনের বাড়িতে থেকে জরুরি প্রয়োজনে বাবার বাড়িতে যান। বিকেল আনুমানিক চারটার দিকে আবিদার বোন তার মুঠোফোনে যোগাযোগের চেষ্টা করেও তাকে পাচ্ছিলেন না। পরে আবিদার বোনেরা তাকে খুঁজতে বাবার বাড়ি দক্ষিণভাগ উত্তর ইউপির মাধবগুল গ্রামে আসেন। বাড়িতে এসে তারা কাউকে পাননি। এ সময় ঘরের একটি কক্ষ বন্ধ দেখতে পেয়ে তাদের সন্দেহ হয়। পরে তারা পুলিশ নিয়ে গিয়ে ঘরের মেঝেতে বোনের লাশ পড়ে থাকতে দেখেন।
নিহত আবিদার বোনের স্বামী মারুফ আহমদ বলেন, দু’দিন আগে তিনি আমাদের বাড়িতে বেড়াতে গিয়েছিলেন। রবিবার সকালে আবিদা আপা মৌলভীবাজারে যাওয়ার জন্য আমাদের বাড়ি থেকে বেরিয়ে পড়েন। এরপর থেকে তার কোনো খোঁজ মিলছিল না। ফোনও বন্ধ পাওয়া যায়। পরে আমার স্ত্রী খুঁজতে এখানে (মাধবগুলে) আসেন। বাড়িতে একটি কক্ষ বন্ধ দেখতে পান। পরে পুলিশ নিয়ে গিয়ে কক্ষ থেকে তার লাশ উদ্ধার করা হয়।বড়লেখা থানার ভারপ্রাপ্ত কর্মকর্তা (ওসি) মোহাম্মদ ইয়াছিনুল হক বলেন, নিহতের মাথা ও গলায় আঘাতের চিহ্ন রয়েছে। লাশের সুরতহাল প্রতিবেদন তৈরি
করা হয়েছে। সকালে লাশ মর্গে পাঠানো হবে। ভাড়াটিয়া তানভীরের মা ও স্ত্রীকে জিজ্ঞাসাবাদের জন্য থানায় নেওয়া হয়েছে।
ইত্তেফাক/এমআরএম



41772,57589
ব্রাজিলে কয়েদিদের মধ্যে সংঘর্ষ, নিহত ১৫
বিশ্ব সংবাদ
প্রকাশ : ২৭ মে ২০১৯, ০৮:৫৯
ব্রাজিলের আমাজোনাস প্রদেশের একটি জেলে আসামিদের  মধ্যে সংঘর্ষে অন্তত ১৫ জন নিহত হয়েছে। ওই অঞ্চলের কারা কর্তৃপক্ষের পক্ষ থেকে রবিবার এই তথ্য জানানো হয়েছে। খবর স্ট্রেইট টাইমসের।   রাজ্যের রাজধানী মানাউস থেকে প্রায় ২৮ কিলোমিটার দূরে অবস্থিত এ কারাগারে সাক্ষাতের সময় চলাকালে স্থানীয় সময় ১১টার দিকে এ সংঘর্ষ শুরু হয়। কর্নেল মার্কোস ভিনিসিয়াস আলমেইদা সংবাদ সম্মেলনে বলেন, ‘কয়েদিদের মধ্যে এ ভয়াবহ সংঘর্ষ হয়। এতে দর্শনার্থীদের কেউ মারা যায়নি।’মার্কোস আরো বলেন, সংঘর্ষের কারণ জানতে তদন্ত কাজ শুরু করা হয়েছে। কর্তৃপক্ষ রবিবার সংঘর্ষ বেঁধে যাওয়ার কয়েক মিনিটের মধ্যেই পরিস্থিতি নিয়ন্ত্রণে আনতে সক্ষম হয়।আরো পড়ুন: এর আগে ব্রাজিলে গত ২০১৭ সালে কয়েদিদের মধ্যে সংঘর্ষে ৫৬ জন নিহত হয়। ইত্তেফাক/এসআর 



41773,57590
পুলিশের গাড়িতে বোমা হামলা
রাজধানী
প্রকাশ : ২৭ মে ২০১৯, ০৯:০১
রাজধানীর মালিবাগ মোড়ে গতকাল রবিবার রাতে পুলিশের গাড়িতে ককটেল নিক্ষেপের ঘটনা ঘটেছে। এ সময় দায়িত্বরত এক নারী পুলিশ ও রিকশা চালকসহ তিনজন আহত হয়। এদিকে বিস্ফোরণের সংবাদ পেয়ে ফায়ার সার্ভিসের দুটি ইউনিট ঘটনাস্থলে গিয়ে আগুন নেভায় এবং আহতদের উদ্ধার করে হাসপাতালে ভর্তি করে। এ ঘটনায় আহত ওই নারীর নাম রাশেদা খাতুন বাবলি (২৮)। তিনি পুলিশের এএসআই। আর রিকশাচালক লাল মিয়া (৫০) ও একজন পথচারী। ওই পথচারীর নাম জানা যায়নি। আহতদের মধ্যে বাবলি ও লাল মিয়াকে হাসপাতালে ভর্তি করা হয়েছে। তারা চিকিৎসাধীন রয়েছেন। উল্লেখ্য, এর আগে গত ২৯ এপ্রিল রাতে গুলিস্তান এলাকায় পুলিশের ওপর ককটেল বিস্ফোরণের ঘটনায় তিনজন পুলিশ সদস্য আহত হন। সেসময় ওই ঘটনার দায় স্বীকার করেছিল আইএস। এদিকে এ ঘটনার পরপরই পুলিশের অপরাধ তদন্ত (সিআইডি) শাখার একটি টিম ঘটনাস্থলে গিয়েছে। তারা বোমার ধরন পরীক্ষা-নিরীক্ষা করছেন এবং কে বা কারা এ হামলা চালিয়েছে সে ব্যাপারেও তথ্য নিচ্ছেন।পুলিশের মতিঝিল বিভাগের অতিরিক্ত উপকমিশনার শিবলি নোমান জানান, রাত নয়টার দিকে পুলিশের একটি গাড়ি মালিবাগ মোড়ে দাঁড়িয়ে ছিল। পাশেই এএসআই রাশেদা দায়িত্বরত ছিলেন। হঠাত্ ওই গাড়ির কাছে একটি বিস্ফোরণের ঘটনা ঘটে। বিস্ফোরণের ফলে রাশেদা পায়ে এবং লাল মিয়ার মাথায় আঘাত পান। রাশেদাকে রাজারবাগ পুলিশ লাইনস হাসপাতালে পাঠানো হয়েছে। আর লাল মিয়াকে ঢাকা মেডিকেল কলেজ হাসপাতালে নেওয়া হয়। এটা নাশকতার ঘটনা কিনা এমন প্রশ্নের জবাবে তিনি বলেন, বিষয়টি এখনো পরিষ্কার নয়। এটা বোমা নাকি ককটেল সেটাও জানা যায়নি।অপরদিকে পুলিশের ওই গাড়ির চালক কনস্টেবল শফিক জানান, ফ্লাইওভারের ওপর থেকে কে বা কারা কী যেন ছুঁড়ে মারে। এতে মুহূর্তেই বিকট শব্দ হয় এবং গাড়িতে আগুন ধরে যায়। এ সময় ওই বিস্ফোরণের কারণে আশপাশের দালানের গ্লাসও ভেঙ্গে গেছে।আহত রাশেদা জানান, তিনি রাস্তায় দায়িত্বরত ছিলেন। এ সময় একটি ককটেল তাঁর পাশেই বিস্ফোরিত হয়। এতে তাঁর পায়ে আঘাত লাগে। পাশে পুলিশের গাড়ির পেছনে কিছুটা আগুন ধরে যায়। আহত রিকশাচালক লাল মিয়া জানান, তাঁর বাসা তেজকুনিপাড়ায়। রিকশা নিয়ে মালিবাগ মোড়ে বসেছিলেন। এমন সময়ে বিস্ফোরণ হয়। এতে তাঁর মাথায় আঘাত লাগে। তবে কাউকে তিনি দেখেননি।ইত্তেফাক/এএম



41774,57591
তানোরে ছেলের লাঠির আঘাতে প্রাণ হারাল মা
সারাদেশ
প্রকাশ : ২৭ মে ২০১৯, ০৯:১১
রাজশাহীর তানোরে নিজ ছেলের লাঠির আঘাতে রোজারত অবস্থায় বৃদ্ধ মা রহিমা খাতুন (৬৫) মারা গেছেন। এ নিয়ে তানোর থানায় নিহতের স্বামী  শামজাত হাজী বাদী হয়ে নিজ পুত্র একরামুল হককে (২৭) আসামি করে একটি হত্যা মামলা দায়ের করেছেন।সোমবার সকালে নিহত রহিমা খাতুনের লাশ ময়না তদন্তের জন্য রাজশাহী মেডিকেল কলেজ হাসপাতাল মর্গে প্রেরণ করা হয়েছে। উপজেলার মুন্ডুমালা পৌরশহরের গৌরাঙ্গাপুর এলাকায় এ ঘটনা ঘটে।আরও পড়ুন: বড়লেখায় নারী আইনজীবী খুনপুলিশ ও স্থানীয়রা জানায়, রবিবার দুপুরে ঈদের কেনাকাটার জন্য রহিমা বেগম ছোট ছেলে আমিরুল হককে দুই হাজার টাকা দেন। আমিরুল মায়ের দেয়া টাকা পেয়ে ঈদের কেনা-কাটা করতে চলে আসেন মুন্ডুমালা বাজারে। এদিকে ছোট ছেলেকে টাকা দেয়ার কথা শুনে বড় ছেলে আব্দুল হক ও মেজো ছেলে একরামুল হক তারাও মায়ের কাছে তিন হাজার করে টাকা দাবি করেন। তার মা তাদেরকে দুই হাজার টাকা দিতে চাইলে তারা নিতে অস্বীকার করে। এ সময় কথা-কাটাকাটির এক পর্যায়ে একরামুল একটি মোটা লাঠি দিয়ে তার মায়ের মাথার পিছনে সজোরে আঘাত করলে সেখানেই টলে পড়েন রহিমা বেগম। পরে প্রতিবেশীরা আহত অবস্থায় রহিমা বেগমকে উদ্ধার করে রাজশাহী মেডিকেল কলেজ (রামেক) হাসপাতালে নেওয়ার পথেই তার মৃত্যু হয়।
এ ঘটনার পর ছেলে একরামুল হক পলাতক রয়েছেন। তবে এলাকাবাসীর সহায়তায় অপর দুই ছেলে আব্দুল হক (২৯) ও আমিরুল হককে (১৯) জিজ্ঞাসাবাদের জন্য পুলিশ হেফাজতে নিয়েছে।বিষয়টি নিশ্চিত করে তানোর থানার ভারপ্রাপ্ত কর্মকর্তা (ওসি) খায়রুল ইসলাম বলেন, জানান, রোজা রাখা অবস্থায় রহিমা বেগমকে হত্যা করা হয়। ঘটনার পর থেকেই একরামুল পলাতক রয়েছে। তাকে ধরতে আমরা জোর প্রচেষ্টা চালিয়ে যাচ্ছি। আর অপর দুই ছেলেকে আটক করে জিজ্ঞাসাবাদ করা হচ্ছে।ইত্তেফাক/এমআরএম



41775,57592
ভাঙতে পারে মমতার তৃণমূল কংগ্রেস
বিশ্ব সংবাদ
প্রকাশ : ২৭ মে ২০১৯, ০৯:১৮
লোকসভা নির্বাচনে খারাপ ফলের পর এখন ভাঙনের সুর পশ্চিমবঙ্গের মুখ্যমন্ত্রী মমতা ব্যানার্জির তৃণমূল কংগ্রেসে। বিজেপি সূত্র বলছে, মমতার দলের এমএলএদের মধ্যে অনেকেই তাদের সঙ্গে যোগাযোগ রাখতে শুরু করেছেন। এই সংখ্যাটা বাড়ছে। এমনকি সদ্য জিতে আসা দুইজন এমপিও তাদের সঙ্গে যোগাযোগ রাখছেন। তালিকায় রয়েছেন তৃণমূলের কয়েকজন মন্ত্রীও।এবারের লোকসভা নির্বাচনে পশ্চিমবঙ্গে ৪২ আসনের মধ্যে ২২টি পেয়েছে তৃণমূল কংগ্রেস, বিজেপি পেয়েছে ১৮টি। বাকি দুটি পেয়েছে জাতীয় কংগ্রেস। ঠিক ১০ বছর আগে ২০০৯ সালে পশ্চিমবঙ্গে বাম দুর্গ তছনছ করে ভারতীয় রাজনীতিতে আলোচনার কেন্দ্রে চলে এসেছিল তৃণমূল কংগ্রেস। কিন্তু এবার পশ্চিমবঙ্গে ১৮ আসন পেয়ে আলোচনার কেন্দ্রে বিজেপি।নির্বাচনের ফল ঘোষণার আগে থেকেই তৃণমূলের কয়েকজন নেতা বিজেপির সঙ্গে যোগাযোগ রেখে চলছিলেন। নরেন্দ্র মোদি নিজেও পশ্চিমবঙ্গে জনসভায় বলেছিলেন তৃণমূলের অন্তত ৪০ এমএলএ বিজেপির সঙ্গে যোগাযোগ রাখছেন। ভোটের পর সংখ্যাটা ১০০ ছাড়াবে। ফল ঘোষণার পর তা যেন আরো গতি পেয়েছে। নতুন অনেকেই যোগাযোগ করছেন।তৃণমূলের ওপর চাপ আরো বাড়িয়েছেন বিজেপি নেতা মুকুল রায়। এক সময় মমতার ছায়াসঙ্গী মুকুল বিজেপিতে গিয়ে পশ্চিমবঙ্গে যেন বিজেপির জোয়ার তুলেছেন। দুই থেকে এক লাফে ১৮ আসন পেয়ে গেছে তারা। সেই মুকুল রায় বলেছেন, পশ্চিমবঙ্গ দখলে দুর্গা পূজোর আগে বড় চমক অপেক্ষা করছে।কী চমক তার কথায়, পশ্চিমবঙ্গের ৫৫ শতাংশ ভোট শাসক দল তৃণমূলের বিপক্ষে গেছে। মমতার দলের ভিত্তি নড়ে গেছে। পশ্চিমবঙ্গে বিধানসভা নির্বাচন হওয়ার কথা ২০২১ সালে। কিন্তু তার আগেই তৃণমূল সরকার পড়ে যাবে বলে দাবি করছেন মুকুল রায়।বিজেপি সূত্রে জানা গেছে, সদ্য সমাপ্ত লোকসভা নির্বাচনে তৃণমূল কংগ্রেসের চেয়ে মাত্র তিন শতাংশ কম ভোট পেয়েছে বিজেপি। তাদের উত্থান হয়েছে রকেট গতিতে। বিধানসভাভিত্তিক ফলে তৃণমূলের বহু এমএলএ পিছিয়ে রয়েছেন। পিছিয়ে আছেন বেশ কয়েকজন মন্ত্রীও। ফলে ২০২১ সালে বিধানসভা নির্বাচনে তারা জিততে পারবেন কিনা, তা নিয়ে চিন্তায় পড়েছেন। এরকম পরিস্থিতিতে বিজেপিতে যোগ দিলে নিজেদের এলাকায় তারা প্রভাব ধরে রাখতে পারবেন—এমন ভাবনা থেকেই বিজেপিতে যোগদানের আগ্রহ প্রকাশ করছেন অনেকে। সদ্য জয়ী তৃণমূলের এমপিরা কেন আগ্রহ প্রকাশ করেছেন? বিজেপি সূত্রে খবর, জিতলেও দলে তারা একটু কোণঠাসা অবস্থায় রয়েছেন।আরো পড়ুন : রবিবার বিজেপি নেতা মুকুল রায় কলকাতায় বলেন, লোকসভা নির্বাচনের ভিত্তিতে পশ্চিমবঙ্গে বিধানসভার ১২৪ আসনে এগিয়ে রয়েছে বিজেপি। আরো প্রায় ৩০টি আসনে ব্যবধান এক শতাংশের কম। বিজেপি সূত্রে জানা গেছে, এ কারণেই মূলত তৃণমূল নেতারা বিজেপিতে আসার আগ্রহ দেখাচ্ছেন।তারা কারা তা অবশ্য এখনই প্রকাশ করতে চাইছে না বিজেপি নেতৃত্ব। তৃণমূল সূত্র বলছে, বেশ কিছু নেতা বিজেপিমুখী হতে পারে এমন খবর তাদের কাছেও রয়েছে। তাই তারা পরিস্থিতির ওপর নজর রাখছে।ইত্তেফাক/ইউবি



41776,57593
৪১তম বিসিএসের বিজ্ঞপ্তি আগস্টে
জাতীয়
প্রকাশ : ২৭ মে ২০১৯, ০৯:২৩
আগামী আগস্ট মাসের মধ্যেই ৪১তম বিসিএসের বিজ্ঞপ্তি প্রকাশ করতে যাচ্ছে সরকারি কর্ম কমিশন (পিএসসি)। ইতিমধ্যে জনপ্রশাসন মন্ত্রণালয় থেকে ২ হাজার ১৩৫টি শূন্য ক্যাডার পদের চাহিদা পেয়েছে সাংবিধানিক প্রতিষ্ঠানটি। এ বিষয়ে জানতে চাইলে পিএসসির চেয়ারম্যান ড. মোহাম্মদ সাদিক ইত্তেফাককে বলেন, ৪১তম বিসিএসের চাহিদা পেয়েছি। তবে ৩৭তম বিসিএস নন-ক্যাডার, ৩৮তম বিসিএসের লিখিত পরীক্ষার ফল, সদ্য প্রকাশিত ৩৯তম বিসিএসের ফল এবং ৪০তম বিসিএসের প্রিলিমিনারী পরীক্ষা নিয়ে পিএসসির সংশ্লিষ্ট সবাই ব্যস্ত সময় পার করছেন। আশা করছি আগস্টের মধ্যেই ৪১তম বিসিএসের বিজ্ঞপ্তি প্রকাশ করতে পারবো।৩৮ ও ৪০তম বিসিএসের ফল জুনে : এদিকে আগামী মাসের মধ্যেই ৩৮তম বিসিএসের লিখিত পরীক্ষার এবং ৪০তম বিসিএস প্রিলিমিনারি পরীক্ষার ফল প্রকাশের পরিকল্পনা করেছে কমিশন। ঈদের আগেই ৩৮তম বিসিএসের ফল প্রকাশের পরিকল্পনা থাকলেও তা সম্ভব হচ্ছে না। দুইজন পরীক্ষক এবং ক্ষেত্রবিশেষ তিনজন পরীক্ষকের খাতা মূল্যায়নের কারণে একটু বিলম্ব হয়েছে। ২০১৭ সালের ২৯ ডিসেম্বর ৩৮তম বিসিএসের প্রিলিমিনারি পরীক্ষা অনুষ্ঠিত হয়। ২০১৮ সালের ২৮ ফেব্রুয়ারি ফল প্রকাশ করে পিএসসি। এতে ১৬ হাজার ২৮৬ জন উত্তীর্ণ হন। গতবছরের ৮ আগস্ট এই বিসিএসের লিখিত পরীক্ষা শুরু হয়।আরো পড়ুন : অন্যদিকে, ঈদের আগেই ৩৭তম বিসিএস নন-ক্যাডারের তালিকা প্রকাশের প্রস্তুতিও চলছে বলে জানিয়েছে পিএসসি। গত ১৩ মার্চ ৫৭৮ জনকে প্রথম শ্রেণির পদে নিয়োগের সুপারিশের পর দ্বিতীয় তালিকাটি প্রকাশিত হতে যাচ্ছে। ২০১৮ সালের ১২ জুন ৩৭তম বিসিএসের চূড়ান্ত ফল প্রকাশ করা হয়। এতে ১৩১৪ জন ক্যাডার পান। বাকি ৩ হাজার ৪৫৪ জনকে নন-ক্যাডারে অপেক্ষমাণ রাখা হয়েছে। পদ পাওয়া সাপেক্ষে তাদেরকে পর্যায়ক্রমে নিয়োগের সুপারিশ করবে পিএসসি। পিএসসির সংশ্লিষ্টরা বলছেন, নন-ক্যাডারে আবেদনকারীদের বেশিরভাগ এবার চাকরি পেতে পারেন। অপেক্ষমাণদের চাকরির লক্ষ্যে সর্বোচ্চ চেষ্টা করা হচ্ছে।ইত্তেফাক/ইউবি



41777,57594
কিমের ‘ছোট অস্ত্রে’ বিরক্ত নই: ট্রাম্প
বিশ্ব সংবাদ
প্রকাশ : ২৭ মে ২০১৯, ০৯:২৫
মার্কিন প্রেসিডেন্ট ডোনাল্ড ট্রাম্প উত্তর কোরিয়ার ক্ষেপণাস্ত্র পরীক্ষাকে ছোট বিষয় বলে উড়িয়ে দিয়েছেন। ট্রাম্প বলেছেন, উত্তর কোরিয়ার ছোট ক্ষেপণাস্ত্র পরীক্ষাতে তিনি বিরক্ত নন।রবিবার রাষ্ট্রীয় সফরে জাপান পৌঁছনোর পর ট্রাম্প এক টুইট বার্তায় এসব উল্লেখ করেন।ট্রাম্প তার টুইটারে বলেন, ‘উত্তর কোরিয়া কিছু ছোট অস্ত্র পরীক্ষা করেছে যাতে আমার কিছু লোকজন বিরক্ত কিন্তু আমি বিরক্ত নই।’টুইটারে ট্রাম্প আরো লিখেছেন, চেয়ারম্যান কিম-এর উপর আমার আস্থা আছে যে তিনি তাঁর প্রতিশ্রুতি রাখবেন।তবে উত্তর কোরিয়ার অস্ত্র সংক্রান্ত বিষয়ে মার্কিন জাতীয় নিরাপত্তা উপদেষ্টা জন বোল্টনের বক্তব্য এবং ট্রাম্প-এর বক্তব্য পুরোপুরি উল্টো। বোল্টন বলেন, ক্ষেপণাস্ত্র উৎক্ষেপণের মাধ্যমে উত্তর কোরিয়া জাতিসংঘ সনদের লঙ্ঘন করেছে। উত্তর কোরিয়ার পারমাণবিক কর্মসূচিতে 'লাগাম টানতে' গত বছরে প্রথম বারের মত সিঙ্গাপুরে বৈঠকে বসেন উত্তর কোরিয়ার নেতা কিম জন উন ও প্রেসিডেন্ট ট্রাম্প।  আরো পড়ুন: এরপর দুই দেশের মধ্যে সম্পর্কের উন্নতি ঘটলেও চলতি বছরে ভিয়েতনামে বৈঠকে কোন ধরনের চুক্তি ছাড়া ভেস্তে যায় ট্রাম্প-কিম বৈঠক। এরপর দেশ দুইটির মধ্যে ফের সম্পর্কের অবনতি ঘটে। ইত্তেফাক/এসআর 



41778,57595
হাতীবান্ধায় বন্দুকযুদ্ধে মাদকবিক্রেতা গুলিবিদ্ধ
সারাদেশ
প্রকাশ : ২৭ মে ২০১৯, ০৯:৪৩
লালমনিরহাটের হাতীবান্ধায় পুলিশের সঙ্গে বন্দুকযুদ্ধে আবুল কালাম (৩৫) নামে এক মাদক ব্যবসায়ী গুলিবিদ্ধ হয়েছেন।  রবিবার দিবাগত রাত ২টার দিকে উপজেলার চান্নাত পাটিকাপাড়া এলাকায় এ ঘটনা ঘটে।আবুল কালাম উপজেলার উত্তর জাওরানী গ্রামের শামছুল হকের ছেলে। এ সময় ঘটনাস্থল থেকে ৫ কেজি গাঁজা ও ৫০পিস ইয়াবা উদ্ধার করেছে পুলিশ।  তার বিরুদ্ধে বিরুদ্ধে থানায় সাতটি মাদক মামলা রয়েছে।হাতীবান্ধা থানার অফিসার ইনচার্জ (ওসি) ওমর ফারুক জানান, উপজেলার চান্নাত পাটিকাপাড়া এলাকায় মাদক ব্যবসায়ীরা অবস্থান করছিল। খবর পেয়ে ‍পুলিশ সেখানে অভিযান চালায়। অভিযানের বিষয়টি টের পেয়ে মাদক ব্যবসায়ীরা পুলিশ উপর হামলা চালায়। পুলিশও আত্মরক্ষার্থে গুলি ছোড়ে। এতে আবুল কালামের দুই পায়ে গুলি লাগে।তিনি আরো জানান, এ ঘটনায় হাতীবান্ধা থানার উপ-পরিদর্শক (এসআই) মিজানুর রহমান মিজান ও কনস্টেবল জাহিদুল ইসলাম আহত হন।ইত্তেফাক/ইউবি



41779,57596
লোকসানে ধান বিক্রি করছেন হাওড়দ্বীপ খালিয়াজুরীর কৃষকরা
সারাদেশ
প্রকাশ : ২৭ মে ২০১৯, ০৯:৫২
উৎপাদন খরচের চেয়ে অন্তত ৩শ টাকা লোকসানে প্রতি মণ ধান বিক্রি করছেন নেত্রকোণার হাওড়দ্বীপ খালিয়াজুরীর কৃষকগোষ্ঠী। এখানে সরকারিভাবে পর্যাপ্ত পরিমাণে ধান না কেনায় স্থানীয় ব্যবসায়ীদের কাছে লোকসান দিয়েই ধান বিক্রি করতে বাধ্য হচ্ছেন কৃষক।ঘামঝড়ানো পরিশ্রম আর ধার-দেনা করে ফলানো ধান কম দামে বিক্রি করে কৃষকের হৃদয়  ফেটে যাবার দশায় পরিণত হয়েছে বলে জানিয়েছেন ভূক্তভোগি অনেকেই।আরও পড়ুন: তানোরে ছেলের লাঠির আঘাতে প্রাণ হারাল মাকৃষকরা জানায়, খালিয়াজুরীতে এবারের এ বোরো মৌসুমে প্রতি মণ ধান উৎপানে খরচ পড়েছে কমপক্ষে ৯শ টাকা। কিন্তু এ ধান বিক্রি করতে হচ্ছে মণ প্রতি সর্বোচ্চ ছয়শ টাকা দরে। এ হিসেবে এক মণ ধানে তাদের লোকসান গুনতে হচ্ছে ৩শ টাকা।খালিয়াজুরী উপজেলা কৃষি কর্মকর্তা মো. শফিকুল ইসলাম জানান, এ উপজেলায় এবার বোরো উৎপাদন হয়েছে ৬৩ হাজার ৫শ ৯২ মেট্রিক টন। এখানে ধানের চাহিদা রয়েছে বছরে ১৭ হাজার ৩শ ৩৯ মেট্রিক টন। এ হিসাবে এখানে উদ্ধৃত আছে ৪৬ হাজার ২শ ৪৩ মেট্রিক টন ধান। বিপুল পরিমাণ ধান উদ্ধৃত থাকলেও সরকারি ক্রয় কেন্দ্রে ১ হাজার ৪০ টাকা মণ দরে এখানে এবার কেনা হচ্ছে মাত্র ৫শ ৯৭ মেট্রিক টন ধান। উদ্ধৃত ধান বাধ্য হয়েই কৃষককে বিক্রি করতে হবে স্থানীয় ব্যবসা প্রতিষ্ঠান কিংবা ফড়িয়া ব্যবসায়িদের কাছে। তিনি আরো জানান, ওই সব ব্যবসায়িরা কোন অবস্থাতেই এবছর ৬শ টাকা মণ দরের চেয়ে বেশি দামে ধান কিনতে চাইছেন না।খালিয়াজুরী সদরের বানিয়াপাড়া গ্রামের ইউপি সদস্য অজিত সরকার জানান, তিনি এবার ১০ একর বোরো জমি আবাদ করে ধান পেয়েছেন মাত্র দেড়শ মণ। এ ধান বিক্রি হয়েছে ৬শ টাকা মণ দরে। তার ধান ফলাতে প্রতি মণে খরচ পড়েছে ১ হজার টাকা। খালিয়াজুরী সদরের দীঘলহাটি গ্রামের কৃষক মলয় চৌধুরী জানান, তার ১৬ একর জমিতে এবার ধান হয়েছে ২শ ৫২ মণ। এ ধান উৎপাদন করতে খরচ হয়েছে ২ লাখ ১২ হাজার টাকা। অথচ, তা বিক্রি করে পাওয়া গেছে মাত্র ১ লাখ ৬৩ হাজার ৮শ টাকা।খোঁজ নিয়ে জানা গেছে, উপজেলার চাকুয়া গ্রামের কৃষক হীরালাল, আমানীপুর গ্রামের ফখরুল ইলাম, উদয়পুর গ্রামের প্রান্তোষ সামন্তসহ অসংখ্য কৃষক এবার প্রতি মণ ধান ৩শ থেকে ৪শ টাকা লোকসানে বিক্রি করছেন। কৃষকের কেন এত টাকা লোকসান হচ্ছে ? এমন প্রশ্নের জবাবে স্থানীয় কৃষি বিভাগ ও কৃষকরা জানান, এবার ফলন কম হয়েছে কোল্ড ইনজুরির কারণে। তাই জমিতে  অল্প পরিমাণ ধান উৎপাদন হওয়ায় খরচ বেড়েছে।অন্যদিকে,  বাজারে ধানের দাম কম। এছাড়া ফড়িয়া ব্যবসায়ীরা দাঁড়ি পাল্লা দিয়ে মেপে ওজনে ধান বেশি নেয়। এসব কারণে ধানে লোকসান গুনতে হচ্ছে কৃষককে।খালিয়াজুরী উপজেলা পরিষদ চেয়ারম্যান গোলাম কিবরিয়া জব্বার বলেন, সমস্যা যেন এখানকার কৃষকের পিছু ছাড়ছে না। বিগত ১৫ বছরে এখানে অকাল বন্যা, শিলাবৃষ্টি ও রোগ বালাইয়ে ফসল নষ্ট হয়েছে ৯ বার। এবার ক্ষতি হলো চিটায়। একমাত্র বোরো ফসলের উপর নির্ভরশীল এ হাওড় পাড়ে কৃষকদের ধানের ন্যায্য মূল্য সরকারিভাবে নিশ্চয়তা দেয়া উচিৎ।ইত্তেফাক/এমআরএম



41780,57597
গ্রীনলাইন পরিবহনের বাস চাপায় মোটরসাইকেল আরোহী নিহত
সারাদেশ
প্রকাশ : ২৭ মে ২০১৯, ১০:০১
মানিকগঞ্জের ঘিওর উপজেলায় বাস চাপায় ছোটন (১৫) নামে এক কিশোর মোটরসাইকেল আরোহী নিহত হয়েছে বলে জানা গেছে। রবিবার রাত আটটার দিকে ঢাকা-আরিচা মহাসড়কে এ দুর্ঘটনা ঘটে।নিহত ছোটন মানিকগঞ্জ সদর উপজেলার মুলজান এলাকার পারভেজ খান পাবেলের ছেলে।বরংগাইল হাইওয়ে পুলিশ ফাঁড়ির ইনচার্জ ইয়ামিন উদ দৌলা জানান, ছোটন ও ছামিউল দুই বন্ধু মোটরসাইকেল নিয়ে পাটুরিয়ার দিকে যাচ্ছিলেন। মহাসড়কের তরা এলাকায় পেছন দিক থেকে আসা গ্রীনলাইন পরিবহনের বাসচাপায় আহত হন তারা।তিনি আরো জানান, পরে মানিকগঞ্জ জেলা হাসপাতালে চিকিৎসাধীন অবস্থায় মারা যায় ছোটন। ছামিউল সাভারের একটি বেসরকারি হাসপাতালে চিকিৎসাধীন রয়েছে।ইত্তেফাক/এএম



41781,57598
এবার নামাজ থেকে ফেরার পথে ভারতে মুসলিম ব্যক্তিকে মারধর
বিশ্ব সংবাদ
প্রকাশ : ২৭ মে ২০১৯, ১০:০৩
এবার নামাজ থেকে ফেরার পথে ভারতে এক মুসলিম ব্যক্তিকে বেধড়ক মারধরের অভিযোগ উঠেছে। শনিবার রাতে দেশটির গুরুগ্রামে এ ঘটনা ঘটেছে বলে খবরে বলা হয়েছে। খবর দ্য হিন্দু। মারধরের শিকার মোহাম্মদ বরকত নামের ওই ব্যক্তি জানান, নামাজ শেষে মাথায় টুপি পড়ে ফিরছিলেন, পথিমধ্যে একদল অজ্ঞাত ব্যক্তি তার পথরোধ করে। এরমধ্যে একজন অকথ্য ভাষায় ডাক দিয়ে বলে এই এলাকায় টুপি পড়া নিষেধ। বরকত  বলেন, আমি নামাজ থেকে ফেরার কথা বললে ওই ব্যক্তি আমায় মারধর করে এবং আমায় ‘ভারত মাতা কি জয়’ এবং ‘জয় শ্রীরাম’ বলতে জোর করে। তাতে আমি রাজি নাহলে আমায় শূকরের মাংস খাওয়ানোর হুমকি দেয়। এরপর বরকত সেখান থেকে পালাতে চেষ্টা করলে ওই ব্যক্তি তার জামা ছিড়ে নেয়। একপর্যায়ে কান্নায় ভেঙে পড়লে ওই ব্যক্তিরা চলে যায়।  বরকতের চাচাতো ভাই এরপর এসে তাকে উদ্ধার করে হাসপাতালে নিয়ে যায়। হাসপাতাল কর্তৃপক্ষ এরপর পুলিশে খবর দেয়।আরো পড়ুন: এ ঘটনায় মামলা দায়ের হলেও এখন পর্যন্ত কাউকে গ্রেপ্তার করা হয়নি বলে খবরে বলা হয়েছে।ইত্তেফাক/এসআর 



41782,57599
পন্টিংয়ের চোখে ‘বিপজ্জনক’ সাকিব
খেলা
প্রকাশ : ২৭ মে ২০১৯, ১০:১২
অস্ট্রেলিয়ার দুইবারের বিশ্বকাপ জয়ী অধিনায়ক রিকি পন্টিং। বিশ্বকাপের ইতিহাসে সবচেয়ে বেশি ম্যাচ খেলার অভিজ্ঞতা রয়েছে তার। এবারো বিশ্বকাপে আছেন পন্টিং। অস্ট্রেলিয়া দলের সহকারী কোচের ভূমিকায় রয়েছেন তিনি। সম্প্রতি বিশ্বকাপের দলগুলোর ‘বিপজ্জনক’ খেলোয়াড় নিয়ে ক্রিকেট অস্ট্রেলিয়ার ওয়েবসাইটের ধারাবাহিক আয়োজনে অংশ নিচ্ছেন পন্টিং। এ আয়োজনে বাংলাদেশের বিপজ্জনক ক্রিকেটার হিসেবে সাকিব আল হাসানকে বেছে নিয়েছেন সাবেক এই অস্ট্রেলিয়ান অধিনায়ক। বিশ্বকাপের অন্য দলগুলোকে সাকিব সম্পর্কে হুঁশিয়ার করে দিয়েছেন তিনি।বাংলাদেশ দলে সাকিব নির্ভরতা এখন আগের মতো নেই। এই চলতি মাসে আয়ারল্যান্ডে নিজেদের ইতিহাসে প্রথমবার ত্রিদেশীয় সিরিজের ট্রফি জিতেছে বাংলাদেশ সাকিবকে ছাড়াই। ফাইনালে ওয়েস্ট ইন্ডিজকে হারিয়েছে মাশরাফির বাহিনী সময়ের সেরা ক্রিকেটারকে ছাড়াই।যদিও ফাইনালের আগে ত্রিদেশীয় সিরিজের পারফরম্যান্সেই শীর্ষ অলরাউন্ডার হয়ে এবার বিশ্বকাপে যাচ্ছেন সাকিব। তাই পন্টিংয়ের চোখে বাংলাদেশের বড় অস্ত্র এই বাঁহাতি ক্রিকেটার। পন্টিং বলেছেন, ‘বাংলাদেশের হয়ে সাকিব বিপজ্জনক। সে অনেক দিন ধরেই খেলছে। মাঠের নানা প্রান্ত দিয়ে রান করতে পারে। স্কয়ারে খুব শক্তিশালী। এ ছাড়া ব্যাকওয়ার্ড পয়েন্ট ও থার্ডম্যানেও ভালো খেলে।’বল হাতে অন্যসব স্পিনারদের চেয়ে সাকিবকে আলাদাভাবে মূল্যায়ন করছেন পন্টিং। এই বাঁহাতি স্পিনারের উইকেট নেয়ার ক্ষমতা মনে ধরেছে তার। অস্ট্রেলিয়ান এই সাবেক ক্রিকেটার বলেছেন, ‘সাকিব কতটা চালাক তা বোঝা যায় হাতে বল থাকলে। বলে অতটা বাঁক নেই কিন্তু অসাধারণ গতি-বৈচিত্র্য। সব সময় আক্রমণাত্মক। অন্য স্পিনারদের চেয়ে আর্ম বল অনেক বেশি ব্যবহার করে। তবে এখন বাকি স্পিনারদের চেয়ে সে আলাদা। বেশিরভাগ স্পিনার রান আটকাতে চায়। কিন্তু সে (সাকিব) অন্যভাবে ভেবে থাকে। প্রথম কয়েকটি বলে সে আপনাকে ক্রিজে রাখবে। এরপর গতি-বৈচিত্র্য এনে অপেক্ষা করবে কখন ব্যাটসম্যান তাকে মারতে আসবে।’আরো পড়ুন : প্রায় এক যুগ আন্তর্জাতিক ক্রিকেট খেলার অভিজ্ঞতা রয়েছে সাকিবের। এছাড়া বিশ্বের বিভিন্ন টি-২০ লিগে খেলেছেন তিনি। পন্টিংয়ের মতে, বিশ্বকাপে এই অভিজ্ঞতাও সাকিবকে সাহায্য করবে। এছাড়া তামিমও বাংলাদেশের হয়ে ভালো করবেন আশা করছেন পন্টিং। তিনি বলেছেন, ‘সাকিব অনেক দিন ধরে আন্তর্জাতিক ক্রিকেট খেলছে। আইপিএল ও বিগ ব্যাশেও খেলছে অনেক দিন ধরে। তার অভিজ্ঞতা কাজে লাগবে বাংলাদেশ দলের জন্য। সে ও তামিম ইকবাল বিশ্বকাপে ভালো করতে পারে বলে মনে করি।’ ইত্তেফাক/ইউবি



41783,57600
বৃষ্টিতে পরিত্যক্ত বাংলাদেশের প্রস্তুতি ম্যাচ
খেলা
প্রকাশ : ২৭ মে ২০১৯, ১০:২১
সকাল থেকে কার্ডিফের আকাশে ছিল বৃষ্টির ঘনঘটা। দুপুর অব্দি থেমে থেমে চলল প্রকৃতির কান্না। গতকাল অব্যাহত বৃষ্টি ও আউটফিল্ড খেলার অনুপযুক্ত হওয়ায় শেষ পর্যন্ত পরিত্যক্ত হয়েছে বাংলাদেশ-পাকিস্তান প্রস্তুতি ম্যাচ। বাংলাদেশ সময় সন্ধ্যা ৭টায় ম্যাচ পরিত্যক্ত ঘোষণা করা হয়।বৃষ্টির কারণে এই ম্যাচে টসও হয়নি। তাই বিশ্বকাপে বাংলাদেশের প্রথম প্রস্তুতি ম্যাচটি বৃষ্টির পেটে গলিয়ে গেল। আগামীকাল কার্ডিফের সোফিয়া গার্ডেন্সে নিজেদের দ্বিতীয় প্রস্তুতি ম্যাচে ভারতের বিরুদ্ধে খেলতে নামবে মাশরাফি বাহিনী।বৃষ্টিতে ম্যাচ মাঠে না গড়ানোর ফলে কার্ডিফের গ্যালারিতে হাজির হওয়া দর্শকদের ফিরতে হয়েছে হতাশা নিয়ে। যেমনটা ভারতের বেঙ্গালুরুর জয়েশ, কর্মসূত্রে গত দু’বছর ধরে থাকেন লন্ডনে। ভীষণ ক্রিকেট পাগল। গতকাল রবিবার জয়েশকে পাওয়া গেল কার্ডিফ ওয়েলস স্টেডিয়ামের গ্যালারিতে। বাংলাদেশ-পাকিস্তানের প্রস্তুতি ম্যাচটি দেখার আশায় প্রায় ২০০ কিলোমিটার ট্রেন ভ্রমণ করে কার্ডিফে ছুটে এসেছেন তিনি। তবে বৃষ্টির কারণে তার আর খেলা দেখা হয়নি। হতাশ হয়ে গতকালই তিনি লন্ডনে ফিরে গেছেন।আরও পড়ুন : এ প্রতিবেদককে জয়েশ বলেন, যদিও আজ আমার দেশের খেলা ছিল না। তবে রবিবার সাপ্তাহিক ছুটির দিন হওয়ায় খেলা দেখার জন্য এসেছিলাম। জয়েশের মতো গতকাল অনেকেই পরিবার নিয়ে খেলা দেখতে এসে হতাশ হয়েছেন। বৃষ্টি থেমে যাবে, এই আশা নিয়ে তারা ঘণ্টার পর ঘণ্টা গ্যালারিতে বসে গল্পগুজব করে সময় পার করেছেন।স্টেডিয়ামের বাইরে কথা হয় বাংলাদেশি দুই বন্ধু দিনার ও ইয়াকুবের সাথে। এক পতাকা বিক্রেতার কাছ থেকে দরদাম করে বাংলাদেশের জাতীয় পতাকা কিনছিলেন তারা। দুজনই কার্ডিফে থাকেন। টাইগারদের সমর্থন করার জন্য মাঠে এসেছিলেন। তাদেরও আশায় গুড়ে বালি ফেলেছে প্রকৃতি।নিজের ছোট ছোট তিন ছেলেমেয়ে নিয়ে মাঠে এসেছেন পাকিস্তানী নারী জাহরা। তবে মজার ব্যাপার হলো তার বাচ্চাদের হাতে বাংলাদেশি পতাকা। জানতে চাইলে হেসে দিয়ে বলেন, ওদের বাবা বাংলাদেশের মানুষ। তাই ওরাও বাবার দেশকেই সাপোর্ট করবে।কথা হয় মাঠের অদূরে দাঁড়িয়ে থাকা পতাকা বিক্রেতা লোবোর সাথে। তিনিও পাকিস্তানের নাগরিক কিন্তু থাকেন কার্ডিফে। জানালেন, প্রতিটি পতাকার দাম ২ পাউন্ড যা বাংলাদেশি টাকায় প্রায় ২২৫ টাকার সমান। পাশের আরেক কৃষ্ণাঙ্গ পতাকা বিক্রেতা জানালেন, কার্ডিফে বসবাসরত পাকিস্তানীদের চেয়ে বাংলাদেশিরাই বেশি ক্রিকেট দেখে। তাই তিনি বাংলাদেশের জাতীয় পতাকা বেশি করে এনেছেন। তবে বৃষ্টির কারণে তার সব আশা শেষ। সকাল থেকে এ পর্যন্ত মাত্র চার/পাঁচটা পতাকা বিক্রি হয়েছে। তবে মঙ্গলবার ভারতের সাথে খেলার দিন বৃষ্টি হবে না বলেই তার আশা।ইত্তেফাক/কেআই



41784,57601
ছাত্রলীগের পদবঞ্চিতদের ফের রাজু ভাস্কর্যে অবস্থান
শিক্ষা
প্রকাশ : ২৭ মে ২০১৯, ১০:৩০
ছাত্রলীগের কমিটিতে পদবঞ্চিত ও প্রত্যাশিত পদ না পাওয়া নেতাকর্মীরা ফের ঢাকা বিশ্ববিদ্যালয়ে রাজু ভাস্কর্যের সামনে অবস্থান নিয়েছে। বিতর্কিতদের বহিষ্কার এবং সেসব পদে ত্যাগী কর্মীদের পদায়ন না করেই সংগঠনটির নতুন কমিটি নিয়ে সোমবার সকাল ১১টায় বঙ্গবন্ধুর প্রতিকৃতিতে শ্রদ্ধাঞ্জলি নিবেদনের যে ঘোষণা দেওয়া হয়েছে তার প্রতিবাদে রবিবার রাত সোয়া ১টার দিকে তারা অবস্থান নেন।
 
এর আগে রাতে ছাত্রলীগের কেন্দ্রীয় সভাপতি ও সাধারণ সম্পাদকের স্বাক্ষর করা একটি সংবাদ বিজ্ঞপ্তিতে জানানো হয়, নবগঠিত পূর্ণাঙ্গ কমিটির সবাইকে নিয়ে মঙ্গলবার সকালে ধানমণ্ডির ৩২ নম্বরে জাতির জনক বঙ্গবন্ধু শেখ মুজিবুর রহমানের প্রতিকৃতিতে শ্রদ্ধাঞ্জলি নিবেদন করা হবে। এ বিজ্ঞপ্তির প্রতিক্রিয়ায় ঢাকা বিশ্ববিদ্যালয়ের রাজু ভাস্কর্যের পাদদেশে অবস্থান নিয়ে বিক্ষোভ শুরু করেন পদবঞ্চিতরাআরও পড়ুন: ৪১তম বিসিএসের বিজ্ঞপ্তি আগস্টেপ্রসঙ্গত, গত ১৩ মে সংগঠনের ৩০১ সদস্যের পূর্ণাঙ্গ কমিটি ঘোষণা করা হয়। ওই দিন সন্ধ্যায় ঢাকা বিশ্ববিদ্যালয়ের মধুর ক্যান্টিনে পদবঞ্চিত ও প্রত্যাশিত পদ না পাওয়া ছাত্রলীগের বিক্ষুব্ধ নেতাকর্মীরা সংবাদ সম্মেলন করতে গেলে সংগঠনের বর্তমান সভাপতি ও সাধারণ সম্পাদকের অনুসারীরা তাদের ওপর হামলা চালান। এতে কয়েকজন নারী নেত্রীসহ ১০-১২ জন আহত হন। এ ঘটনার পর থেকে আন্দোলনে নামেন পদবঞ্চিতরা। পরে আওয়ামী লীগের জ্যেষ্ঠ নেতাদের আশ্বাসে তারা আন্দোলন থেকে সরে দাঁড়ান।ইত্তেফাক/এমআরএম



41785,57602
আগেই বলেছিলাম ৩০০ আসন পাবো: মোদি
বিশ্ব সংবাদ
প্রকাশ : ২৭ মে ২০১৯, ১০:৪৪
বিপুল সংখ্যাগরিষ্ঠতা নিয়ে ক্ষমতায় ফিরে আসার ঘটনাকে দায়িত্ব বেড়ে যাওয়া হিসেবেই দেখছেন ভারতের প্রধানমন্ত্রী নরেন্দ্র মোদি। এছাড়া মোদি বলেছেন, নির্বাচনের আমি যখন বলেছিলাম ৩০০ আসন পাব সে সময় অনেকেরই তা বিশ্বাস হয়নি। কিন্তু ফলাফলেই  সব স্পষ্ট হয়ে গিয়েছে। খবর এনডিটিভির।    নির্বাচনী সাফল্যের পর গতকাল রবিবার আমেদাবাদের এক জনসভায় দেশটির প্রধানমন্ত্রী মোদি এসব কথা বলেন।তিনি বলেন, সাধারণ মানুষ আমাদের যে দায়িত্ব দিয়েছেন তা পালন করতে হবে। আগামী পাঁচ বছরের মধ্যে তাদের চাহিদা পূরণ করতে হবে আমাদের।এসময় তিনি জানান, আগামী পাঁচ বছর ‘জন ভাগিদারী এবং জনচেতনা' এই দুটি বিষয়কে সামনে রেখেই পরিচালিত হবে তাঁর সরকার। মোদি আরো বলেন, গুজরাটের মানুষ আমাকে যে ভালোবাসা দিয়েছেন তা আমার কাছে সব সময় বিশেষ আমি এবারও এখানে দর্শন করতে এসেছি।আমেদাবাদে জনসভা করার আগে গান্ধীনগরের বাড়ি গিয়ে মা হীরাবেনের সঙ্গে দেখা করেন মোদি।ইত্তেফাক/এসআর  



41786,57603
ইয়েমেনে হামলায় ৭ শিশু নিহত : ইউনিসেফ
বিশ্ব সংবাদ
প্রকাশ : ২৭ মে ২০১৯, ১০:৫১
ইয়েমেনের তায়েজ নগরীতে গত সপ্তাহে এক হামলায় সাত শিশু নিহত হয়েছে। রবিবার জাতিসংঘের শিশু বিষয়ক সংস্থা এক বিবৃতিতে একথা জানিয়েছে। খবর এএফপি’র। ইউনিসেফ আরো জানায়, নিহতদের বয়স ৪ বছর থেকে ১৪ বছরের মধ্যে। ‘শুক্রবার মাবিয়া জেলায় এক হামলায় তারা নিহত হয়।’মৃতের সংখ্যা আরো বাড়তে পারে উল্লেখ করে ইউনিসেফ জানায়, ‘এনিয়ে গত ১০ দিনে তায়েজ ও সানার কাছে সহিংসতায় শিশু নিহত হওয়ার সংখ্যা বেড়ে ২৭-এ দাঁড়ালো।’ইয়েমেনের চার বছরের সংঘাতে ভয়াবহ মানবিক বিপর্যয় দেখা দিয়েছে। ফলে দেশটির দুই-তৃতীয়াংশ মানুষের ত্রাণ সহায়তার প্রয়োজন।এ সংঘাতে দেশটির হাজার হাজার মানুষ প্রাণ হারিয়েছে। এদের অধিকাংশই বেসামরিক লোক।ইত্তেফাক/এসআর 



41787,57604
দিনাজপুরে ট্রাকের ধাক্কায় ২ মোটরসাইকেল আরোহী নিহত
সারাদেশ
প্রকাশ : ২৭ মে ২০১৯, ১১:০৬
দিনাজপুরে ট্রাকের ধাক্কায় মোটরসাইকেলের দুই আরোহী নিহত হয়েছেন। সোমবার ভোর সাড়ে ৫টার দিকে সদর উপজেলার কাউগাঁ মোড় এলাকায় এ দুর্ঘটনা ঘটে।নিহতরা হলেন– দিনাজপুর সদর উপজেলার বনতাড়া এলাকার আমিজ আলী (৩৫) ও চিরিরবন্দর উপজেলার আমতলী এলাকার কিতাব উদ্দিনের ছেলে আব্দুস সামাদ (৬০)।আরও পড়ুন: পন্টিংয়ের চোখে ‘বিপজ্জনক’ সাকিবপুলিশ জানায়, ভোরে ওই দু'জন মোটরসাইকেলে করে দিনাজপুর শহরের দিকে আসছিলেন। পথে কাউগাঁ মোড় এলাকায় ফুলবাড়ীগামী একটি ট্রাক তাদের মোটরসাইকেলকে ধাক্কা দিলে ঘটনাস্থলেই তাদের মৃত্যু হয়। দুর্ঘটনার বিষয়টি নিশ্চিত করেছেন দিনাজপুর কোতোয়ালী থানার পরিদর্শক (তদন্ত) বজলুর রশিদ।ইত্তেফাক/এমআরএম



41788,57605
ঢাকায় পুলিশের ওপর হামলার দায় স্বীকার আইএসের
বিশ্ব সংবাদ
প্রকাশ : ২৭ মে ২০১৯, ১১:৩১
বাংলাদেশের রাজধানী ঢাকার মালিবাগের মোড়ে পুলিশের একটি গাড়ির কাছে বিস্ফোরণের ঘটনার দায় স্বীকার করেছে ইসলামিক স্টেট (আইএস)।  গতকাল রবিবার রাতে পুলিশের গাড়িতে হামলার ঘটনায় দায়িত্বরত এক নারী পুলিশ ও রিকশা চালকসহ তিনজন আহত হয়। ইসলামিক স্টেট গ্রুপের কর্মকাণ্ড পর্যবেক্ষণকারী যুক্তরাষ্ট্র ভিত্তিক সাইট ইন্টেলিজেন্স জানিয়েছে, আইএস ওই ঘটনার দায় স্বীকার করেছে। টুইটারে সাইট ইনটেল গ্রুপের অ্যাকাউন্ট থেকে মালিবাগের হামলার দায় স্বীকারের কথা জানিয়ে টুইট করা হয়েছে।এর আগে গত ২৯ এপ্রিল রাতে ঢাকার গুলিস্তান এলাকায় পুলিশের ওপর ককটেল বিস্ফোরণের ঘটনায় তিনজন পুলিশ সদস্য আহত হন। সেসময় ওই ঘটনার দায় স্বীকার করেছিল আইএস।   এদিকে এ ঘটনার পরপরই গতকাল পুলিশের অপরাধ তদন্ত (সিআইডি) শাখার একটি টিম ঘটনাস্থলে যায়। তারা বোমার ধরন পরীক্ষা-নিরীক্ষা করছেন এবং কে বা কারা এ হামলা চালিয়েছে সে ব্যাপারেও তথ্য নিচ্ছেন।    পুলিশের মতিঝিল বিভাগের অতিরিক্ত উপকমিশনার শিবলি নোমান জানান, রাত নয়টার দিকে পুলিশের একটি গাড়ি মালিবাগ মোড়ে দাঁড়িয়ে ছিল। পাশেই এএসআই রাশেদা দায়িত্বরত ছিলেন। হঠাত্ ওই গাড়ির কাছে একটি বিস্ফোরণের ঘটনা ঘটে। বিস্ফোরণের ফলে রাশেদা পায়ে এবং লাল মিয়ার মাথায় আঘাত পান। রাশেদাকে রাজারবাগ পুলিশ লাইনস হাসপাতালে পাঠানো হয়েছে। আর লাল মিয়াকে ঢাকা মেডিকেল কলেজ হাসপাতালে নেওয়া হয়। এটা নাশকতার ঘটনা কিনা এমন প্রশ্নের জবাবে তিনি বলেন, বিষয়টি এখনো পরিষ্কার নয়। এটা বোমা নাকি ককটেল সেটাও জানা যায়নি।অপরদিকে পুলিশের ওই গাড়ির চালক কনস্টেবল শফিক জানান, ফ্লাইওভারের ওপর থেকে কে বা কারা কী যেন ছুঁড়ে মারে। এতে মুহূর্তেই বিকট শব্দ হয় এবং গাড়িতে আগুন ধরে যায়। এ সময় ওই বিস্ফোরণের কারণে আশপাশের দালানের গ্লাসও ভেঙ্গে গেছে।আহত রাশেদা জানান, তিনি রাস্তায় দায়িত্বরত ছিলেন। এ সময় একটি ককটেল তাঁর পাশেই বিস্ফোরিত হয়। এতে তাঁর পায়ে আঘাত লাগে। পাশে পুলিশের গাড়ির পেছনে কিছুটা আগুন ধরে যায়। আরো পড়ুন: আহত রিকশাচালক লাল মিয়া জানান, তাঁর বাসা তেজকুনিপাড়ায়। রিকশা নিয়ে মালিবাগ মোড়ে বসেছিলেন। এমন সময়ে বিস্ফোরণ হয়। এতে তাঁর মাথায় আঘাত লাগে। তবে কাউকে তিনি দেখেননি।ইত্তেফাক/এসআর  



41789,57606
ছেলেদের ছাড়াতে গিয়ে প্রতিপক্ষের গুলিতে বাবা নিহত
সারাদেশ
প্রকাশ : ২৭ মে ২০১৯, ১১:৩৩
প্রতিপক্ষের হাতে আটক ছেলেদের ছাড়াতে গিয়ে কিশোরগঞ্জের নিকলীতে খোকন মিয়া (৪২) নামে এক যুবক নিহত হয়েছেন। রবিবার সন্ধ্যায় এ হত্যাকাণ্ডের শিকার হন খোকন মিয়া। হামলায় গুলিবিদ্ধ তার ভাই আফজাল হোসেনও গুরুতর আহত। তিনি কিশোরগঞ্জ জেনারেল হাসপাতালে চিকিৎসাধীন।পুলিশ ও এলাকাবাসী জানায়, ভাটিভড়াটিয়া মুন্সিপাড়া গ্রামের তাহের আলী ও সিরাজপাড়ার খোকনের লোকজনের মধ্যে এলাকায় আধিপত্য বিস্তার নিয়ে অনেকদিন ধরে বিরোধ ও মামলা ছিল। তারা আপন চাচাত ভাই। রবিবার বিকালে বরাটিয়া মাঠে খোকনের দুই ছেলে আপন (১৪) ও জীবন (১৬) ফুটবল খেলা দেখতে যায়। এ সময় তাহেরের নাতি ছেলে দিদারের (১৬) সাথে বাকবিতণ্ডা হয় তাদের। পরে দিদার বাড়িতে খবর দিলে তাহেরের লোকজন খোকনের ছেলে আপন ও জীবনকে ধরে তাহেরের বাড়িতে নিয়ে আটকে রাখে।খবর পেয়ে খোকন মিয়া ও চাচাতো ভাই আফজালসহ কয়েকজন আপন ও জীবনকে ছাড়িয়ে আনতে যায়। এ সময় উভয়পক্ষ উত্তেজিত হয়ে উঠলে আগ্নেয়াস্ত্র বের করেন তাহেরের ছেলে ফুয়াদ মিয়া, ভাই শফিকুল (৪০), সোহাগ (৩৮), জসিম (৩৫) ও ওয়াসিম। উত্তেজিত জসিমের বন্দুকের গুলিতে আহত হন খোকন মিয়া ও আফজাল। পরে হাসপাতালে নেয়ার পথে মারা যান খোকন। নিকলী থানা পুলিশ লাশ উদ্ধার করে ময়নাতদন্তের জন্য কিশোরগঞ্জ প্রেরণ করে।নিকলী থানার ওসি নাসির উদ্দিন ভূইয়া জানান, পুলিশ ঘটনাস্থল পরিদর্শন করেছে। এখনো কাউকে আটক করা যায়নি। হত্যা মামলাটি প্রক্রিয়াধীন রয়েছে।ইত্তেফাক/এএম



41790,57607
মাগুরায় ২ ট্রাকের সংঘর্ষে চালক-হেলপার নিহত
সারাদেশ
প্রকাশ : ২৭ মে ২০১৯, ১১:৫৬
মাগুরায় সড়ক দুর্ঘটনায় দুইজন নিহত ও দুইজন আহত হয়েছেন। সোমবার সকাল সাড়ে ৮টার দিকে সদর উপজেলার ইছাখাদা এলাকায় এ দুর্ঘটনা ঘটে। মাগুরা সদর থানার এসআই বিশ্বজিৎ রায় জানান, কুষ্টিয়াগামী একটি ট্রাক সদর উপজেলার ইছাখাদা এলাকায় পৌঁছালে বিপরীত দিক থেকে আসা একটি ট্রাকের সঙ্গে মুখোমুখি সংঘর্ষ হয়। এতে একটি ট্রাকের হেলপার নাইম এবং অপর ট্রাকের চালক মুন্সীগঞ্জের শাহাদত হোসেনসহ চারজন গুরুতর আহত হন। তাদের মাগুরা সদর হাসপাতালে নেওয়া হলে কর্তব্যরত চিকিৎসক নাইম ও শাহাজাহানকে মৃত ঘোষণা করেন। তিনি আরো জানান, আহত দু্ইজনকে মাগুর সদর হাসপাতালে ভর্তি করা হয়েছে। এ ব্যাপারে মামলা দায়েরের প্রস্তুতি চলছে।ইত্তেফাক/ইউবি



41791,57608
শার্শায় দুই সন্তানসহ মায়ের ‘আত্মহত্যা’
সারাদেশ
প্রকাশ : ২৭ মে ২০১৯, ১২:০২
যশোরের শার্শার পল্লীতে পারিবারিক কলহের জের ধরে দুই শিশু সন্তানকে বিষ খাওয়ানোর পর মা নিজেও বিষ খেয়ে আত্মহত্যা করেছে। রবিবার রাত ১১টার দিকে উপজেলার দীঘা চালিতাবাড়ীয়া গ্রামে এ ঘটনা ঘটে। মৃতরা হলেন, দীঘা চালিতাবাড়ীয়া গ্রামের ইব্রাহীমের স্ত্রী হামিদা বেগম (৩৭), মেয়ে শরীফা খাতুন(১১) ও ছেলে সোহান হোসেন(৬)।পুলিশের ধারণা, পারিবারিক কলহের জের ধরে কীটনাশক খেয়ে দুই সন্তান নিয়ে মা আত্মহত্যা করতে পারে। হামিদার স্বামী ইব্রাহীম স্থানীয় কায়বা ইউনিয়ন পরিষদের নিকটে একটি ছোট্র  খুপড়ি ঘরে চা বিক্রি  করে সংসার চালাত।আরও পড়ুন: দিনাজপুরে ট্রাকের ধাক্কায় ২ মোটরসাইকেল আরোহী নিহতস্থানীয়দের বরাদ দিয়ে কায়বা ইউনিয়ন পরিষদের সদস্য নুর মোহাম্মদ জানান, ইব্রাহীম ও হামিদা দম্পতির মধ্যে পারিবারিক কলহ চলছিল।রবিবার এই নিয়ে তাদের মধ্যে দিনভর গণ্ডগোল হয়। এ পর্যায়ে  হামিদার শাশুড়ী জামিলা বেগম  ছেলের পক্ষ নিয়ে  হামিদাকে বেদম মারপিট করে। এতে সে রাগে দুই সন্তান নিয়ে বিষ পানে আত্মহত্যা করে।শার্শা থানার পুলিশ পরিদর্শক এম, মশিউর রহমান জানান, সোমবার সকালে মা, মেয়ে ও ছেলের লাশ উদ্ধার করা হয়েছে। তাদের প্রাথমিক ধারনা পারিবারিক কলহের জের ধরে  কিটনাশক খেয়ে তিনজন আত্মহত্যা করতে পারে তবে ময়নাতদন্ত প্রতিবেদন না পাওয়া পর্যন্ত মৃত্যুর সঠিক কারণ বলা সম্ভব নয়। তিনি আরও জানান, এ ঘটনায় ইব্রাহিমের বাবা আরাফাত হোসেন ও মা মরিয়ম বেগমকে আটক করা হয়েছে।বিষয়টি নিয়ে তদন্ত চলছে।ইত্তেফাক/এমআরএম



41792,57609
নাচের সঙ্গে কোরআন আবৃত্তি সৌদি গায়িকার, সমালোচনার ঝড়
বিশ্ব সংবাদ
প্রকাশ : ২৭ মে ২০১৯, ১২:৩০
মঞ্চে নাচের সঙ্গে কোরআন আবৃত্তি করেছেন সৌদি বংশোদ্ভূত মার্কিন গায়িকা রোটানা তারাবযৌনি। এনিয়ে কড়া সমালোচনার মুখে পড়েছেন তিনি। খবর আল বাওয়া’র।  যুক্তরাষ্ট্রের অ্যারিজোনা প্রদেশে একটি স্টেজ পারফরমেন্সে অংশ নেন রোটানা। এতে তিনি নিজের গানের সঙ্গে নাচেন। একপর্যায়ে গানের শেষে পবিত্র কোরআন থেকে সূরা ফাতিহা আবৃত্তি করেন। এমন পারফর্মের পর সামাজিক যোগাযোগ মাধ্যমে কড়া সমালোচনার মুখে পড়েন রোটানা। অনেক ভক্তই তার এমন কাণ্ড স্বাভাবিকভাবে নিতে পারেননি। টুইটারে কেউ লিখেছেন, তিনি তার সীমা লঙ্ঘন করেছেন।  আবার কেউ বলেছেন, পবিত্র রমজান মাসে এমন ঘটনা মেনে নেয়া যায়না। সত্যি এটা হতাশাজনক।তবে এরমাঝে অনেকে রোটানার প্রশংসা করেছেন। সৌদির প্রচলিত নিয়ম ভেঙে বেরিয়ে আসায় আগে অনেকবার প্রশংসিত হয়েছেন এ সঙ্গীত শিল্পী। বিবিসির ১০০ ক্ষমতাধর নারীর তালিকায়ও জায়গা পান তিনি।আরো পড়ুন: রোটানা তারাবযৌনি একসময় বিশ্বের সবচেয়ে বড় তেল প্রতিষ্ঠান সৌদি আরামকোতে কাজ করতেন। প্রতিষ্ঠানটির আন্তর্জাতিক জনসংযোগ কর্মকর্তা ছিলেন। তবে  পরবর্তীতে চাকরি ছেড়ে গায়িকা হিসেবে আরও পরিচিতি পেতে লস এঞ্জেলেসে পাড়ি জমান।ইত্তেফাক/এসআর  



41793,57610
ঢাকাসহ বিভিন্ন অঞ্চলে বৃষ্টির পূর্বাভাস
জাতীয়
প্রকাশ : ২৭ মে ২০১৯, ১২:৩৬
আজ সোমবার বিকেলের মধ্যে ঢাকা,ময়মনসিংহ এবং সিলেট বিভাগের উপর দিয়ে দমকা হাওয়াসহ বৃষ্টি/বজ্রবৃষ্টিপাত হতে পারে বলে আবহাওয়া অধিদপ্তর জানিয়েছে। যদিও বেলা সোয়া ১২টার দিকে এ প্রতিবেদন তৈরির সময় হালকা বৃষ্টি শুরু হয়। পরে তা থেমে যায়।এদিকে দেশের অভ্যন্তরীণ নদীবন্দর সমূহের জন্য ১ নম্বর সতর্ক সংকেত দেখাতে বলেছে আবহাওয়া অফিস।আরও পড়ুন: শার্শায় দুই সন্তানসহ মায়ের ‘আত্মহত্যা’এক সতর্ক বার্তায় জানানো হয়, রংপুর, টাঙ্গাইল, ময়মনসিংহ, কুমিল্লা এবং সিলেট অঞ্চল সমূহের উপর দিয়ে পশ্চিম অথবা উত্তর-পশ্চিম দিক থেকে ঘন্টায় ৪৫ থেকে ৬০ কিলোমিটার বেগে অস্থায়ীভাবে বৃষ্টি অথবা বজ্রবৃষ্টিসহ দমকা অথবা ঝড়ো হাওয়া বয়ে যেতে পারে।
এসব এলাকার নদীবন্দর সমূহকে ১ নম্বর সতর্ক সংকেত দেখাতে বলা হয়েছে।ইত্তেফাক/এমআরএম



41794,57611
‘কুড়িগ্রাম কেন দারিদ্রের শীর্ষে’
রাজধানী
প্রকাশ : ২৭ মে ২০১৯, ১২:৩৬
‘কুড়িগ্রাম জেলা কেন দারিদ্রের শীর্ষে’ তা জান‌তে চে‌য়ে মানববন্ধন করেছে রেল-নৌ, যোগাযোগ ও পরিবেশ উন্নয়ন গণকমিটি কেন্দ্রীয় নির্বাহী পরিষদ। সোমবার সকালে জাতীয় প্রেসক্লাবের সামনে এ মানববন্ধনের আয়োজন করা হয়।মানববন্ধনে ঢাকাস্থ কুড়িগ্রাম সমিতি মহাসচিব ডলার বলেন, ‘আজ আমরা এখানে এসেছি কুডিগ্রামের কান্না নিয়ে, কুডিগ্রামের হাহাকার নিয়ে।  কুড়িগ্রাম এখনো ৭১ শতাংশ মানুষ দরিদ্র। কুড়িগ্রাম জেলার ৭০ দশমিক ৮৭ ভাগ মানুষ দারিদ্র্যসীমার নিচে বাস করছে। প্রধানমন্ত্রী শেখ হাসিনা কুড়িগ্রাম পর্যন্ত ‘ভাওয়াইয়া এক্সপ্রেস’ নামে একটি আন্তঃনগর ট্রেন চালুর প্রতিশ্রুতি দিলেও তা আজও বাস্তবায়ন হয়নি।আরো পড়ুন : মাগুরায় ২ ট্রাকের সংঘর্ষে চালক-হেলপার নিহতএ সময় কুড়িগ্রামের জন্য বিশেষ বাজেট, জনশক্তি রফতানি, রেললাইন ও নদীবন্দর স্থাপন, পর্যটন শিল্পের বিকাশ, বিদ্যুৎকেন্দ্র স্থাপন এবং বিশ্ববিদ্যালয় প্রতিষ্ঠার দাবি জানানো হয়।ইত্তেফাক/ইউবি



41795,57612
রংপুরে সুরভীর নাম পরিবর্তনের জন্য বিক্ষোভ-স্মারকলিপি
সারাদেশ
প্রকাশ : ২৭ মে ২০১৯, ১২:৫৭
রংপুরের ঐতিহাসিক কালেক্টরেট সুরভী উদ্দ্যানের নাম পরিবর্তন করে বঙ্গবন্ধুর ছোট ছেলে ও প্রধানমন্ত্রীর শেখ হাসিনার ভাই শেখ রাসেলের নামে নামকরণের দাবিতে মানববন্ধন, বিক্ষোভ ও প্রধানমন্ত্রী বরাবরে স্মারকলিপি দিয়েছেন শেখ রাসেল জাতীয় শিশু কিশোর পরিষদ।রবিবার দুপুরে কালেক্টরেট সুরভী উদ্দ্যান চত্বরে মানববন্ধন বক্তব্য রাখেন রংপুর জেলা আওয়ামী লীগের  দপ্তর সম্পাদক তৌহিদুর রহমান টুটুল, রংপুর মহানগর স্বেচ্ছাসেবক লীগের সভাপতি সিরাজুল ইসলাম প্রামাণিক,  শেখ রাসেল জাতীয় শিশু কিশোর পরিষদের রংপুর বিভাগীয় প্রধান সমন্বয়ক সাইফুল ইসলাম সুইট, সহকারি সমন্বয়ক অন্তর রহমান, আজাইমুল আমিন জিতু, মারুফ আমান ও রংপুর বিভাগীয় সদস্য সোহাগ আহমেদ।  আরও পড়ুন: কুড়িগ্রাম কেনো দারিদ্রের শীর্ষে’ জান‌তে চে‌য়ে মানববন্ধনমানববন্ধন শেষে একটি বিক্ষোভ মিছিল জেলা প্রশাসক কার্যালয়ের সামনে গিয়ে বিক্ষোভ সমাবেশ করে। পরে জেলা প্রশাসকের মাধ্যমে প্রধানমন্ত্রীর বরাবর স্মারকলিপি প্রদান করা হয়। এর আগে সুরভী উদ্দ্যানের সামনে মানববন্ধন করে তারা।ইত্তেফাক/এমআরএম



41796,57613
মালিবাগে বিস্ফোরিত বোমাটি ককটেলের চেয়ে শক্তিশালী : ডিএমপি কমিশনার
রাজধানী
প্রকাশ : ২৭ মে ২০১৯, ১৩:০৫
ঢাকা মেট্রোপলিটন পুলিশ (ডিএমপি) কমিশনার মো. আছাদুজ্জামান মিয়া বলেছেন, একটি স্বার্থানেষী মহল জনমনে ভীতিকর পরিস্থিতি সৃষ্টির জন্য অপতৎপরতা চালাচ্ছে। রাজধানীর মালিবাগে যে বোমার বিস্ফোরণ ঘটেছে এটি সাধারণ ককটেলের চাইতে শক্তিশালী। সোমবার দুপুরে ককটেল বিস্ফোরণে আহত রিকশাচালক লাল মিয়া দেখে ঢাকা মেডিকেল কলেজ (ঢামেক) হাসপাতাল থেকে বের হয়ে যাওয়ার সময় তিনি এ সব কথা বলেন। আছাদুজ্জামান মিয়া বলেন, প্রাথমিকভাবে ধারণা করা হচ্ছে বোমাটি গাড়িতে পেতে রাখা হয়েছিল। কাউন্টার টেরোরিজম, ডিভি, সিআইডি ঘটনাস্থলে বিভিন্ন আলামত সংগ্রহ করেছে। কারা কি উদ্দেশ্যে এই বিস্ফোরণ ঘটিয়েছে তা তদন্ত করে দেখা হচ্ছে।প্রসঙ্গত, রবিবার রাতে রাজধানীর মালিবাগ মোড়ে পুলিশের গাড়ির কাছে ককটেল নিক্ষেপের ঘটনা ঘটে। এ সময় দায়িত্বরত এক নারী পুলিশ ও রিকশা চালকসহ তিনজন আহত হয়।  এদিকে পুলিশের একটি গাড়ির কাছে বিস্ফোরণের ঘটনার দায় স্বীকার করেছে ইসলামিক স্টেট (আইএস)। ইসলামিক স্টেট গ্রুপের কর্মকাণ্ড পর্যবেক্ষণকারী যুক্তরাষ্ট্র ভিত্তিক সাইট ইন্টেলিজেন্স জানিয়েছে, আইএস ওই ঘটনার দায় স্বীকার করেছে।ইত্তেফাক/ইউবি



41797,57614
এবার ‘মুসলিম নাম’ বলায় ভারতে যুবককে গুলি
বিশ্ব সংবাদ
প্রকাশ : ২৭ মে ২০১৯, ১৩:১০
নিজের মুসলিম নাম বলায় এবার গুলিবিদ্ধ হলেন এক মুসলিম যুবক। রবিবার ভারতের বিহারের বেগুসরাই জেলায় এ ঘটনা ঘটেছে। খবর দ্য হিন্দুর।   ঘটনার পর ওই মুসলিম ব্যক্তির এক ভিডিও সামাজিক মাধ্যমে ভাইরাল  হয়েছে।  প্রতিবেদনে বলা হয়েছে, ঘটনার শিকার ওই যুবকের নামে মোহাম্মদ কাশিম। জানা যায়, ব্যবসায়িক কাজে কাশিম তার মোটর সাইকেলে করে পাশের গ্রাম কুম্ভিতে যান। ওই গ্রামের রাজিব যাদব নামের এক ব্যক্তি তার নাম জিজ্ঞেস করেন। এসময় কাশিম তার নাম বললে যাদব তাকে গুলি করে এবং বলে তোমার পাকিস্তানে চলে যাওয়া উচিৎ।   কাশিম আরো বলেন, রাজিব একবার গুলি চালানোর পর আবার তার বন্দুকে গুলি ঢোকাতে শুরু করে। এসময় আমি তাকে ধাক্কা দিয়ে পালিয়ে আসি।  আরো পড়ুন: এ ঘটনায় থানায় এফ এই আর দায়ের করেছেন কাশিম। পুলিশ যাবককে গ্রেপ্তারে অভিযান চালাচ্ছে বলে খবরে বলা হয়েছে।ইত্তেফাক/এসআর 



41798,57615
ঠাকুরগাঁওয়ে ইয়াবাসহ ছাত্রলীগ নেতার বোন গ্রেফতার
সারাদেশ
প্রকাশ : ২৭ মে ২০১৯, ১৩:১৭
ঠাকুরগাঁওয়ের রাণীশংকৈল উপজেলায় ২১পিচ ইয়াবাসহ তিনজনকে আটক করেছে পুলিশ। এদের মধ্যে রয়েছে ছাত্রলীগের এক কেন্দ্রীয় নেতার বড় বোন। রবিবার রাতে পৌর এলাকার পূর্ব ভান্ডারা শ্মশানপাড়া এলাকার এক বাড়ি থেকে তাদের আটক করা হয়।আটকরা হলেন, ওই এলাকার শাহ আলমের মেয়ে লাভলী আক্তার (৩০), সহদর গ্রামের তাহেরুল ইসলামের ছেলে আলমগীর হোসেন (৩০) এবং একই গ্রামের মোজাম্মেল হকের ছেলে জুয়েল রানা (৩২)।  লাভলীর ছোট ভাই সোহেল রানা কেন্দ্রীয় ছাত্রলীগের সহ-সভাপতি।আরও পড়ুন: ঢাকাসহ বিভিন্ন অঞ্চলে বৃষ্টির পূর্বাভাসএ বিষয়ে সোহেল রানার সঙ্গে কথা বললে তিনি বলেন, লাভলী আমার বড় বোন। সে আমাদের কারো কথা শুনে না, পরিবারে কথা মেনে চলে না।রাণীশংকৈল থানার ওসি আব্দুল মান্নান বলেন, লাভলী আক্তার দীর্ঘদিন ধরে রাণীশংকৈল পৌর এলাকায় মাদক কেনাবেচায় জড়িত বলে তথ্য রয়েছে। আমরা গতকাল রাতে লাভলীর বাড়িতে ইয়াবা বিক্রির খবর পেয়েই সেখানে অভিযান চালাই। ওই সময় ২১পিচ ইয়াবাসহ হাতেনাতে তিনজনকে আটক করি।
পুলিশের এ কর্মকর্তা আরও বলেন, লাভলীর বিরুদ্ধে আগেও মাদক আইনের একাধিক মামলা রয়েছে। আমরা তাদের বিরুদ্ধে আর ২টি মামলা করেছি। আদালতের মাধ্যমে আজ তিনজনকে কারাগারে পাঠানো হয়েছে।  ইত্তেফাক/এমআরএম



41799,57616
মহেশপুর সীমান্তে ৪৫০ বোতল ফেন্সিডিল আটক
সারাদেশ
প্রকাশ : ২৭ মে ২০১৯, ১৩:২৮
মহেশপুরে শ্যামকুড় সীমান্ত থেকে পরিত্যক্ত অবস্থায় ৪৫০ বোতল ভারতীয় ফেন্সিডিল আটক করেছে বিজিবি। রবিবার রাতে উপজেলার নলবিলপাড়া গ্রামের মাঠ থেকে ফেন্সিডিল আটক করা হয়।আরও পড়ুন: রংপুরে সুরভীর নাম পরিবর্তনের জন্য বিক্ষোভ-স্মারকলিপিবিজিবি জানায়, শ্যামকুড় বিওপির টহল দল হাবিলদার বাশারের নেতৃত্বে ৬০/১১৪ নং পিলারের নিকট থেকে উপজেলার নলবিলপাড়া গ্রামের মাঠের মধ্যে হতে ৪৫০ বোতল ভারতীয় ফেন্সিডিল পরিত্যক্ত অবস্থায় আটক করা হয়। আটক ফেন্সিডিলের আনুমানিক মূল্য ১ লাখ ৮০ হাজার টাকা।ইত্তেফাক/এমআরএম



41800,57617
বিশ্বকাপের আগে ১২ জুয়াড়িকে নিয়ে আইসিসির সতর্কতা
খেলা
প্রকাশ : ২৭ মে ২০১৯, ১৩:৩২
ফিক্সিং ইস্যুতেই আইপিএল অনেক বদনাম কুড়িয়েছে। আগামী ৩০ মে ইংল্যান্ডে শুরু হচ্ছে বিশ্বকাপ। বিশ্ব ক্রিকেটের নিয়ন্ত্রক সংস্থা আইসিসি তাই কোনও ঝুঁকি নিতে চাইছে না। ক্রিকেটের সবচেয়ে বড় আসরে যেন কোনওভাবেই ফিক্সিংয়ের কালো ছায়া না পড়ে তাই সবরকম সতর্কতা অবলম্বন করছে আইসিসি।টেলিগ্রাফ-এর এক প্রতিবেদনে বলা হয়েছে, ১২ ম্যাচ ফিক্সারকে আগে থেকেই সাবধান করেছে আইসিসি। সংস্থাটির পক্ষ থেকে নেওয়া হয়েছে, যাতে এই ১২ জন বুকি বিশ্বকাপ চলাকালে ইংল্যান্ডে ঢুকতে না পারে।আইসিসির দুর্নীতি দমন শাখার জেনারেল ম্যানেজার অ্যালেক্স মার্শাল বলেছেন, ‘এই ১২ জনের ব্যাপারে আমরা যাবতীয় তথ্য দিয়েছি পুলিশকে। প্রশাসনের পক্ষ থেকে নিশ্চিত করা হয়েছে, এই ১২ জনকে কোনওভাবেই বিশ্বকাপ চলাকালে ইংল্যান্ডে আসতে দেওয়া হবে না। ওরা কোনওভাবে মাঠে প্রবেশ করলে সঙ্গে সঙ্গে বের করে দেওয়ার ব্যবস্থা করা হবে।’আরও পড়ুন : আইসিসির পক্ষ থেকে জানানো হয়েছে, এই ১২ জনের মধ্যে বেশিরভাগ উপমহাদেশের বুকি। এসিইউ-এর জেনারেল ম্যানেজার আলেক্স মার্শাল ইংল্যান্ডের ওভালে অনুষ্ঠিত এক প্রেস ব্রিফিংয়ে জানিয়েছেন, ‘প্রতিটি দলে আমাদের ইউনিট থেকে একজন কর্মকর্তা থাকলে খেলোয়াড় ও টিম ম্যানেজমেন্টের জন্য সেটা সুবিধাজনক হবে। কোনও ক্রিকেটার ফিক্সিংয়ের ফাঁদে পা দিয়েছে কিনা সেই ব্যাপারে খোঁজ-খবর রাখতে আমাদের কমিশনের প্রতিনিধি সক্রিয় ভূমিকা নেবে।’ইত্তেফাক/কেআই



41801,57618
গরমের তীব্রতা কমতে পারে
জাতীয়
প্রকাশ : ২৭ মে ২০১৯, ১৩:৩৮
দেশের উপর দিয়ে বয়ে যাওয়া তাপপ্রবাহ আরো দু’একদিন অব্যাহত থাকবে এরপর গরমের তীব্রতা কিছুটা প্রশমিত হওয়ার সম্ভাবনা রয়েছে। সোমবার আবহাওয়াবিদ আব্দুর রহমান এ তথ্য জানান।তিনি বলেন, ‘আজ ঢাকায় বৃষ্টিপাতের সম্ভাবনা রয়েছে। বৃষ্টি হলে গরমের তীব্রতা কিছুটা হ্রাস পেতে পারে। তবে দেশের উপর দিয়ে বয়ে যাওয়া তাপপ্রবাহ আরো দু’একদিন অব্যাহত থাকবে।’আরও পড়ুন: মালিবাগে বিস্ফোরিত বোমাটি ককটেলের চেয়ে শক্তিশালী : ডিএমপি কমিশনারতিনি জানান, রাজশাহী, পাবনা, খুলনা, কুষ্টিয়া এবং মংলা অঞ্চল সমূহের উপর দিয়ে মৃদু তাপপ্রবাহ বয়ে যাচ্ছে। এটি আরো বিস্তার লাভ করতে পারে।
সারাদেশে দিন ও রাতের তাপমাত্রা ১ থেকে ২ ডিগ্রি বৃদ্ধি পেতে পারে এবং রাতের তাপমাত্রা সামান্য বৃদ্ধি পেতে পারে।আবহাওয়া অধিদপ্তর জানায়, রবিবার দেশে সর্বোচ্চ তাপমাত্রা ছিল চুয়াডাঙ্গায় ৩৭ দশমিক ৫ ডিগ্রি সেলসিয়াস এবং ঢাকায় সর্বোচ্চ তাপমাত্রা ছিল ৩৫ দশমিক ১ ডিগ্রি সেলসিয়াস। গত ২৪ ঘণ্টায় দেশের সর্বোচ্চ বৃষ্টিপাত রেকর্ড করা হয়েছে সিলেট বিভাগের শ্রীমঙ্গলে ৭১ মিলিমিটার।সোমবার সকাল ৯টা থেকে পরবর্তী ২৪ ঘণ্টার আবহাওয়ার পূর্বাভাসে বলা হয়েছে, রংপুর, ময়মনসিংহ, চট্টগ্রাম ও সিলেট বিভাগের কিছু কিছু জায়গায় এবং রাজশাহী, ঢাকা, খুলনা ও বরিশাল বিভাগের দু’এক জায়গায় অস্থায়ী দমকা হাওয়াসহ বৃষ্টি অথবা বজ্রসহ বৃষ্টি হতে পারে। এছাড়া দেশের অন্যত্র অস্থায়ীভাবে আংশিক মেঘলা আকাশসহ আব্হাওয়া প্রধানতঃ শুষ্ক থাকতে পারে।ইত্তেফাক/এমআরএম



41802,57619
ওসি মোয়াজ্জেমের বিরুদ্ধে গ্রেফতারি পরোয়ানা জারি
জাতীয়
প্রকাশ : ২৭ মে ২০১৯, ১৩:৩৯
ডিজিটাল নিরাপত্তা আইনের মামলায় ওসি মোয়াজ্জেমের বিরুদ্ধে গ্রেফতারি পরোয়ানা জারি করেছে সাইবার ট্রাইব্যুনাল। মামলার বাদীর আবেদনের প্রেক্ষিতে আজ সোমবার এ আদেশ দেয়া হয়। আগামী ১৭ জুন পরোয়ানা তামিল সংক্রান্ত প্রতিবেদন দাখিলের জন্য তদন্তকারী কর্মকতাকে বলা হয়েছে।যৌন হয়রানির শিকার নুসরাত রাফির বক্তব্যের ভিডিও ধারণ ও প্রচারের সত্যতা পাওয়ায় ওসির বিরুদ্ধে ডিজিটাল আইনের ২৬, ২৯ ও ৩১ ধারায় অভিযোগপত্র দাখিল করে পিবিআই। আজ অভিযোগপত্র আমলে নিয়ে ওসির বিরুদ্ধে পরোয়ানা জারির জন্য আবেদন জানায় মামলার বাদী ব্যারিস্টার সৈয়দ সায়েদুল হক সুমন।ব্যারিষ্টার সৈয়দ সায়েদুল হক সুমন বলেন, গত ১৫ এপ্রিল ফেনীর সোনাগাজী মডেল থানা পুলিশের ভারপ্রাপ্ত কর্মকর্তা (প্রত্যাহার) মোয়াজ্জেম হোসেনের বিরুদ্ধে ডিজিটাল নিরাপত্তা আইনের ২৬, ২৯ ও ৩১ ধারায় মামলা করা হয়।পিবিআইয়ের তদন্ত প্রতিবেদনে বলা হয়, ভিকটিম নুসরাতকে ওসির কক্ষে জিজ্ঞাসাবাদের সময় তার দুই বান্ধবী নাসরিন সুলতানা, নিশাত সুলতানা এবং সেনাগাজীর পৌরসভার মেয়র অ্যাডভোকেট রফিকুল ইসলাম উপস্থিত ছিলেন। ভিকটিমের পরিবারের সদস্যরা পাশের কক্ষে বসা ছিলেন। ভিকটিমের দুই বান্ধবীর বক্তব্য অনুযায়ী ভিডিও ধারণ করার পূর্বে ওসি মোয়াজ্জেম মুখের নেকাব খুলতে নুসরাতকে বাধ্য এবং দফায় দফায় বিব্রতকর প্রশ্ন করেন। আপত্তি জানালে ওসি তাকে আশ্বস্ত করে বলেন্ত এ ভিডিওটি সম্পর্কে কেউ জানবে না। যৌন নিপীড়নের শিকার একজন ভিকটিমের সঙ্গে ওসির এরকম অমানবিক আচরণ অপেশাদারিত্বের পরিচয় বহন করে। ওসির এ পেশাগত অদক্ষ আচরণের ফলে রাফিকে আগুন দিয়ে হত্যার ঘটনায় পুলিশের ভূমিকা প্রশ্নবিদ্ধ এবং পুলিশের ভাবমূর্তি চরমভাবে ক্ষুণ্ন হয়। জিজ্ঞাসাবাদে মোয়াজ্জেম জানান, মোবাইলটি অফিসের টেবিলে রেখে অজু করতে যান। এ সময় তার অজ্ঞাতে একটি বেসরকারি টিভির ফেনী প্রতিনিধি (সাংবাদিক) শেয়ারইট অ্যাপসের মাধ্যমে নিজের মোবাইলে নিয়ে নেন। কিন্তু তদন্ত কর্মকর্তা তার প্রতিবেদনে বলেছেন, ওসির এই বক্তব্য বিশ্বাসযোগ্য নয়। ওসি নিজেই স্বেচ্ছায় তার ব্যক্তিগত মোবাইল হতে ওই ভিডিও ক্লিপটি তার মোবাইলে পাঠায়। এছাড়া ওসির হোয়াটস অ্যাপ আইডি থেকে অন্য একটি আইডিতেও ভিডিওটি প্রেরণ করা হয়।প্রতিবেদনে আরো বলা হয়, ওসির বিরুদ্ধে ডিজিটাল নিরাপত্তা আইনের ২৬ ধারার (অনুমতি ব্যতীত পরিচিতি তথ্য সংগ্রহ, ব্যবহার, ইত্যাদির দণ্ড) অপরাধ প্রমাণিত হয়েছে। নুসরাত অগ্নিদগ্ধ হওয়ার পর ওই ভিডিওটি প্রচার করায় তার বিরুদ্ধে ২৯ ধারার (মানহানিকর তথ্য প্রকাশ, প্রচার, ইত্যাদি) অপরাধ প্রমাণিত। এছাড়া ওই ভিডিও ভাইরাল হয়ে সামাজিক অস্থিরতার সৃষ্টি হয়। যাতে আইনশৃঙ্খলার অবনতি ঘটার উপক্রম হওয়ায় তার বিরুদ্ধে ৩১ ধারার (আইনশৃঙ্খলার অবনতি ঘটানো, ইত্যাদির অপরাধ ও দণ্ড) অপরাধ প্রমাণিত হয়েছে। প্রসঙ্গত ২৬ ধারায় ৫ বছর, ২৯ ধারায় তিন বছর এবং ৩১ ধারায় অপরাধের জন্য সাত বছর কারাদণ্ড, অর্থ দণ্ড এবং উভয় দণ্ডের বিধান রয়েছে।ইত্তেফাক/এএম



41803,57620
পেরুতে ৮ মাত্রার শক্তিশালী ভূমিকম্পের আঘাত
বিশ্ব সংবাদ
প্রকাশ : ২৭ মে ২০১৯, ১৩:৪৭
পেরুর বিভিন্ন জায়গায় রবিবার শক্তিশালী ভূমিকম্প আঘাত হেনেছে। রিখটার স্কেলে এর মাত্রা ছিল ৮। এতে অন্তত ১ জনের প্রাণহানি ঘটেছে। এছাড়া আহত হয়েছে আরো ২৭ জন। খবর বার্তা সংস্থা এএফপি’র।  প্রতিবেদনে বলা হয়েছে, ভয়াবহ এ ভূমিকম্পে দেশটির বিভিন্ন অঞ্চলের বাড়িঘরের ছাদ ধসে পড়েছে। রাস্তাঘাট বন্ধ ও বিদ্যুৎ সংযোগ বিচ্ছিন্ন হয়ে গেছে। পার্শ্ববর্তী ইকুয়েডেরেও ভূমিকম্পটির কম্পন অনুভূত হয়েছে। ভূমিকম্পটি পৃথকভাবে পেরুর অ্যামাজন বেসিন অঞ্চলে আঘাত হানে। এটা বিরল জনবসতি এলাকা। তবে বিস্তীর্ণ এলাকায় এর কম্পন অনুভূত হয়। লিমা ও অন্যান্য নগরীতে ভূমিকম্পের সময় আতঙ্কিত বাসিন্দারা রাস্তায় নেমে আসে।ভূমিকম্পের উৎপত্তিস্থলের কাছের শহর ইয়ুরিমাগুয়াসের মেয়র হুগো আরাউজো বলেন, ‘অনেক পুরনো বাড়িঘর শক্তিশালী এই ভূমিকম্পের পর ধসে পড়েছে।’ পেরুর বেসামরিক প্রতিরক্ষা সমন্বয়ক রিকার্দো সেইসাজ আরপিপি রেডিওকে বলেন, কাজামার্কায় নিজ বাড়ির ধ্বংসস্তুপে চাপা পড়ে এক ব্যক্তি মারা গেছেন।সেইজাস বলেন, পেরুতে ১১ জন আহত হয়েছে ও ৫০টির বেশি বাড়ি ক্ষতিগ্রস্ত হয়েছে। প্রতিবেদনে বলা হয়, ইকুয়েডেরে ১৫ জন আহত হয়েছে।পেরুর প্রেসিডেন্ট মার্টিন ভিজক্যারে বলেন, ভূমিকম্পে রাস্তাঘাট বন্ধ হয়ে গেছে, একটি সেতুর ক্ষতি হয়েছে ও বাড়িঘর ধসে পড়েছে।১২ বছরের মধ্যে এটি সবচেয়ে শক্তিশালী ভূমিকম্প বলে জানান তিনি। তিনি আরো বলেন, ‘এই ভূমিকম্পে পেরুর পুরো বনাঞ্চলের ক্ষতি হয়েছে।’প্রেসিডেন্ট আরো বলেন, ‘আমরা যাদের জরুরি প্রয়োজন রয়েছে তাদের চলাচলের জন্য একটি ঝুলন্ত ব্রিজ স্থাপনে চেষ্টা চালাচ্ছি।’ভূমিকম্পটি লাগুনাস শহর থেকে প্রায় ৭৫ কিলোমিটার দক্ষিণ-পূর্বাঞ্চলের অন্তত ১শ ১০ কিলোমিটার গভীরে আঘাত হেনেছে।আরো পড়ুন: মার্কিন ভূতাত্ত্বিক জরিপ সংস্থা ও পেরুর ভূপদার্থবিদরা বলেছেন, এটি ৮ মাত্রার ভূমিকম্প ছিল। ভূমিকম্পটি দুই মিনিট স্থায়ী ছিল বলে জানান তারা। ইত্তেফাক/এসআর 



41804,57621
মাদারীপুরে প্রাথমিকে প্রধান শিক্ষকের ১০৭টি পদ শূন্য
সারাদেশ
প্রকাশ : ২৭ মে ২০১৯, ১৩:৫১
মাদারীপুর জেলায় সরকারি প্রাথমিক বিদ্যালয়ে প্রধান শিক্ষকের ১০৭টি এবং পদোন্নতি যোগ্য শূন্যপদ ২৯টি। প্রধানশিক্ষকের এই পদগুলো শূন্য থাকায় শিক্ষার্থীদের লেখাপড়া ব্যাহত হচ্ছে। অপরদিকে প্রশাসনিক কাজে গতি হারাচ্ছে।সংশ্লিষ্ট সূত্রে জানা যায়, মাদারীপুর জেলার প্রধান শিক্ষকের শূন্য ১০৭টি পদের মধ্যে একমাত্র কালকিনি উপজেলাই ৩৯টি পদ শূন্য রয়েছে। এছাড়া মাদারীপুর সদর উপজেলায় ৩৬টি, শিবচর উপজেলায় ২৫টি এবং রাজৈর উপজেলায় ৭টি প্রধান শিক্ষকের পদ শূন্য রয়েছে।আরও পড়ুন: মহেশপুর সীমান্তে ৪৫০ বোতল ফেন্সিডিল আটকজেলা প্রাথমিক শিক্ষা অফিসার নাসির উদ্দিন আহমেদ মাদারীপুর জেলায় বর্তমানে প্রধান শিক্ষকের ১০৭টি পদ শূন্য রয়েছে বলে নিশ্চিত করেছেন। তিনি জানান, এর মধ্যে ৭৮টি সরাসরি নিয়োগ যোগ্য এবং ২৯টি পদোন্নতি যোগ্য শূন্য পদ রয়েছে।সংশ্লিষ্ট সরকারি প্রাথমিক বিদ্যালয়ের স্কুল ম্যানেজিং কমিটির (এসএমসি) সদস্যসহ এলাকার অভিভাবকরা জরুরি ভিত্তিতে বিদ্যালয়গুলোতে প্রধানশিক্ষক নিয়োগের আহ্বান জানিয়েছেন।ইত্তেফাক/এমআরএম



41805,57622
বিএনপির প্রার্থীসহ ৩ জনের মনোনয়নপত্র বাতিল
রাজনীতি
প্রকাশ : ২৭ মে ২০১৯, ১৩:৫৫
বগুড়া-৬ (সদর) শূন্য আসনে উপ-নির্বাচনে বিএনপি মনোনীত ৩ প্রার্থীর মধ্যে একজনসহ তিনজনের মনোনয়নপত্র বাতিল ঘোষণা করা হয়েছে। সোমবার রিটার্নিং কর্মকর্তা সিনিয়র জেলা নির্বাচন কর্মকর্তা মাহবুব আলম শাহ্ যাচাই-বাছাই শেষে মনোনয়নপত্র দাখিলকারী ১১ জনের মধ্যে ৮ জনের প্রার্থীতা বৈধ বলে ঘোষণা করেন।যাদের মনোনয়নপত্র বাতিল করা হয়েছে তারা হলেন-বিএনপির প্রাথমিক মনোনয়নপ্রাপ্ত অ্যাডভোকেট একেএম মাহবুবর রহমান, স্বতন্ত্র প্রার্থী মো. জাফর আলী ও আবুল হাসান।রিটার্নিং কর্মকর্তা জানান, পৌরসভার মেয়রের পদ থেকে পদত্যাগ না করায় বিএনপি মনোনীত অ্যাডভোকেট একেএম মাহবুবর রহমানের মনোনয়নপত্র বাতিল ঘোষণা করা হয়েছে। এ ছাড়া দুই স্বতন্ত্র প্রার্থীর মনোনয়নপত্র বাতিল হয়েছে মোট ভোটারের এক শতাংশ স্বাক্ষরের গড়মিল থাকার কারণে।যাচাই-বাছাই শেষে যে ৮ জনের প্রার্থীতা বৈধ বলে ঘোষণা করা হয়েছে। তারা হলেন- জাতীয় পার্টি মনোনীত নুরুল ইসলাম ওমর, বাংলাদেশ কংগ্রেসের মো. মনসুর রহমান, আওয়ামী লীগ মনোনীত এস এম টি জামান নিকেতা, বিএনপির গোলাম মোহাম্মদ সিরাজ, একই দলের রেজাউল করিম বাদশা, বাংলাদেশ মুসলিম লীগের মো. রফিকুল ইসলাম এবং দুই স্বতন্ত্র প্রার্থী সৈয়দ কবির আহম্মেদ মিঠু ও মো. মিনহাজ। আগামী ৩ জুন মনোনয়নপত্র প্রত্যাহারের তারিখ রয়েছে।আরো পড়ুন : বগুড়া-৬ (সদর) আসনের নির্বাচিত হয়ে বিএনপি মহাসচিব মির্জা ফখরুল ইসলাম শপথ গ্রহণ না করায় গত ৩০ এপ্রিল আসনটি শূণ্য ঘোষণা করা হয়। এরপর গত ৮ মে নির্বাচনী তফশিল ঘোষণা করা হয়। তাতে ২৩ মে পর্যন্ত মনোনয়নপত্র দাখিলের সময়-সীমা বেঁধে দেওয়া হয়। ওইদিন পর্যন্ত মোট ১১ জন প্রার্থী তাদের মনোনয়নপত্র দাখিল করেন।আগামী ৩ জুন মনোনয়ন প্রত্যাহারের শেষ দিন। এরপর প্রতীক বরাদ্দ শেষে আগামী ২৪ জুন ইলেক্ট্রনিক ভোটিং মেশিনে (ইভিএম) ভোট গ্রহণ করা হবে।ইত্তেফাক/ইউবি



41806,57623
শপথ নিলেন ময়মনসিংহ সিটির মেয়র-কাউন্সিলররা
জাতীয়
প্রকাশ : ২৭ মে ২০১৯, ১৪:২০
ময়মনসিংহ সিটি কর্পোরেশনের (এমসিসি) নবনির্বাচিত মেয়র ও কাউন্সিলরা শপথ নিয়েছেন। সোমবার সকালে প্রধানমন্ত্রীর কার্যালয়ে  তারা শপথ নেন।প্রধানমন্ত্রী শেখ হাসিনা ময়মনসিংহ সিটি কর্পোরেশনের নবনির্বাচিত মেয়র একরামুল হক টিটুকে শপথ বাক্য পাঠ করান। স্থানীয় সরকার মন্ত্রী মো. তাজুল ইসলাম ৩৩ জন পুরুষ ও ১১ জন নারী কাউন্সিলরকে শপথ বাক্য পাঠ করান।স্থানীয় সরকার বিভাগের জ্যেষ্ঠ সচিব এসএম গোলাম ফারুক শপথ গ্রহণ অনুষ্ঠান পরিচালনা করেন। এ সময় সড়ক, পরিবহন ও সেতুমন্ত্রী ওবায়দুল কাদের উপস্থিত ছিলেন।আরো পড়ুন : অনুষ্ঠানে অন্যান্যের মধ্যে উপস্থিত ছিলেন কৃষিমন্ত্রী ড. আব্দুর রাজ্জাক, বিরোধী দলীয় উপনেতা রওশন এরশাদ ও প্রধানমন্ত্রীর উপদেষ্টা ড. তৌফিক-ই-এলাহি চৌধুরী।ইত্তেফাক/ইউবি



41807,57624
বাগেরহাটে বাস চাপায় নারী নিহত
সারাদেশ
প্রকাশ : ২৭ মে ২০১৯, ১৪:২৩
বাগেরহাটের মোল্লাহাটে বাসচাপায় পথচারী অজ্ঞাতনামা (৬৫) এক নারী নিহত হয়েছেন বলে জানা গেছে। রবিবার মধ্যরাতের কোনো একসময়ে বাগেরহাট-মাওয়া মহাসড়কে এ দুর্ঘটনা ঘটে।সোমবার দুপুরে বাগেরহাট সদর হাসপাতাল মর্গে অজ্ঞাতনামা ওই নারীর লাশের ময়নাতদন্ত সম্পন্ন হয়েছে।বাগেরহাটের কাটাখালী হাইওয়ে থানার এসআই মলয়েন্দ্র নাথ বলেন, নিহত নারী মানসিক ভারসাম্যহীন ছিলেন। তিনি বেশ কিছু দিন ধরে মাদ্রাসাঘাট বাজার এলাকায় ঘুরাঘুরি করতেন। তার বিস্তারিত নাম পরিচয় জানার চেষ্টা চলছে।ইত্তেফাক/এএম 



41808,57625
হবিগঞ্জে ব্যবসায়ীর ঝুলন্ত লাশ উদ্ধার
সারাদেশ
প্রকাশ : ২৭ মে ২০১৯, ১৪:৩০
হবিগঞ্জে এক ব্যবসায়ীর ঝুলন্ত লাশ উদ্ধার করেছে পুলিশ। সোমবার দুপুরে শহরের উমেদনগর এলাকার একটি দোকান থেকে তার লাশ উদ্ধার করা হয়। মৃত দিলীপ রায় উমেদনগর এলাকার বাসিন্দা।সদর মডেল থানার ওসি মো. সহিদুর রহমান জানান, উমেদনগর এলাকার দিলীপ রায় মেশিনারিজের ব্যবসা করেন। রবিবার রাত নয়টার দিকে তিনি ছেলে দিপঙ্করকে ফোন করে বলেন চুনারুঘাটে মুরারবন্দ মাজারে যাচ্ছেন। সকালে ছেলে দোকান খুলে বাবার ঝুলন্ত লাশ দেখতে পেয়ে থানায় খবর দেয়। লাশ উদ্ধার করে ময়নাতদন্তের জন্য সদর হাসপাতাল মর্গে প্রেরণ করা হয়েছে। প্রাথমিকভাবে ধারণা করা হচ্ছে এটি হত্যাকান্ড হতে পারে। তবে তদন্ত চলছে। ময়নাতদন্তের রিপোর্ট পাওয়া গেলে প্রকৃত ঘটনা জানা যাবে।মৃত ব্যবসায়ী দিলীপ রায়ের ছেলে দিপঙ্কর জানান, রাতে বাবা তাকে ফোন করে বলেছেন মুরারবন্দ মাজারে যাবেন। কিন্তু সকালে দোকানে এসে দেখতে পান তার বাবার ঝুলন্ত লাশ। তার দাবি বাবাকে কেউ হত্যা করে লাশ ঝুলিয়ে রেখেছে।ইত্তেফাক/এএম



41809,57626
রাজধানীতে চক্ষু পরীক্ষা করালেন প্রধানমন্ত্রী
জাতীয়
প্রকাশ : ২৭ মে ২০১৯, ১৪:৩৭
রাজধানীর দীন মোহাম্মদ আই হসপিটালে অপারেশন পরবর্তী চক্ষু পরীক্ষা করিয়েছেন প্রধানমন্ত্রী শেখ হাসিনা। আজ সোমবার সকাল সাড়ে ৯টায় তিনি সেখানে চক্ষু পরীক্ষা করান।সেখানে প্রধানমন্ত্রীর চোখের গ্লুকোমা পরীক্ষা করা হয় এবং ব্যবস্থাপত্র দেয়া হয়। ড. দীন মোহাম্মদ নুরুল হকের নেতৃত্বে ৪ সদস্যের বোর্ড প্রধানমন্ত্রীর চক্ষু পরীক্ষা করেন।আরও পড়ুন : এর আগে গত ৪ মে লন্ডনের মরফিল্ড চক্ষু হাসপাতালে প্রধানমন্ত্রী শেখ হাসিনার চোখের অস্ত্রোপচার করা হয়।ইত্তেফাক/কেআই



41810,57627
পর্তুগালে ‘ভেজি ওয়ার্ল্ডে’ অংশ নিয়েছে বাংলাদেশ
লাইফস্টাইল
প্রকাশ : ২৭ মে ২০১৯, ১৪:৫২
পর্তুগালে নিরামিষপ্রেমীদের বৈশ্বিক বড় ফেস্টিভ্যাল 'ভেজি ওয়ার্ল্ড ২০১৯'-এ অংশ নিয়েছে বাংলাদেশ। শনিবার ইউরোপীয় নিরামিষপ্রেমীদের সবচেয়ে বড় উৎসব ভেজি ওয়ার্ল্ড অনুষ্ঠিত হয়।সম্পূর্ণ উদ্ভিজ্জ উপাদানে তৈরি নানা খাবার, পোশাক ও বাহারি পণ্য একসঙ্গে পেয়ে উচ্ছ্বসিত বিশ্বের বিভিন্ন অঞ্চলের অংশগ্রহণকারী ক্রেতা ও দর্শনার্থীরা।পর্তুগালের রাজধানী লিসবনের বিখ্যাত প্রাসা দ্যা কমার্শিও'র পাতিও দ্যা গালে সম্মেলন কেন্দ্রে নিরামিষপ্রেমীদের জনপ্রিয় আয়োজন 'ভেজি ওয়ার্ল্ড' এর ৩য় আসর অনুষ্ঠিত হচ্ছে। আয়োজক প্রতিষ্ঠান জার্মান প্রোভেগ ইন্টারন্যাশনাল। দুই দিনব্যাপী  এই ইভেন্ট সাপ্তাহিক ছুটির দিন শনিবার এই মেলার শুরু হয়। প্রাণিজ আমিষ ও প্রাণিসম্পদের উপর সম্পূর্ণ নির্ভরতা কমিয়ে উদ্ভিজ্জ পণ্যের প্রতি উৎসাহ এবং বৈশ্বিক জলবায়ু মোকাবেলায় সচেতনতা বাড়াতেই ধারাবাহিক এই আয়োজন বলে জানান আয়োজক প্রতিষ্ঠানগুলো।এবারের আয়োজনে প্রায় ২০টি দেশ অংশ নিয়েছে। ইউরোপের দেশগুলো ছাড়াও এশিয়ার বাংলাদেশ, কোরিয়া ও ভারত অংশ নেয়। ৩০টি স্টলে মুখরোচক বিভিন্ন খাবার, প্রসাধনী ও ওষুধের পাশাপাশি ক্রেতা দর্শনার্থীদের মূল আকর্শন উদ্ভিদ থেকে তৈরি দৈনন্দিন কাজে ব্যবহার্য নানা পণ্য। সম্পূর্ণ উদ্ভিদ নির্ভর এমন আয়োজনে অংশ নিয়ে উচ্ছ্বসিত ক্রেতা, বিক্রেতা ও দর্শনার্থীরা।েআরো পড়ুন : শপথ নিলেন ময়মনসিংহ সিটির মেয়র-কাউন্সিলররাফেস্টিভালে নজর কেড়েছে বাংলাদেশি উদ্যোক্তা আহমেদ বিন রিয়াজের স্টল 'অ্যান্টহাউজ'। এন্টহাউজ' শতভাগ সবুজ একটি কোম্পানি। অর্গানিক নিকেল ফ্রি পোশাক, পরিবেশসম্মত ভেগান খাবার নিয়ে পর্তুগাল থেকে ২০১৮ সালে যাত্রা শুরু করে। বিভিন্ন বৈশ্বিক ফেস্টিভ্যাল ছাড়াও অনলাইনে পণ্য বিক্রি করে আসছে কোম্পানিটি।উদ্যোক্তা আহমেদ বিন রিয়াজ বলেন, পরিবেশসম্মত ন্যাচারাল পণ্যে মানুষকে সচেতন করে তোলা ও স্বাস্থ্যসম্মত ভেগান লাইফস্টাইলে উদ্ভুদ্ধ করা আমাদের উদ্দেশ্য। বিক্রয়ের বেশিরভাগ পণ্যই বাংলাদেশ থেকে আসছে বলে জানান তিনি।বৈশ্বিক আবহাওয়ার বিরুপ প্রতিক্রিয়া ও নিজেদের স্বাস্থ্যের কথা মাথায় রেখে ইউরোপে তরুণদের কাছে ক্রমেই জনপ্রিয় হয়ে উঠছে ভেগান খাবার ও লাইফস্টাইল। বলা চলে তরুণদের কাছে ভেগান লাইফস্টাইল বেশ সমাদিত হচ্ছে সময়ের সাথে।ইত্তেফাক/ইউবি



41811,57628
ডিজিটাল রূপান্তরে বাংলাদেশের অগ্রযাত্রা অনন্য: স্পিকার
প্রবাস
প্রকাশ : ২৭ মে ২০১৯, ১৫:৪৪
জাতীয় সংসদের স্পিকার ড. শিরীন শারমিন চৌধুরী বলেছেন, 'রাজনৈতিক পরিস্থিতি স্থিতিশীল রেখে ডিজিটাল রূপান্তরে বাংলাদেশের অগ্রযাত্রা অনন্য।' ন্যাশনাল ইউনিভার্সিটি অব সিঙ্গাপুরের ই-গভর্নমেন্ট লিডারশিপ সেন্টারে 'ডেভেলপিং ডিজিটাল গভর্নমেন্ট স্ট্র্যাটেজিস: অ্যান ওরিয়েন্টেশন প্রোগ্রাম অন ই-গভার্নেন্স' শীর্ষক কর্মশালা উদ্বোধনকালে প্রধান অতিথির বক্তৃতায় তিনি এ কথা বলেন। সোমবার ঢাকায় এক সংবাদ বিজ্ঞপ্তির মাধ্যমে এ তথ্য জানানো হয়।তিনি বলেন, 'প্রধানমন্ত্রী শেখ হাসিনার দক্ষ নেতৃত্বে বাংলাদেশ আজ উন্নয়নের রোল মডেল। বাংলাদেশের উন্নয়ন ও গণতান্ত্রিক অগ্রযাত্রা একইসঙ্গে এগিয়ে যাচ্ছে। জাতির পিতা বঙ্গবন্ধু শেখ মুজিবুর রহমানের নেতৃত্বে বাংলাদেশ স্বাধীন হওয়ার পর বঙ্গবন্ধু মাত্র সাড়ে তিন বছরে যুদ্ধ বিধ্বস্ত বাংলাদেশকে গড়ে তোলেন। বঙ্গবন্ধুর ভিশন বাস্তবায়িত হলে বাংলাদেশ অনেক আগেই স্মার্ট রাষ্ট্রে পরিণত হতো।'তিনি আরও বলেন, 'প্রধানমন্ত্রী শেখ হাসিনার তনয় ও তথ্য প্রযুক্তি বিষয়ক উপদেষ্টা সজীব ওয়াজেদ জয় বাংলাদেশের সাম্প্রতিক ডিজিটাল রূপান্তরের রূপকার। বাংলাদেশ ডিজিটাল রূপান্তরের চ্যালেঞ্জ ও সুযোগ মোকাবেলা করে এগিয়ে যাচ্ছে। ব্যবসা-বাণিজ্য, বিজ্ঞান, গণযোগাযোগসহ প্রতিটি ক্ষেত্রে উদ্ভাবনী প্রযুক্তিসমূহ জনগণের জীবনযাত্রায় প্রভাব বিস্তার করছে। ফলে ইন্টারনেট, ওয়াইফাই, আইসিটি এর ব্যবহার দিনদিন বৃদ্ধি পাচ্ছে। নতুন নতুন উদ্ভাবন নাগরিক সমস্যা সমাধানের পথ স্বচ্ছ ও সহজতর করছে। ডিজিটালাইজেশন তথ্য-উপাত্তের মাধ্যমে সঠিক ও কার্যকর সিদ্ধান্ত গ্রহণের ক্ষেত্রে সহায়ক ভূমিকা পালন করে। এ প্রক্রিয়া সংসদ সদস্যদের দক্ষতা বৃদ্ধির মাধ্যমে সংসদে ই-গভর্নেন্স প্রতিষ্ঠায় ভূমিকা রাখবে।'স্পিকার এ ধরনের কর্মশালা আয়োজনের জন্য ন্যাশনাল ইউনিভার্সিটি অব সিঙ্গাপুর এর প্রশংসা করেন। তিনি বলেন, 'কর্মশালাটি ই-গভর্নমেন্ট লিডারশিপ সম্পর্কে অংশগ্রহণকারীদের বাস্তব ধারণা দিবে। যা ডিজিটাল বাংলাদেশ কার্যক্রমকে আরও ত্বরান্বিত করবে। কর্মশালাটি সিঙ্গাপুরকে ডিজিটাল রুপান্তরের মাধ্যমে স্মার্ট রাষ্ট্র হিসেবে প্রতিষ্ঠিত করতে সংশ্লিষ্ট গুরুত্বপূর্ণ উদ্ভাবনের সঙ্গে অংশগ্রহণকারীদের পরিচিত করার সুযোগে করে দিবে।'আরও পড়ুন:  পর্তুগালে ‘ভেজি ওয়ার্ল্ডে’ অংশ নিয়েছে বাংলাদেশঅনুষ্ঠানে ইনস্টিটিউট অব সাউথ এশিয়ান স্টাডিজ এর চেয়ারম্যান, গোপিনাথ পিল্লাই, সিঙ্গাপুরে নিযুক্ত বাংলাদেশের রাষ্ট্রদূত মো. মোস্তাফিজুর রহমান বক্তব্য রাখেন। স্বাগত বক্তব্য রাখেন ই-গভর্নমেন্ট লিডারশিপ সেন্টার, এনইউএস এর ডাইরেক্টর অশোক কুমার। এর আগে স্পিকার ৪ দিনব্যাপী কর্মশালার উদ্বোধন করেন। কর্মশালায় উপস্থিত ছিলেন এ, এফ, এম রুহুল হক, মো. ইসরাফিল আলম, মীর মোশতাক আহমেদ রবি, আশেক উল্লাহ রফিক, আয়েশা ফেরদাউস, ওয়াসিকা আয়েশা খান, অ্যারোমা দত্ত, নাহীদ ইজহার খানসহ জাতীয় সংসদ সচিবালয়ের কর্মকর্তারা। কর্মশালায় সংসদ সদস্য ও কর্মকর্তাসহ মোট ১৬জন অংশ নিয়েছেন।ইত্তেফাক/জেডএইচডি



41812,57629
সিএন্ডএফ কর্মচারী আটক, ভোমরা বন্দরে শ্রমিকদের কর্মবিরতি
সারাদেশ
প্রকাশ : ২৭ মে ২০১৯, ১৫:৪৯
ব্যাংকে টাকা জমা দিতে যাওয়ার পথে একজন কর্মচারীকে আটক করে তার বিরুদ্ধে ফেনসিডিল পাচারের অভিযোগ আনার প্রতিবাদে সাতক্ষীরার ভোমরা স্থল বন্দরে আমদানি-রপ্তানি কার্যক্রম বন্ধ করে দিয়েছে শ্রমিক সংগঠনগুলো। আটক নুর এন্টারপ্রাইজের কর্মচারী শহিদকে না ছাড়া পর্যন্ত তারা কাজে ফিরবেন না বলেও জানিয়ে দিয়েছেন।
 
আজ সোমবার দুপুর দেড়টায় ভোমরার পাঁচটি শ্রমিক কর্মচারী সংগঠন যৌথভাবে এই সিদ্ধান্ত নিয়েছে। তারা ভোমরা বন্দরে বিক্ষোভ সমাবেশ করেছেন। ভোমরা সিএন্ডএফ কর্মচারী অ্যাসোসিয়েশন সভাপতি পরিতোষ ঘোষ জানান, আজ সকালে নুর এন্টারপ্রাইজের কর্মচারী শহিদ চার লাখ টাকা নিয়ে সাউথ বাংলা ব্যাংকে জমা দিতে যাচ্ছিলেন। এ সময় ভোমরার বিজিবি কোম্পানি কমান্ডার সুবেদার মুজিবর রহমান তাকে আটক করে ক্যাম্পে নিয়ে যান। পরে তার মোটরসাইকেলের সিটের নিচে তিন বোতল ফেনসিডিল পাওয়া গেছে বলে প্রচার দেন। এতে ক্ষুব্ধ হয়ে ভোমরা বন্দরে কর্মরত কর্মচারী অ্যাসোসিয়েশন, লেবার অ্যাসোসিয়েশন, ট্রান্সপোর্ট অ্যাসোসিয়েশন, হ্যান্ডলিং শ্রমিক অ্যাসোসিয়েশন ও লেবার অ্যাসাসিয়েশনের (২২ নম্বর) শীর্ষ নেতারা এক জরুরি বৈঠকে মিলিত হন। পরে তারা ভোমরা বন্দরে কর্মবিরতি ঘোষণা করেন। এরপর দুপুর দেড়টায় আমদানিকৃত ভারতীয় পণ্য খালাস বন্ধ করা ছাড়াও ভারতীয় গাড়ি প্রবেশ বন্ধ করে দেন তারা। আরো পড়ুন: বিএনপির প্রার্থীসহ ৩ জনের মনোনয়নপত্র বাতিলএ ব্যাপারে জানতে চাইলে ভোমরা বিজিবি কোম্পানি কমান্ডার সুবেদার মুজিবর রহমান জানান, তাকে ফেনসিডিল ও টাকাসহ আটক করা হয়েছে। অপরদিকে, বিজিবির সাতক্ষীরাস্থ ৩৩ ব্যাটালিয়ন অধিনায়ক লে. কর্নেল গোলাম মহিউদ্দিন খোন্দকার জানান, শহিদকে হুন্ডির টাকাসহ ধরা হয়েছে। পরে তার সিটের নিচে পাওয়া গেছে ফেনসিডিল। শ্রমিক কর্মচারীরা জানান, তাদের কর্মচারীকে কোনো শর্ত ছাড়াই ছেড়ে না দেওয়া হলে কর্মবিরতি অব্যাহত থাকবে। ইত্তেফাক/এমআই



41813,57630
মৌলভীবাজারে নারী আইনজীবী খুন
সারাদেশ
প্রকাশ : ২৭ মে ২০১৯, ১৬:০৩
মৌলভীবাজার জেলা আইনজীবী সমিতির সদস্য এডভোকেট আবিদা সুলতানা খুন হয়েছেন। রবিবার বড়লেখা উপজেলার মাধবগুল গ্রামে এই হত্যাকাণ্ড ঘটে। তবে কী কারণে এ হত্যাকাণ্ডটি ঘটেছে তা এখনও নিশ্চিত করে জানা যায়নি। হত্যাকাণ্ডের পর বাড়ির ভাড়াটিয়া স্থানীয় মসজিদের ইমাম তানভীর আহমদ পালিয়ে গেলে তাকে সোমবার দুপুরে শ্রীমঙ্গল বরুনা এলাকা থেকে আটক করে শ্রীমঙ্গল থানা পুলিশ। ​আবিদা সুলতানা খুন হওয়ার খবরটি রাতেই সামাজিক যোগাযোগ মাধ্যমে ছড়িয়ে পড়লে বিক্ষোভ করেন তার সহকর্মী মৌলভীবাজার জেলা আইনজীবী সমিতির সদস্যরা। সোমবার সকালে তারা ঘটনার রহস্য উদঘাটন ও খুনির দৃষ্ঠান্তমূলক শাস্তির দাবিতে আদালত প্রাঙ্গণের সড়কে বিভিন্ন সামাজিক সংগঠন বিক্ষোভ মিছিল, মানবন্ধন ও প্রতিবাদ সমাবেশ করে। সামাজিক যোগাযোগ মাধ্যমেও নিজেদের ক্ষোভ ও ঘটনার তীব্র প্রতিবাদ জানাচ্ছেন স্থানীয়রা। নিহতের পরিবার সূত্রে জানা যায়, মৃত আব্দুল কাইয়ুমের তিন মেয়ে রয়েছে। তারা বিয়ের পর থেকে স্বামীর বাড়িতে থাকেন। তাদের মধ্যে আবিদা সুলতানা সবার ছোট। আবিদার তার স্বামী শরীফুল ইসলামের সঙ্গে মৌলভীবাজারে শহরে বসবাস করতেন। মাঝে মাঝে বাবার বাড়িতে আসতেন। বাড়ি দেখা শোনার পাশাপাশি ক্ষেতের ফসল ও চাল বাসায় নিতেন। আবিদা সিলেটের বিয়ানীবাজারে তার বোনের বাড়িতে থেকে রবিবার সকাল ৯টার দিকে জরুরি প্রয়োজনে পৈত্রিক বাড়ি বড়লেখার দক্ষিণ ভাগ (কাঠালতলী) ইউনিয়নের মাধবগুল গ্রামে যান। পরিবারের সদস্যরা বিকেল ৪টার পর থেকে মোবাইল ফোনে যোগাযোগ করে তাকে না পেয়ে মাধবগুল গ্রামে পৈত্রিক বাড়িতে চলে আসেন। এ সময় পৈত্রিক ভাড়াটিয়া ঘরের একটি কক্ষ তালা দেখতে পেয়ে তাদের সন্দেহ হয়। খবর পেয়ে পুলিশ ওই কক্ষের তালা ভেঙে আবিদার লাশ মেঝেতে পড়ে থাকতে দেখেন। বড়লেখা থানার অফিসার ইনচার্জ (ওসি) মো. ইয়াসিনুল হক জানান, খবর পেয়ে ঘটনাস্থলে পৌঁছে আইনজীবীর বাড়ির একটি কক্ষ থেকে গভীর রাতে তার মরদেহ উদ্ধার করা হয়। লাশের সুরতহাল রিপোর্ট তৈরি করে ময়নাতদন্তের জন্য লাশ নিয়ে আসা হয়। মরদেহের বিভিন্নস্থানে আঘাতের চিহ্ন রয়েছে। আবিদার পৈতৃক বাড়িতে থাকা ভাড়াটিয়া তানভীর আহমদ ঘটনার পর থেকে পালিয়ে ছিল। জিজ্ঞাসাবাদের জন্য তানভীরের মা ও স্ত্রীকে আটক করা হয়েছে। এই ঘটনার পর মৌলভীবাজার আইনজীবী সমিতির সভাপতি ও সম্পাদক তীব্র ক্ষোভ ও নিন্দা জানিয়ে দোষীকে গ্রেপ্তার করে শাস্তির আওতায় আনার দাবি জানিয়ে মানববন্ধন, বিক্ষোভ মিছিল ও প্রতিবাদ সমাবেশ করেছেন। সোমবার সকালে আদলত প্রাঙ্গণের সড়কে অনুষ্ঠিত হয়। জেলা আইনজীবী সমিতির সভাপতি অ্যাডভোকেট আজাদুর রহমান আজাদের সভাপতিত্বে ও  সাধারণ সম্পাদক কামরেল আহমেদ চৌধুরীর পরিচালনায় প্রতিবাদ সমাবেশে বক্তব্য রাখেন অ্যাডভোকেট শান্তি পদ ঘোষ, রমা পদ দাস গুপ্ত, রাধাপদ দেব সজল, আব্দুল খালিক ,আব্দুল মতিন চৌধুরী, মাহবুর আলম রুয়েল প্রমুখ। আরও পড়ুন: রাজধানীতে চক্ষু পরীক্ষা করালেন প্রধানমন্ত্রীঅপরদিকে, অ্যাডভোকেট আবিদা সুলতানার সন্দেহভাজন খুনি তানভির আহমদকে আজ সোমবার দুপুর সোয়া একটার দিকে শ্রীমঙ্গল উপজেলার বরুনা এলাকা থেকে গ্রেপ্তার করে পুলিশ। শ্রীমঙ্গল থানার অফিসার ইনচার্জ (ওসি) আব্দুছ ছালেক নিশ্চিত করে জানান, ঘাতক তানভির আবিদার পৈতৃক বাড়িতে ভাড়াটিয়া হিসেবে থাকতো ও পাশের একটি মসজিদে ইমামতি করতো। তার গ্রামের বাড়ি সিলেটের জকিগঞ্জ উপজেলার আমানদি গ্রামের ময়নুল ইসলামের ছেলে।ইত্তেফাক/কেকে  



41814,57631
মঙ্গলবার ত্রিদেশীয় সফরে যাচ্ছেন প্রধানমন্ত্রী
জাতীয়
প্রকাশ : ২৭ মে ২০১৯, ১৬:১১
ত্রিদেশীয় সফরে মঙ্গলবার (২৮ মে) ঢাকা ত্যাগ করবেন প্রধানমন্ত্রী শেখ হাসিনা। মোট ১২ দিনের এ সফর প্রধানমন্ত্রী প্রথমে জাপান, এরপর সৌদি আরব ও শেষে ফিনল্যান্ডে যাবেন বলে জানা গেছে। মঙ্গলবার সকাল ৮টা ৫৫মিনিটে বিমান বাংলাদেশ এয়ারলাইন্সের একটি বিশেষ ফ্লাইটে টোকিওর হেনিদা আন্তর্জাতিক বিমানবন্দরের উদ্দেশে হযরত শাহজালাল আন্তর্জাতিক বিমানবন্দর ত্যাগ করবেন তিনি।সফরের শুরুতে প্রধানমন্ত্রী জাপানে ২৮ থেকে ৩১ মে পর্যন্ত অনুষ্ঠেয় ফিউচার এশিয়া শীর্ষক ২৫তম আন্তর্জাতিক সম্মেলন ভাষণ দেবেন। সেখানে একটি চুক্তি স্বাক্ষর অনুষ্ঠানে যোগ দেবেন এবং দেশটির প্রধানমন্ত্রী শিনজো আবে'র সঙ্গে দ্বিপাক্ষিক বিভিন্ন বিষয় নিয়ে আলোচনা করবেন। সেখানে তার সম্মানে বাংলাদেশি কমিউনিটির দেওয়া একটি সংবর্ধনা অনুষ্ঠানে যোগদান করবেন। এছাড়াও তিনি হোলি আর্টিজানে হামলায় ক্ষতিগ্রস্ত পরিবারের সদস্যদের সঙ্গে মিলিত হবেন এবং জাপানি ব্যবসায়ী নেতাদের সঙ্গে সাক্ষাৎ করবেন।আরও পড়ুন:  সিএন্ডএফ কর্মচারী আটক, ভোমরা বন্দরে শ্রমিকদের কর্মবিরতিজাপানের সফর শেষ করে শেখ হাসিনা জেদ্দার উদ্দেশে টোকিও ত্যাগ করবেন। তিনি ৩ জুন পর্যন্ত সেখানে অবস্থান করবেন। সৌদি আরবে সফরকালে প্রধানমন্ত্রী ওআইসির (অর্গানাইজেশন অব ইসলামিক কনফারেন্স্) ১৪তম অধিবেশনের উদ্বোধনী অনুষ্ঠানে যোগ দেবেন। এরপর প্রধানমন্ত্রী পবিত্র উমরাহ পালন করবেন। সৌদি আরব সফর শেষে প্রধানমন্ত্রী শেখ হাসিনা আগামী ৩ জুন ফিনল্যান্ডের রাজধানী হেলসিংকির উদ্দেশে জেদ্দা ত্যাগ করবেন। একই দিন স্থানীয় সময় দুপুর ১টায় তিনি ফিনল্যান্ডের হেলসিংকি আন্তর্জাতিক বিমানবন্দরে পৌঁছবেন।ইত্তেফাক/জেডএইচডি



41815,57632
সুন্দরবনে ৫ জেলে গ্রেপ্তার
সারাদেশ
প্রকাশ : ২৭ মে ২০১৯, ১৬:২১
সাতক্ষীরা রেঞ্জের পশ্চিম সুন্দরবনের অভয়ারণ্য এলাকায় বিনা অনুমতিতে মাছ ধরা সময় পাঁচ জেলেকে আটক করেছেন সুন্দরবনের স্মার্ট পেট্রোল টিমের সদস্যরা। সোমবার ভোর ৫ টার দিকে সুন্দরবনে পুষ্পকাটি সংলগ্ন মাইটার খাল অভয়ারণ্য এলাকা থেকে মালামালসহ জেলেদের গ্রেপ্তার করা হয়।গ্রেপ্তারকৃত জেলেরা হলেন- বাগেরহাট জেলাধীন মংলা থানার কানাইনগর গ্রামে মৃত তোফেল বেপারীর ছেলে জাফর বেপারী, মৃত সেকেন্দার বেপারীর ছেলে সাঈদ বেপারী, জাহিদ বেপারীর ছেলে ইকবাল বেপারী, গুল বেপারীর ছেলে খলিল বেপারী এবং রামপাল থানার গাব্বুনিয়া গ্রামের মৃত চাঁন মিয়ার ছেলে তৌহিদ।স্মার্ট পেট্রোল টিমের টিম লিডার ফরেস্টার মো. নাসিরউদ্দীন জানান, সুন্দরবন নিরাপত্তা টহল দেওয়ার সময় নিষিদ্ধ অভয়ারণ্য এলাকা মাছ ধরাকালীন একটি ট্রলার ও ৫ শতাধিক বরসিসহ ৫ জেলেকে আটক করা হয়। আরও পড়ুন: মৌলভীবাজারে নারী আইনজীবী খুন   সাতক্ষীরা রেঞ্জ কর্মকর্তা রফিক আহম্মেদ ঘটনা সত্যতা নিশ্চিত বলেন, গ্রেপ্তারকৃত আসামিদের বন আইনে মামলা দিয়ে আদালতে পাঠানো হয়েছে।ইত্তেফাক/কেকে



41816,57633
রাজধানীর উত্তরায় চক্রাকার বাস সার্ভিস চালু
রাজধানী
প্রকাশ : ২৭ মে ২০১৯, ১৬:২৫
রাজধানীর উত্তরা এলাকায় আনুষ্ঠানিকভাবে চালু করা হয়েছে চক্রাকার বাস সার্ভিস। সোমবার ঢাকা উত্তর সিটি কর্পোরেশন (ডিএনসিসি) এবং ঢাকা মেট্রোপলিটন পুলিশের (ডিএমপি) যৌথ উদ্যোগে বিআরটিসির ১০টি শীতাতপ নিয়ন্ত্রিত (এসি) বাস নিয়ে এই চক্রাকার বাস সেবা চালু হয়েছে।জানা যায়, এয়ারপোর্ট থেকে উত্তরা হয়ে দিয়াবাড়ি ঘুরে আবার উত্তরা এসে থামবে বাসগুলো। এক প্রান্ত থেকে অপর প্রান্ত পর্যন্ত টিকিটের মূল্য ধরা হয়েছে ৩০টাকা। এছাড়া এর মধ্যবর্তী যেকোনো স্থানের জন্য ২০ টাকার টিকিট কিনতে হবে যাত্রীদের। উত্তরায় আয়োজিত চক্রাকার বাসের উদ্বোধনী অনুষ্ঠানে ডিএনসিসি মেয়র আতিকুল ইসলামের সভাপতিত্বে প্রধান অতিথি ছিলেন ঢাকা দক্ষিণ সিটি কর্পোরেশনের (ডিএসসিসি) মেয়র মোহাম্মদ সাঈদ খোকন।অনুষ্ঠানে প্রধান অতিথির বক্তব্যে  ঢাকা দক্ষিণ সিটি কর্পোরেশন (ডিএসসিসি) মেয়র সাঈদ খোকন বলেন, 'গণপরিবহন এবং যানজট ঢাকা শহরের একটি প্রধান সমস্যা। এই শহরের মানুষের জীবনমান উন্নয়নের জন্য আমরা কাজ করে যাচ্ছি। সড়কে শৃঙ্খলা ফিরিয়ে আনতে হলে আগে নগরবাসীকে সচেতন হতে হবে। নাগরিকরা সচেতন না হলে হাজার চেষ্টা করলেও সমস্যার সমাধান হবে না।'আরও পড়ুন:  মঙ্গলবার ত্রিদেশীয় সফরের জন্য দেশ ছাড়বেন প্রধানমন্ত্রীসভাপতির বক্তব্যে ঢাকা উত্তর সিটি কর্পোরেশন (ডিএনসিসি) মেয়র আতিকুল ইসলাম বলেন, 'এই বাস সার্ভিস উত্তরাবাসীর জন্য আনন্দের বিষয়। এটি আমাদের সকলের জন্য। সুস্থ, সচল ঢাকার জন্য সুস্থ গণপরিবহনের বিকল্প নেই। সবাই একত্রে কাজ করলে, সবাই সচেতন হলে বাসযোগ্য সুন্দর ঢাকা গড়ে তোলা সম্ভব হবে।'ইত্তেফাক/জেডএইচডি



41817,57634
চলে গেলেন অজয় দেবগণের বাবা বীরু দেবগণ
বিনোদন
প্রকাশ : ২৭ মে ২০১৯, ১৬:৩২
বলিউডের অন্যতম জনপ্রিয় অ্যাকশন-স্টান্ট ডিরেক্টর এবং অজয় দেবগণের বাবা বীরু দেবগণ মারা গেছেন। প্রায় ৮০টির বেশি ছবিতে অ্যাকশন দৃশ্যের পরিচালনা করেছেন তিনি। তার পরিচালিত ছবি হিন্দুস্তান কি কসমে অভিনয় করেছিলেন তারই ছেলে অজয় দেবগণ। বীরু দেবগণের আরও এক ছেলে অনিল দেবগণও পরিচালক।অ্যাকশন কোরিগ্রাফি ছাড়া ক্রান্তি, সৌরভ, সিংহাসনের মতো ছবিতে অভিনয়ও করেছিলেন বীরু৷ বলিউডের ফিল্মি পার্টিতে তাকে দেখা না গেলেও, তার দেখা পাওয়া গিয়েছিল টোটাল ধামাল ছবির স্ক্রিনিংয়ে।আরও পড়ুন: এবার ‘মুসলিম নাম’ বলায় ভারতে যুবককে গুলিহিন্দুস্তান কি কসম ছবিতে সে সময়ে তিনি এমন কিছু অ্যাকশন দৃশ্য তুলে ধরার চেষ্টা করেছিলেন যা তার আগে কখনও কেউ চেষ্টা করেনি বলে জানা গেছে। কিন্তু তার প্রচেষ্টা বক্স-অফিসে শেষ পর্যন্ত মুখ থুবড়ে পড়ে। তবে তার অ্যাকশন-স্টান্টের ভক্তের সংখ্যা ছবির জগতে অগণিত৷ তার প্রয়াণে স্তব্ধ বলিউড।ইত্তেফাক/বিএএফ



41818,57635
জাতীয় প্রেসক্লাবে ১০ দফা দাবিতে তামাক চাষীদের সংবাদ সম্মেলন
রাজধানী
প্রকাশ : ২৭ মে ২০১৯, ১৬:৩৬
তামাক চাষীদের সুরক্ষায় সরকারী নীতিমালা, দেশীয় শিল্প রক্ষায় বিড়ির ওপর ধার্যকৃত শুল্ক কমানোসহ ১০ দফা দাবিতে সংবাদ সম্মেলন করেছে তামাক চাষী ও ব্যবসায়ী সমিতি। সোমবার বেলা ১১টায় জাতীয় প্রেসক্লাবে এ সংবাদ সম্মেলন অনুষ্ঠিত হয়।জাহাঙ্গীর আলম তোতার সঞ্চালনায় সংবাদ সম্মেলনে লিখিত বক্তব্য পাঠ করেন রংপুর তামাক চাষী ও ব্যবসায়ী সমিতির সাধারণ সম্পাদক মাসুম ফকির। এ সময় উপস্থিত ছিলেন লালমনিরহাট তামাক চাষী ও ব্যবসায়ী সমিতির সভাপতি মজিবর রহমান, সাধারণ সম্পাদক মোঃ গোলাম ফারুক, রংপুর জেলার সভাপতি মুহবুব আলম, সাধারণ সম্পাদক মিজানুর রহমান মিজান, সাংগঠনিক সম্পাদক নূরুল ইসলাম লাভলু, নীলফামারী জেলার সভাপতি হামিদুল হক, কৃষক নেতা আতাউর রহমান, আঃ মান্নান সুন্দর, বলায় দাশসহ অর্ধসহস্রাধিক তামাক চাষী ও ব্যবসায়ী।আরও পড়ুন: মৌলভীবাজারে নারী আইনজীবী খুনলিখিত বক্তব্যে তামাক চাষী ও ব্যবসায়ীরা দাবি করেন, দেশীয় শিল্প রক্ষার স্বার্থে বিড়ির ওপর সম্পূরক শুল্ক কমিয়ে ভারতে ন্যায় করতে হবে। বিড়ির দাম ১৫ টাকা থেকে কমিয়ে ১০ টাকা করতে হবে। দেশীয় শিল্প সুরক্ষার জন্য আইন করতে হবে। বিড়ির ওপর আরোপিত অগ্রিম আয়কর বাতিল করতে হবে। বঙ্গবন্ধুর চালুকৃত বিড়িকে অবিলম্বে কুটির শিল্প ঘোষণা করতে হবে। নিন্ম ও মধ্যম স্তরের সিগারেট একীভূত করে সমমূল্যে করতে হবে। উচ্চস্তরের সিগারেটের মূল্য ও সম্পূরক শুল্ক অধিক হারে বৃদ্ধি করতে হবে। কোন সরকারী আমলা বিদেশী বহুজাতিক কোম্পানীর ডিরেক্টর পদে থাকতে পারবে না। দেশীয় শিল্প রক্ষার স্বার্থে বিদেশি বহুজাতিক কোম্পানী সিগারেটের উপর অতিরিক্ত কর আরোপ করতে হবে। তামাক চাষীদের সুরক্ষার জন্য সরকারী নীতিমালা করতে হবে।ইত্তেফাক/নূহু



41819,57636
কালীগঞ্জে যাবজ্জীবন সাজাপ্রাপ্ত আসামিসহ গ্রেফতার ২
সারাদেশ
প্রকাশ : ২৭ মে ২০১৯, ১৬:৪১
গাজীপুরের কালীগঞ্জ থানা পুলিশের বিশেষ অভিযানে হত্যা মামলার যাবজ্জীবন ও মাদক মামলার সাজাপ্রাপ্ত দুই আসামিকে গ্রেফতার করেছে পুলিশ। সোমবার দুপুরে গ্রেফতারকৃতদের গাজীপুর আদলতে পাঠানো হয়েছে। বিষয়টি নিশ্চিত করেছেন থানার অফিসার ইনচার্জ মো. আবুবকর মিয়া। জানা গেছে, রবিবার দিবাগত রাতে এসআই চন্দন দে ও এএসআই হামিদ খানের নেতৃত্বে সঙ্গীয় ফোর্স নিয়ে নাগরী ইউনিয়নে পুলিশের বিশেষ অভিযান পরিচালিত হয়। এ সময় ওই ইউনিয়নের পিপুলিয়া গ্রামের মৃত মো. আলাউদ্দিন ওরফে কচু মিয়ার ছেলে হত্যা মামলার যাবজ্জীবন সাজাপ্রাপ্ত আসামি মো. হিরন মিয়া (৬২) ও সেনপাড়া গ্রামের মৃত ছাদ্দর আলীর ছেলে মাদক মামলার সাজাপ্রাপ্ত আসামি মো. কবির হোসেনকে গ্রেফতার করা হয়।আরও পড়ুন: ওসি মোয়াজ্জেমের বিরুদ্ধে গ্রেফতারি পরোয়ানা জারিকালীগঞ্জ থানার অফিসার ইনচার্জ মো. আবুবকর মিয়া বলেন, ‘হিরনের বিরুদ্ধে কালীগঞ্জ থানায় ১৯৯৫ সালের ১২ ডিসেম্বর ৩০২/৩৪ ধারায় একটি হত্যা দায়ের করা হয়। ওই মামলায় তার বিরুদ্ধে যাবজ্জীবন সাজা ও তৎসহ ১০ হাজার টাকা জরিমানার আদেশ দেয় বিজ্ঞ আদালত। অন্যদিকে, ১৯৯০ সনের মাদকদ্রব্য নিয়ন্ত্রণ আইনের ২০ ধারায় কবির হোসেনের বিরুদ্ধে কালীগঞ্জ থানায় ১২(৮)০২ মামলা দায়ের হয়। সেই মামলায় তার বিরুদ্ধে বিজ্ঞ আদালত সাজা প্রদান করে। সে দুই বছর তিন মাসের সাজাপ্রাপ্ত আসামি। তারা দু’জনে দীর্ঘদিন যাবৎ পলাতক ছিল। রবিবার দিবাগত রাতে পুলিশ অভিযান চালিয়ে তাদের গ্রেফতার করে থানায় নিয়ে আসে। পরে গ্রেফতারকৃতদের সোমবার দুপুরে গাজীপুর আদালতে পাঠানো হয়েছে। পুলিশের এ বিশেষ অভিযান আব্যাহত থাকবে বলেও জানান পুলিশের ওই কর্মকর্তা।  ইত্তেফাক/কেকে



41820,57637
রমজানেই কাতারকে আমন্ত্রণ জানালো সৌদি আরব
বিশ্ব সংবাদ
প্রকাশ : ২৭ মে ২০১৯, ১৬:৪৭
ইরান ও যুক্তরাষ্ট্রের মধ্যে ক্রমবর্ধমান উত্তেজনার বিষয়ে জরুরি আঞ্চলিক বৈঠকে যোগ দিতে সৌদি আরবের পক্ষ থেকে দোহাকে আমন্ত্রণ জানানো হয়েছে। রোববার কাতার এ তথ্য জানিয়েছে। ২০১৭ সালে পবিত্র রমজান মাসে কাতারের ওপর আকস্মিক অবরোধ আরোপ করে সৌদি আরব ও এর উপসাগরীয় মিত্র দেশগুলো। এতে খাদ্য সংকটে পড়ে কাতার। খবর এএফপি’র। রিয়াদ বিভিন্ন হামলার প্রেক্ষাপটে দুই দফা বৈঠকের ডাক দিয়েছে। তারা আরব লীগের সদস্যদের নিয়ে একটি এবং আঞ্চলিক জোট গালফ কো-অপারেশন কাউন্সিলের (জিসিসি) সদস্যভুক্ত দেশগুলোকে নিয়ে আরেকটি বৈঠক ডেকেছে।উপসাগরীয় জলসীমান্তে থাকা বিভিন্ন ট্যাঙ্কার রহস্যজনক হামলার ঝুঁকিতে রয়েছে। এদিকে সৌদি আরবের তেল সরবরাহের একটি পাইপলাইনে ইয়েমেনের বিদ্রোহীরা ড্রোন হামলা চালিয়েছে। ইরানের নির্দেশেই বিদ্রোহীরা এসব হামলা চালিয়েছে বলে রিয়াদ অভিযোগ করেছে।বাদশাহ সালমান আগামী ৩০ মে মক্কায় এসব সম্মেলনে উপসাগরীয় নেতা এবং আরব লীগ সদস্যদের আমন্ত্রণ জানান। তবে আরব জোটের আলোচনায় কাতারকে আমন্ত্রণ জানানো হয়েছে কিনা সে ব্যাপারে কিছু জানানো হয়নি।ইরানকে সমর্থন ও জঙ্গিদের মদদ দেয়ার অভিযোগে কাতারকে আদৌ আমন্ত্রণ জানানো হবে কিনা তা অস্পষ্ট ছিল। কাতার সরকারের তথ্য দপ্তরের এক বিবৃতিতে বলা হয়, কাতারের আমির এ সংকট নিয়ে আলোচনায় অংশ নেয়ার ব্যাপারে লিখিত আমন্ত্রণ পেয়েছেন।আরও পড়ুনঃ নাচের সঙ্গে কোরআন আবৃত্তি সৌদি গায়িকার, সমালোচনার ঝড়বিবৃতিতে আরো বলা হয়, জিসিসি মহাসচিবের সঙ্গে বৈঠক চলাকালে পররাষ্ট্রমন্ত্রী মোহাম্মাদ বিন আব্দুলরহমান আল-থানি এ আমন্ত্রণ পত্র গ্রহণ করেন। এর আগে থানি ইরান ও যুক্তরাষ্ট্রের মধ্যে সৃষ্ট উত্তেজনা নিরসনে তাদের মধ্যে ‘সংলাপের’ আহ্বান জানিয়েছিলেন।ইত্তেফাক/টিএস



41821,57638
খাদ্যে ভেজালকারীরা সবচেয়ে বড় সন্ত্রাসী: মোহাম্মদ নাসিম
রাজধানী
প্রকাশ : ২৭ মে ২০১৯, ১৬:৫১
আওয়ামী লীগের সভাপতিমণ্ডলীর সদস্য এবং কেন্দ্রীয় ১৪ দলের মুখপাত্র মোহাম্মদ নাসিম বলেছেন, 'খাদ্যে ভেজালকারীরা সমাজের সবচেয়ে বড় সন্ত্রাসী। এদের সর্বোচ্চ শাস্তি মৃত্যুদণ্ড হওয়া উচিত।' সোমবার জাতীয় প্রেসক্লাবে আয়োজিত 'নিরাপদ খাদ্য ও আমাদের করণীয়' শীর্ষক গোলটেবিল বৈঠকে প্রধান অতিথির বক্তব্যে তিনি এ কথা বলেন। ভেজাল ও মাদকবিরোধী আন্দোলন এ সেমিনারের আয়োজন করে।তিনি বলেন, 'ব্যবসায়ীরা অতিরিক্ত মুনাফার লোভে খাদ্যে ভেজাল দেয়ার মাধ্যমে অগনিত মানুষকে হত্যা করছে। সবার জন্য নিরাপদ খাদ্য নিশ্চিত করা সরকারের একার পক্ষে সম্ভব নয়। এজন্য এই সকল ঘাতকদের বিরুদ্ধে সামজিক আন্দোলন গড়ে তুলতে হবে।'তিনি আরও বলেন, 'জনবিরোধী আন্দোলন না করে, খাদ্যে ভেজাল ও মাদক নির্মূলে আন্দোলন করুন। আমরা আপনাদের ধণ্যবাদ জানাবো। আপনাদের সহযোগীতা করবো। খাদ্যের মতো রাজনীতিতেও ভেজাল ঢুকে পড়েছে। এসব ভেজালমুক্ত করতে হবে। আওয়ামী লীগ দীর্ঘদিন ক্ষমতায় তাই এখানেও কিছু ভেজাল প্রবেশ করেছে। আগামীতে সারাদেশের জেলা উপজেলায় যে সম্মেলন হবে, সেই সম্মেলনে আওয়ামী লীগকে ভেজাল মুক্ত করা হবে।'আরও পড়ুন:  রাজধানীর উত্তরায় চক্রাকার বাস সার্ভিস চালুসংগঠনের সভাপতি মুহাম্মদ আতা উল্লাহ খানের সভাপতিত্বে জাসদ সভাপতি হাসানুল হক ইনু, সাম্যবাদী দলের সাধারণ সম্পাদক দিলীপ বড়ুয়া, বাংলাদেশ প্রেস কাউন্সিলের চেয়ারম্যান বিচারপতি মোহাম্মদ মমতাজ উদ্দিন আহমেদ, গণআজাদী লীগের সভাপতি এসকে শিকদার, ঢাকা বিশ্ববিদ্যালয়ের শিক্ষা ড. আ ব ম ফারুক, বাংলাদেশ ক্রাইম রিপোর্টার্স অ্যাসোসিয়েশনের সভাপতি আবুল খায়ের প্রমুখ বক্তব্য রাখেন।ইত্তেফাক/জেডএইচডি



41822,57639
গুদামে নেওয়ার পথে ট্রাক বোঝাই চাউল ছিনতাই
সারাদেশ
প্রকাশ : ২৭ মে ২০১৯, ১৬:৫৩
বগুড়ার কাহালু উপজেলার তিনদীঘি কাউরা বাজার এলাকায় ট্রাক ভর্তি চাউল ছিনতাইয়ের ঘটনা ঘটেছে। রবিবার (২৬ মে) রাতে অটোরাইস মিল থেকে সরকারি খাদ্য গুদামে নেওয়ার পথে ট্রাক থেকে চাউল ছিনিয়ে নেওয়া হয়। এর আনুমানিক মূল্য নয় লাখ টাকা। সোমবার সকালে বগুড়ার শাজাহানপুর উপজেলার বনানী দ্বিতীয় বাইপাস থেকে ট্রাকটি পরিত্যক্ত অবস্থায় উদ্ধার করা হলেও ছিনিয়ে নেওয়া চাউল উদ্ধার করা সম্ভব হয়নি। ঘটনায় জড়িত ট্রাকের দুইজন চালক জাকির হোসনে, সোহেল এবং সহকারী সোহাগকে জিজ্ঞাসাবাদের জন্য আটক করেছে পুলিশ। চাউল ব্যবসায়ী দুপচাঁচিয়ার বাসিন্দা শাহিনুর রহমান জানান, বগুড়ার নামুজা এলাকার কাজী অ্যান্ড ব্রাদার্স নামে একটি অটোরাইস মিলে ধান দিয়ে ২৫ মেট্রিক টন চাউল তৈরি করি। ওই চাউল গুলো দুপচাঁচিয়া উপজেলা খাদ্য গুদামে সরবরাহের জন্য রবিবার রাতে ভাড়া করা একটি ট্রাকে তুলে দেই। সোমবার ভোরে ওই ট্রাকের চালক জাকির হোসেন ফোন করে জানান, ট্রাকটি ছিনতাইয়ের শিকার হয়েছে। পরে বিষয়টি তিনি কাহালু থানা পুলিশকে জানান।কাহালু থানার অফিসার ইনচার্জ লতিফুল ইসলাম জানান, ট্রাকটি জাকির হোসেনের পরিবর্তে সোহেল নামে অপর এক ব্যক্তি চালিয়ে নিয়ে আসছিল। হেলপার ছিল সোহাগ নামে অপর এক ব্যক্তি।আরও পড়ুন: পোশাক শিল্প এলাকায় আগামী শনি-রবিবার ব্যাংক খোলাবদলী চালক সোহেলের বর্ণনা অনুযায়ী, ট্রাকটি রাত সাড়ে ৯টার দিকে তিনদীঘি কাউরা বাজার এলাকায় পৌঁছার পর ছিনতাইকারীরা তাদের গতিরোধ করে বেঁধে রেখে চাউল ভর্তি ট্রাক নিয়ে পালিয়ে যায়। ছিনিয়ে নেওয়া চাল উদ্ধারের চেষ্টা চলছে। ইত্তেফাক/অনি



41823,57640
ডাকসু ভিপি নূরের ওপর হামলার প্রতিবাদে ঢাবিতে মানববন্ধন
শিক্ষা
প্রকাশ : ২৭ মে ২০১৯, ১৬:৫৫
ডাকসু ভিপি নূরের ওপর হামলার প্রতিবাদে সোমবার ঢাকা বিশ্ববিদ্যালয়ের (ঢাবি) অপরাজেয় বাংলার পাদদেশে মানববন্ধন করেছে সংগঠনটি। রবিবার বগুড়ায় ইফতার মাহফিলে যাওয়ার পথে ঢাকা বিশ্ববিদ্যালয় কেন্দ্রীয় ছাত্র সংসদের (ডাকসু) ভিপি নুরুল হক নুরসহ বাংলাদেশ সাধারণ ছাত্র অধিকার সংরক্ষণ পরিষদের নেতাদের ওপর হামলা করে স্থানীয় ছাত্রলীগের নেতাকর্মীরা।ঢাবিতে মানববন্ধনের আগে একটি বিক্ষোভ মিছিল নিয়ে সংগঠনের সদস্যরা টিএসসি থেকে অপরাজেয় বাংলায় আসেন। মানববন্ধনে হামলাকারীদের একটি তালিকা প্রকাশ করেন পরিষদের আহ্বায়ক হাসান আল মামুন। ভিডিও ফুটেজ দেখে এবং স্থানীয় প্রত্যক্ষদর্শীদের তথ্যের ভিত্তিতে হামলাকারীদের শনাক্ত করা হয়েছে বলে মানববন্ধনে জানানো হয়।তালিকায় আছেন, বগুড়া সরকারি আজিজুল হক কলেজ ছাত্রলীগের সাধারণ সম্পাদক আব্দুর রউফ, বগুড়া জেলা ছাত্রলীগের সভাপতি নাইমুর রাজ্জাক তিতাস, যুগ্ম সাধারণ সম্পাদক তাকভির ইসলাম খান ও প্রচার সম্পাদক মো. মুকুল ইসলাম।মানববন্ধনে পরিষদের আহ্বায়ক হাসান আল মামুন বলেন, ডাকসুর ভিপির ওপর ছাত্রলীগের সন্ত্রাসীরা যে বর্বর হামলা চালিয়েছে, আমরা তার নিন্দা ও প্রতিবাদ জানাচ্ছি। এখন পর্যন্ত ছাত্রলীগ আমাদের ওপর যতগুলো হামলা চালিয়েছে তার একটিরও বিচার হয়নি। ডাকসু ভিপিসহ সাধারন ছাত্র অধিকার সংরক্ষণ পরিষদের নেতাদের ওপর হামলায় জড়িত ছাত্রলীগ নেতাদের সংগঠন থেকে বহিষ্কার করা না হলে প্রতিটি বিশ্ববিদ্যালয়, জেলা, কলেজ ইউনিট থেকে কঠোর কর্মসূচি ঘোষণা করা হবে।ডাকসুর যুগ্ম আহ্বায়ক রাশেদ খান বলেন, বাংলাদেশে বিচারহীনতার সংস্কৃতি চলছে। সন্ত্রাসীরা একের পর এক আমাদের ওপর হামলা করছে। কিন্তু সে হামলার বিচার আমরা পাচ্ছি না। তিনি অনতিবিলম্বে ডাকসুর ভিপির ওপর হামলার বিচার দাবি করেন। এছাড়া মানববন্ধনে আরও উপস্থিত ছিলেন বাংলাদেশ সাধারণ ছাত্র অধিকার সংরক্ষণ পরিষদের যুগ্ম আহ্বায়ক মাহফুজুর রহমান খান, মশিউর রহমান প্রমুখ।আরও পড়ুন: জাতীয় প্রেসক্লাবে ১০ দফা দাবিতে তামাক চাষীদের সংবাদ সম্মেলনপ্রসঙ্গত, গত রবিবার বগুড়ায় ইফতার মাহফিলে যোগ দিতে গিয়ে হামলার শিকার হলে ডাকসুর ভিপি নুরুল হক নুরকে অ্যাম্বুলেন্সে করে ঢাকায় নিয়ে আসা হয়।ইত্তেফাক/নূহু



41824,57641
শিগগিরই অপ্রাতিষ্ঠানিক শিল্পনীতি প্রণয়ন করবে শিল্প মন্ত্রণালয়
বাণিজ্য
প্রকাশ : ২৭ মে ২০১৯, ১৭:০২
জাতীয় অর্থনীতিতে শিল্পখাতের অবদান বৃদ্ধি এবং টেকসই উন্নয়নে শিগগিরই অপ্রাতিষ্ঠানিক শিল্পনীতিমালা করবে শিল্প মন্ত্রণালয়। এ লক্ষ্যে অপ্রাতিষ্ঠানিক শিল্প দক্ষতা উন্নয়ন পরিষদ (আইএসআইএসসি) নীতিমালার একটি রূপরেখা প্রণয়নের কাজ করছে। সোমবার রাজধানীর পূর্বাণী হোটেলে আয়োজিত 'অপ্রাতিষ্ঠানিক শিল্পখাতের জন্য নীতিমালার খসড়া প্রণয়ন সংক্রান্ত দিক-নির্দেশনা' শীর্ষক কর্মশালায় এ তথ্য জানানো হয়। জাতীয় দক্ষতা উন্নয়ন কর্তৃপক্ষের (এনএসডিএ) আওতায় গঠিত অপ্রাতিষ্ঠানিক শিল্প দক্ষতা উন্নয়ন পরিষদের (আইএসআইএসসি) আয়োজিত এ কর্মশালায় জানানো হয়, চলতি বছর জুনের মধ্যে সংস্থাটি এর খসড়া চূড়ান্ত করে শিল্প মন্ত্রণালয়ে পাঠাবে এবং এর ভিত্তিতে শিল্প মন্ত্রণালয় নীতিমালা প্রণয়ন করবে।প্রবন্ধে উল্লেখ করা হয়, দেশের মোট শ্রম শক্তির প্রায় ৮৭ শতাংশ অপ্রাতিষ্ঠানিক শিল্প ক্ষেত্রে নিয়োজিত। প্রতি বছর প্রায় ২০ লাখ নারী-পুরুষ শ্রম বাজারে প্রবেশ করে,যাদের প্রায় ৮০ শতাংশ কর্মসংস্থানের সুযোগ করে দিচ্ছে অপ্রাতিষ্ঠানিক শিল্পখাত। এখাতে নিয়োজিত শ্রমিক এবং উদ্যোক্তার নানামুখী সমস্যা থাকলেও জাতীয় শিল্পনীতিতে তা বিবেচনায় নেয়া হয়নি।ফলে অপ্রাতিষ্ঠানিক শিল্প ও অর্থনৈতিক খাতের টেকসই বিকাশ বাঁধাগ্রস্ত হচ্ছে।আরও পড়ুন:  রাজধানীর উত্তরায় চক্রাকার বাস সার্ভিস চালুঅনুষ্ঠানে এই মন্ত্রণালয়ের অতিরিক্ত সচিব বেগম পরাগের সভাপতিত্বে শিল্পসচিব মো. আবদুল হালিম প্রধান অতিথি ছিলেন। কর্মশালায় মূল প্রবন্ধ উপস্থাপন করেন আইএসআইএসসি'র পরামর্শক ও সাবেক অতিরিক্ত সচিব সুষেণ চন্দ্র দাস। এতে এনএসডিএ'র নির্বাহী চেয়ারম্যান মো. ফারুক হোসেন,আন্তর্জাতিক শ্রম সংস্থার (আইএলও) বাংলাদেশ প্রতিনিধি তমো পৌটিয়ানেন, আইএসআইএসসি'র চেয়ারম্যান মির্জা নূরুল গণি শোভন বক্তব্য রাখেন।কর্মশালায় এনএসডিএ, বিসিক, সুইস কন্ট্রাক্ট ও অ্যাকশন এইডের কর্মকর্তা, সরকারি,বেসরকারি ও দক্ষতা উন্নয়ন বিষয়ক প্রশিক্ষণ প্রতিষ্ঠানের প্রতিনিধি, অপ্রাতিষ্ঠানিক শিল্পখাতে জড়িত বিভিন্ন ট্রেডের মালিক,শ্রমিক ও পেশাজীবীরা অংশ নেন।ইত্তেফাক/জেডএইচডি



41825,57642
‘জলবায়ু ও রোহিঙ্গা সমস্যা তুলে ধরা হবে বার্লিন সম্মেলনে’
জাতীয়
প্রকাশ : ২৭ মে ২০১৯, ১৭:০৩
জার্মানির বার্লিনে আগামী ৪ জুন অনুষ্ঠেয় জলবায়ু ও নিরাপত্তা সম্মেলনে জলবায়ু ও রোহিঙ্গা সমস্যার ভয়াবহতা গুরুত্বের সঙ্গে তুলে ধরা হবে।পররাষ্ট্র প্রতিমন্ত্রী শাহরিয়ার আলম এ সম্মেলনে বাংলাদেশের প্রতিনিধিত্ব করবেন। আজ সোমবার পররাষ্ট্র মন্ত্রণালয়ের এক সংবাদ বিজ্ঞপ্তিতে একথা জানানো হয়।বার্লিন জলবায়ু ও নিরাপত্তা সম্মেলন একটি ফোরাম যার লক্ষ্য জলবায়ুনীতি ও জলবায়ু পরিবর্তনের সঙ্গে সংশ্লিষ্ট নিরাপত্তা বিষয়ক আন্তর্জাতিক নীতির উন্নয়ন। বিশ্বব্যাপী জলবায়ু পরিবর্তনের প্রভাব মোকাবেলায় একটি প্রতিরোধমূলক কাঠামো নির্মাণের প্রয়োজনীয়তা নিয়ে এই সম্মেলনে আলোচনা হবে বলে আশা করা হচ্ছে। জলবায়ু পরিবর্তনের ফলে সৃষ্ট বিভিন্ন সমস্যা, যেমন প্রাকৃতিক সম্পদ নিয়ে দ্বন্দ্ব, আসন্ন খাদ্য সংকট, সমুদ্র পৃষ্ঠের উচ্চতা বৃদ্ধির কারণে সমুদ্রবক্ষে ভূ-পৃষ্ঠের বিলিন হয়ে যাওয়া, বাস্তচ্যুতির ফলে পারিবারিক, আঞ্চলিক ও বিশ্বব্যাপী সামাজিক অস্থিরতা তৈরিসহ বিভিন্ন সমস্যা এই সম্মেলনে স্থান পাবে।এছাড়া, আগামী ৫ জুন অনুষ্ঠেয় ৪র্থ জার্মান-এশিয়া বাণিজ্য সংলাপেও বাংলাদেশের প্রতিনিধিত্ব করবেন পররাষ্ট্র প্রতিমন্ত্রী।এ সংলাপ জার্মান ও এশিয়ার উদ্যোক্তা, রাজনীতিবিদ ও কূটনীতিকদের মধ্যে ঘনিষ্ঠতা স্থাপনে সহায়ক হবে। সংলাপে মুক্ত বাণিজ্য, উদ্ভাবনী প্রযুক্তিসহ বিভিন্ন গুরুত্বপূর্ণ বিষয় স্থান পাবে।ইত্তেফাক/এমআই



41826,57643
বাঘায় লিচু গাছে ইলেকট্রিক তারের ফাঁদে যুবকের মুত্যু
সারাদেশ
প্রকাশ : ২৭ মে ২০১৯, ১৭:০৯
রাজশাহীর বাঘায় লিচু গাছে ইলেকট্রিক তার দিয়ে পাতানো ফাঁদে সাইদুল ইসলাম নামে এক যুবকের মর্মান্তিক মৃত্যু হয়েছে। রবিবার দিবাগত রাত সাড়ে ১১টার দিকে উপজেলার আড়ানী ইউনিয়নের ঝিনা গ্রামে এ ঘটনা ঘটে। ঘটনার পরদিন সোমবার সকালে বাঘা থানা পুলিশ লাশ উদ্ধার করে ময়না তদন্তের জন্য রামেক হাসপাতালের মর্গে প্রেরণ করেন। সূত্রে জানা যায়, বাঘা উপজেলা আড়ানী ইউনিয়নের ঝিনা গ্রামের জামরুল ইসলামের ছেলে সাইদুল ইসলাম (২২) রবিবার সন্ধ্যায় স্থানীয় বাজারে যাওয়ার নাম করে বাড়ি থেকে বের হয়। সে বাড়িতে না আসায় তার স্ত্রী সিমা খাতুন বিভিন্ন স্থানে খোঁজ করে তার সন্ধান পায়নি। এক পর্যায়ে বাড়ির পাশে আবদুল সালামের ছেলে তহির উদ্দিনের লিচু বাগানে তার লাশ দেখতে পাওয়া যায়।এলাকাবাসীরা জানান, তহির উদ্দিনের কাছে থেকে তার ভাতিজা আবু সুফিয়ান রনি ৬ হাজার টাকার চুক্তিতে লিচু বাগান লিজ নেয়। এ লিচু বাগানের পাশ দিয়ে আবু সুফিয়ান রনি তার আরেক চাচা আকবর হোসেনের বাড়ি থেকে কুলা বাধা লুজ তার দিয়ে লিচু রক্ষার্থে ফাঁদ পেতে রাখে। এ ফাঁদে পড়ে সাইদুল ইসলাম মারা যান।এ বিষয়ে মৃত সাইদুল ইসলামের মামা রেজাউল ইসলাম ও আশরাফুল ইসলাম দাবি করে বলেন, লিচুর বাগানের মালিক তহির উদ্দিন, আকরাম হোসেন, আবু সুফিয়ান রনি পরিকল্পিতভাবে হত্যা করে তার ভাগ্নেকে চোর সাবস্ত করে বাগানের মধ্যে ফেলে যায়। এ হত্যার সুষ্ঠু বিচার দাবি করেন তারা।সাইদুল ইসলাম ৬ মাস আগে বিয়ে করেছে। তার স্ত্রীর এখন কি হবে এমন চিন্তা পরিবারের সবার। সাইদুল ইসলামের মৃত্যুর খবর জানার পর থেকে তার মা সাহারা বেগম ও স্ত্রী সিমা খাতুন বাকরুদ্ধ হয়ে পড়েছেন। কোন কথা বলতে পারছেন না। শুধু অন্যের মুখের দিকে তাকিয়ে কি যেন বলছেন।বাঘা থানার উপ-পুলিশ পরিদর্শক মুঞ্জুরুল ইসলাম মৃত সাইদুল ইসলামের মৃত্যুতে সুরতাল রিপোর্টে উল্লেখ করেছেন, তার ডান পায়ের হাঁটুর নিচে ও বাম হাতের নিচে বিদ্যুতের তারে পোড়ার দাগ রয়েছে। মৃতদেহের পাশ থেকে কিছু লিচু, একটি মোবাইল ফোন, একটি গ্যাস লাইট ও কিছু বিড়ি উদ্ধার করা হয়েছে। আরও পড়ুন: ডাকসু ভিপি নূরের ওপর হামলার প্রতিবাদে ঢাবিতে মানববন্ধনবাঘা থানার অফিসার ইনচার্জ (ওসি) মহসীন আলী বলেন, ঘটনাস্থল থেকে লাশ উদ্ধার করে রাজশাহী মেডিকেল কলেজ হাসপাতালের মর্গে প্রেরণ করা হয়েছে। আসামিদের বাড়িতে হানা দেওয়া হয়েছে। তাদের কাউকে পাওয়া যায়নি। এ ঘটনায় সাইদুল ইসলামের মামা আশরাফুল ইসলাম বাদী হয়ে একটি হত্যা মামলা দায়ের করেছেন। ইত্তেফাক/নূহু



41827,57644
সরকারিভাবে ধান সংগ্রহের তালিকায় ব্যাপারীরা
বাণিজ্য
প্রকাশ : ২৭ মে ২০১৯, ১৭:১৬
সুনামগঞ্জের ছাতকে সরকারিভাবে ধান সংগ্রহে অনিয়মের অভিযোগ উঠেছে। চলতি বোরো মৌসুমে সরকারিভাবে এখানে ৪২৯ মেট্রিক টন ধান সংগ্রহের লক্ষ্যমাত্রা নির্ধারণ করা হয়। ইতিমধ্যে ধান সংগ্রহের জন্য তালিকা প্রস্তুতের কাজ প্রায় সম্পন্ন হয়েছে।কৃষকদের অভিযোগ, অস্বচ্ছ পদ্ধতিতে প্রাথমিক পর্যায়ে যাচাই বাচাই ছাড়াই স্থানীয় জনপ্রতিনিধি ও প্রভাবশালীদের দেওয়া তালিকা চূড়ান্ত করা হয়েছে। এসব জনপ্রতিনিধিদের অনেকেই ধান চালের ব্যাপারী। কৃষি অফিসের যোগসাজশে ভুয়া কৃষি কার্ড তৈরি করে তাদের পরিবারের সদস্য বা আত্মীয় স্বজনরা রাতারাতি  কৃষক বনে যাচ্ছেন।এতে প্রকৃত কৃষকরা ধানের ন্যায্য মূল্য থেকে বঞ্চিত হচ্ছেন। এছাড়া কোনো প্রকার প্রচার প্রচারণা ছাড়াই অনেকটা গোপনে ধান সংগ্রহের কাজ শুরু করায় প্রান্তিক পর্যায়ের কৃষকরা সরকারের এই কার্যক্রমে খবর জানেন না। সোমবার উপজেলা কৃষি অফিসে গিয়ে দেখা যায়, মুক্তিরগাওঁ গ্রামের কৃষক সুনু মিয়া বিলাপ করছেন তার ধানের ন্যায্য মূল্য আদায়ের জন্য।এলাকার কৃষকরা শুরু থেকে লটারি মাধ্যমে কৃষক নির্বাচনের দাবি জানালেও সংশ্লিষ্ট কর্মকর্তা ও ইউপি চেয়ারম্যানরা এসব বিষয়ে পাত্তা দিচ্ছেন না। ব্যবসায়ী জনপ্রতিনিধিদের দেওয়া তালিকাই চূড়ান্ত করার প্রক্রিয়া চলছে।আরও পড়ুন: গুদামে নেওয়ার পথে ট্রাক বোঝাই চাউল ছিনতাইএব্যাপারে ছাতক উপজেলা কৃষি কর্মকর্তা তৌফিক হোসেন খান ইত্তেফাককে জানান, ইউপি চেয়ারম্যানরা তালিকা দিয়েছেন এ গুলো যাচাই বাচাই হয়েছে, এখন আর কিছু করার নেই। উপজেলা চেয়ারম্যান ফজলুর রহমান জানান, সরকারীভাবে ধান সংগ্রহে অনিয়ম ও স্বজনপ্রীতির বেশ কয়েকটি অভিযোগ পেয়েছি। এসব তালিকা পুনরায় পর্যালোচনা করা হবে। ইত্তেফাক/অনি



41828,57645
২২ বছর পর একসঙ্গে চম্পা ও অরুণা বিশ্বাস
বিনোদন
প্রকাশ : ২৭ মে ২০১৯, ১৭:২১
মান্না-চম্পা জুটিকে নিয়ে জুলহাস চৌধুরী নির্মাণ করেছিলেন ‘প্রেমের স্মৃতি’ ছবিটি। সেটি মুক্তি পেয়েছিলো ১৯৯৭ সালে। এই ছবিতে আরও ছিলেন আলীরাজ ও অরুণা বিশ্বাস। সর্বশেষ এই ছবিতেই একসঙ্গে কাজ করেছিলেন চম্পা ও অরুণা বিশ্বাস। এর আগে  ইলিয়াস কাঞ্চনের বিপরীতে এই দুই তারকা কাজ করেছিলেন ১৯৯৩ সালে মুক্তি পাওয়া ‘ত্যাগ’ ছবিতে। তাদের আরও একবার একসঙ্গে দেখা গিয়েছিলো ১৯৯৫ সালে ‘কাল পুরুষ’ ছবিতে। সেখানে চম্পার বিপরীতে ছিলেন ইলিয়াস কাঞ্চন আর অরুণা বিশ্বাসের নায়ক ছিলেন ওমর সানী।নতুন করে এই অভিনেত্রী জুটি আবারও সিনেমায় হাজির হচ্ছেন। দীর্ঘ ২২ বছর পর আবারও একসঙ্গে অভিনয় করছেন চম্পা ও অরুণা। সেখানে অবশ্য তারা নায়িকা নন, দেখা যাবে নায়ক-নায়িকার মায়ের চরিত্রে। যেখানে চিত্রনায়ক সিয়ামের মা হয়েছেন চম্পা আর নায়িকা পূজার মায়ের চরিত্রে কাজ করছেন অরুণা। ছবির নাম ‘শান’। পরিচালনা করছেন এম রাহিম।আরও পড়ুন: বিশ্বকাপের আগে ১২ জুয়াড়িকে নিয়ে আইসিসির সতর্কতাএ বিষয়ে চম্পা বলেন, ‘২২টা বছর। এটা কিন্তু অনেক সময়। অনেক কিছুই বদলে গেছে এই দেশ ও সিনেমার ইন্ডাস্ট্রির। কিন্তু পুরনো সম্পর্কগুলো থেকে গেছে। ভালো লাগছে এতদিন পর অরুণার সঙ্গে কাজ করছি। স্মৃতি রোমন্থন করে করে শুটিংয়ের সময়টা খুব উপভোগ করছি আমরা।’অরুণা বিশ্বাস বলেন, ‘চম্পা আপা খুবই চমৎকার একজন অভিনেত্রী। তার সঙ্গে দীর্ঘদিন পর ফ্রেম ভাগাভাগি করছি। ভালো লাগছে। একটা সময় আমরা কত ছবিতে একসঙ্গে কাজ করেছি। সেই সময়কার কত স্মৃতি, কত কথা মনে আছে আজও! সেসব গল্প উঠে আসে কাজের ফাঁকে।রোববার ঢাকায় এ ছবির শুটিং শুরু হয়েছে। পরিচালক জানান, ঈদের ছুটির আগ পর্যন্ত টানা চলবে শুটিং। এ লটে শুটিং করছেন চম্পা, অরুণা বিশ্বাস, সিয়াম ও পূজা। তাদের সঙ্গে আরও রয়েছেন তাসকিন রহমান।ইত্তেফাক/বিএএফ



41829,57646
মতলবে শিশু ধর্ষণের চেষ্টায় যুবক আটক
সারাদেশ
প্রকাশ : ২৭ মে ২০১৯, ১৭:২৬
মতলবে চার বছরের এক শিশু কন্যাকে ধর্ষণ চেষ্টায় এক যুবককে আটক করেছে স্থানীয় জনতা। আটক ওই যুবকের নাম মোঃ রুবেল (২০)। সে পৌরসভাস্থ ৩নং ওয়ার্ডের দশপাড়া (রুপসী পল্লী) এলাকার বাসিন্দা। তাকে রবিবার বিকেলে পুলিশে দেওয়া হয়েছে।প্রত্যক্ষদর্শীরা জানায়, দশপাড়া গ্রামের মোঃ হানিফ মিয়ার ছেলে রুবেল একই এলাকার সাড়ে চার বছরের এক শিশু কন্যাকে ফুসলিয়ে টয়লেটের ভিতরে নিয়ে ধর্ষণের চেষ্টা করে। তখন স্থানীয় জনতার নজরে পড়ে বিষয়টি। স্থানীয় জনগণ যুবক রুবেলকে গণপিটুনি দিয়ে পুলিশে সোপর্দ করে। এ ব্যাপারে মতলব দক্ষিণ থানায় ওই শিশু পিতা বাদী হয়ে একটি মামলা দায়ের করেছেন।আরও পড়ুন: বাঘায় লিচু গাছে ইলেকট্রিক তারের ফাঁদে যুবকের মুত্যুমতলব দক্ষিণ থানার ওসি একেএমএস ইকবাল বলেন, স্থানীয় কাউন্সিলর কিশোর কুমার ঘোষসহ স্থানীয় লোকজন অভিযুক্ত রুবেলকে আটক করে পুলিশে দিয়েছে। ঘটনাটির সত্যতা মিলেছে এবং এ ব্যাপারে একটি মামলা হয়েছে।ইত্তেফাক/নূহু



41830,57647
রাজধানীর সীমান্ত স্কয়ারের ফুডকোর্টে র‍্যাবের অভিযান
রাজধানী
প্রকাশ : ২৭ মে ২০১৯, ১৭:২৭
রাজধানীর ধানমন্ডির সীমান্ত স্কয়ারের সাততলায় বা ভবনের ছাদে অবস্থিত ফুডকোর্ট ঘিরে অভিযান চালাচ্ছেন র‍্যাবের ভ্রাম্যমাণ আদালত। সোমবার বিকাল ৩টার কিছু পর থেকে ভেজাল বিরোধী অভিযান শুরু করে র‍্যাব। এই অভিযানের নেতৃত্বে রয়েছেন র‌্যাব সদর দফতরের নির্বাহী ম্যাজিস্ট্রেট সারওয়ার আলম।জানা যায়, সোমবার দুপুরে সীমান্ত স্কয়ারের লেভেল-৬ বা ছাদের ফুডকোর্টের চারপাশে অবস্থান নেয় র‍্যাব সদস্যরা। এ সময় সেখানে অনেকেই খাবার খাচ্ছিলেন। খাওয়া শেষে সেখান থেকে পাঠিয়ে দেওয়া হয়। এরপরই মূলত র‌্যাব সদর দফতরের নির্বাহী ম্যাজিস্ট্রেট সারওয়ার আলমের নেতৃত্বে অভিযান শুরু করেন র‍্যাবের ভ্রাম্যমাণ আদালত।রমজান উপলক্ষ্যে ভেজাল বিরোধী এ অভিযানের বিষয়ে নির্বাহী ম্যাজিস্ট্রেট সারওয়ার আলম জানান, 'এখানে ভেজাল, পচা, বাসি খাবার আছে কি না সেগুলো দেখতে অভিযান চালানো হচ্ছে। অভিযান শেষে বিস্তারিত জানানো হবে।'আরও পড়ুন:  শিগগিরই অপ্রাতিষ্ঠানিক শিল্পনীতি প্রণয়ন করবে শিল্প মন্ত্রণালয়তবে শেষ খবর পাওয়া পর্যন্ত, অভিযানে বেশ কয়েকটি দোকানকে জরিমানা করেছেন ভ্রাম্যমাণ আদালত। এছাড়াও তিন জনকে বিভিন্ন মেয়াদে কারাদণ্ড ও ৬ মণ মাংস জব্দ করা হয়েছে।ইত্তেফাক/জেডএইচডি



41831,57648
ঈদে ৩০০ শিল্পীকে চলচ্চিত্র শিল্পী সমিতির উপহার
বিনোদন
প্রকাশ : ২৭ মে ২০১৯, ১৭:৩১
ঈদুল আজহায় গরু কোরবানি দিয়েছিল বাংলাদেশ চলচ্চিত্র শিল্পী সমিতি। সঙ্গে ছিল ঈদের নানা খাদ্য সামগ্রীর উপহার। মূলত অসচ্ছল শিল্পী ও জুনিয়র শিল্পীরা প্রাধান্য পেলেও এ উপহার পান সচ্ছল শিল্পীরাও।এবারও এমন মহৎ উদ্যোগ নিয়েছে সমিতি। সোমবার ৩০০ জুনিয়র বা সহকারী শিল্পীকে উপহার ও বোনাস প্রদান করা হয়েছে। বিষয়টি নিশ্চিত করেছেন সমিতির সাধারণ সম্পাদক চিত্রনায়ক জায়েদ খান।আরও পড়ুন: রাজধানীর উত্তরায় চক্রাকার বাস সার্ভিস চালুতিনি বলেন, ‘জুনিয়র শিল্পীদের আমরা ঈদ বোনাস ও উপহার দিলাম। আমরা মনে করি এটা আমাদের দায়িত্ব। আর এ কাজে বিশেষভাবে কৃতজ্ঞতা জানাতে চাই অভিনেত্রী নিপুণের প্রতি।’অসচ্ছল শিল্পীদের পাশে দাঁড়াতে ও শিল্পীদের মধ্যে পারস্পরিক সম্পর্ক বাড়াতে এমন উদ্যোগ। পরবর্তী ঈদেও এ ধরনের কার্যক্রম চলবে বলে জানান জায়েদ খান।ইত্তেফাক/বিএএফ



41832,57649
গ্যাস সিলিন্ডার বিস্ফোরণে গৃহবধূর মৃত্যু
সারাদেশ
প্রকাশ : ২৭ মে ২০১৯, ১৭:৩৪
মতলব দক্ষিণ উপজেলার লক্ষীপুর গ্রামে গত ২৬ মে রবিবার ইফতারের পূর্বে গ্যাস সিলিন্ডার বিস্ফোরণে এক গৃহবধূর মৃত্যু হয়েছে। নিহতের নাম মিলন বেগম (৫০)।প্রত্যক্ষদর্শীরা জানায়, সন্ধ্যা ৬টা ১৫ মিনিটে ইফতারের পূর্বে উপজেলার নারায়নপুর ইউনিয়নের লক্ষীপুর গ্রামের মজুমদার বাড়ির মোস্তফা মুন্সির বসত ঘরে বৈদ্যুতিক সর্ট সার্কিট থেকে অগ্নিকাণ্ডের সৃষ্টি হয়। এ সময় মিলন বেগম স্টিলের আলমিরা থেকে রক্ষিত স্বর্ণালংকার আনতে গেলে  গ্যাস সিলিন্ডার বিস্ফোরিত হয়। এ সময় তিনি ঝলসে যান। ঘটনাস্থলেই মারা যান।অগ্নিকাণ্ডের খবর শুনে মতলব দক্ষিণ ফায়ার সার্ভিসের দল ঘটনাস্থলে গিয়ে স্থানীয় জনতার সহায়তায় আগুন নিভাতে সক্ষম হয় এবং অগ্নিকাণ্ডে নিহত মিলন বেগমের লাশ উদ্ধার করে।আরও পড়ুন: মতলবে শিশু ধর্ষণের চেষ্টায় যুবক আটকঅগ্নিকাণ্ডের খবর পেয়ে মতলব দক্ষিণ উপজেলা নির্বাহী অফিসার মোঃ শাহিদুল ইসলাম, থানার ওসি একেএমএস ইকবাল ঘটনাস্থল ও স্থানীয় চেয়ারম্যান জহিরুল মোস্তফা তালুকদার ঘটনাস্থল গিয়ে ক্ষতিগ্রস্ত পরিবারকে সান্তনা দেন। ইত্তেফাক/নূহু



41833,57650
অনলাইন সংবাদপোর্টাল নিবন্ধনে আবেদনের সময়সীমা ৩০ জুন
রাজধানী
প্রকাশ : ২৭ মে ২০১৯, ১৭:৪৩
অনলাইন সংবাদপোর্টালগুলোর সরকারি নিবন্ধনের জন্য আগামী ৩০ জুন পর্যন্ত আবেদনপত্র জমা নেবে তথ্য অধিদফতর। তথ্য মন্ত্রণালয় থেকে সোমবার এ সংক্রান্ত একটি সরকারিপত্র জারি হয়।সিনিয়র তথ্য অফিসার মীর আকরাম উদ্দীন আহম্মদ এ তথ্য নিশ্চিত করেছেন। তথ্য অধিদফতরের ওয়েবসাইট http://www.pressinform.gov.bd এ দেয়া নির্ধারিত ফরমে এ আবেদন করতে হবে। আরো পড়ুন: সরকারিভাবে ধান সংগ্রহের তালিকায় ব্যাপারীরাফরমে উল্লিখিত বিবরণ অনুযায়ী সকল প্রমাণসহ এ আবেদন ডাকযোগেও গ্রহণ করা হবে। ইতোপূর্বে যাদের আবেদন সঠিকভাবে গৃহীত হয়েছে, তাদের পুনরায় আবেদনের প্রয়োজন নেই। ইত্তেফাক/এমআই



41834,57651
ইইউ নির্বাচনে জিতলো কট্টর ডানপন্থী ব্রেক্সিট পার্টি
বিশ্ব সংবাদ
প্রকাশ : ২৭ মে ২০১৯, ১৭:৪৫
আরও পড়ুনঃ 



41835,57652
ডাক্তার পরিচয় দিয়ে করতেন অপারেশন, অবশেষে জেলে
সারাদেশ
প্রকাশ : ২৭ মে ২০১৯, ১৭:৫৯
একটি ইউনিয়ন স্বাস্থ্য ও পরিবার কল্যাণ কেন্দ্রের ফার্মাসিস্ট হয়েও নিজেকে এমবিবিএস পাশ করা ডাক্তার পরিচয় দিয়ে আসছিলেন হেদায়েত উল্লাহ (৫৪)। তিনি গৌরনদী পৌর এলাকায় দীর্ঘ দিন যাবত আনোয়ারা নামে একটি ক্লিনিক পরিচালনা করে আসছেন। রবিবার রাতে এক প্রসূতির অপারেশন করাকে কেন্দ্র করে পুলিশের হাতে গ্রেফতার হন ওই ভুয়া ডাক্তার। সোমবার বিকেলে পুলিশ তাকে বরিশাল চিফ জুডিশিয়াল ম্যাজিস্ট্রেট আদালতে হাজির করলে আদালত বরিশাল কেন্দ্রীয় কারাগারে প্রেরণ করেন।
  
গৌরনদী মডেল থানার পুলিশ পরিদর্শক (তদন্ত) মো. মাহাবুবুর রহমান জানান, বাবুগঞ্জ উপজেলার আগরপুর স্বাস্থ্য ও পরিবার কল্যাণ কেন্দ্রের ফার্মাসিস্ট হিসেবে মো. হেদায়েত উল্লাহ কর্মরত আছেন। তার ক্লিনিকে আসা রোগীদের এমবিবিএস পাশ করা ডাক্তার পরিচয় দিয়ে প্রসূতিসহ অন্য রোগীদের অপারেশন করছিলেন। ওই পুলিশ কর্মকর্তা আরও জানান, উপজেলার বাঘার গ্রামের বিমল রায় তার সন্তান সম্ভাবা স্ত্রী অনিতা রায়কে রবিবার রাত ১১টা দিকে তিনি আনোয়ারা ক্লিনিকে নিয়ে আসেন। এ সময় কর্তব্যরত চিকিৎসককে খুঁজতে থাকলে হেদায়েত উল্লাহ নিজেকে ডাক্তার পরিচয় দিয়ে ক্লিনিকে ভর্তি হতে পরামর্শ দেন। রোগীর স্বজনরা হেদায়েত উল্লাহকে আগে থেকে চেনার কারণে অনিতাকে নিয়ে ক্লিনিক থেকে বের হয়ে অন্য ক্লিনিকে যাওয়ার জন্য চেষ্টা করেন। এ সময় হেদায়েত উল্লাহ ও তার ক্লিনিকের স্টাফরা ক্লিনিকের দরজা বন্ধ করে দেয়। এ নিয়ে রোগীর স্বজনদের সঙ্গে হেদায়েত উল্লাহ ও তার ক্লিনিকের স্টাফদের বাকবিতণ্ডা হয়। আরও পড়ুন: সরকারীভাবে ধান সংগ্রহের তালিকায় ব্যাপারীরাপরে এ ঘটনা গৌরনদী মডেল থানাকে মুঠোফোনে অবহিত করলে পুলিশ ঘটনাস্থলে পৌঁছে রোগী ও স্বজনদের উদ্ধার করে। এ সময় গ্রেফতার করা হয় অভিযুক্ত হেদায়েত উল্লাহকে। এ ঘটনায় বিমল রায় বাদী হয়ে গৌরনদী মডেল থানায় মামলা দায়ের করেন। ইত্তেফাক/অনি



41836,57653
খালিয়াজুরীতে বিক্রি হচ্ছে নিষিদ্ধ ভোগ্যপণ্য
সারাদেশ
প্রকাশ : ২৭ মে ২০১৯, ১৮:০১
সম্প্রতি হাইকোর্ট থেকে ৫২টি পণ্য বিক্রয়ে নিষেধাজ্ঞা দেওয়া হয়েছে। হাইকোর্টের নিষেধাজ্ঞা সত্বেও নেত্রকোনার খালিয়াজুরী উপজেলার হাট-বাজারে অবাধে বিক্রি হচ্ছে নিষিদ্ধ এসব ভোগ্যপণ্য। জনসাধারনের মাঝে ব্যাপকভাবে জনসচেতনতা তৈরি না হওয়া এবং আইন প্রয়োগকারী সংস্থার তেমন কোন হস্তক্ষেপ না থাকায় বিক্রেতারা খুব সহজেই বিক্রি করছেন এসব পণ্য।নাম প্রকামে অনিচ্ছুক খালিয়াজুরীর লেপসিয়া বাজারের এক মুদি দোকানী বলেন, ‘ঈদকে সামনে রেখে ব্যাংকের ঋণ নিয়ে দোকানে মাল তোলার পর মহামান্য আদালত ৫২টি পণ্য নিষিদ্ধ করেছেন। কিন্তু কোম্পানীগুলো তাদের দেওয়া মাল এখন ফেরত না নেওয়ায় আমরা বিপাকে পড়েছি। তাই লোকসানের হাত থেকে বাঁচতে ওই পণ্য বিক্রি করতে বাধ্য হচ্ছি।’আরও পড়ুন: গ্যাস সিলিন্ডার বিস্ফোরণে গৃহবধূর মৃত্যুখালিয়াজুরী উপজেলা নির্বাহী অফিসার এএইচএম আরিফুল ইসলাম জানান, ভেজাল পণ্য বিক্রেতাদের বিরুদ্ধে বাজারে ভ্রাম্যমাণ আদালত পরিচালিত হচ্ছে। নিষিদ্ধ পণ্য খুব দ্রুত উৎখাত করা হবে। ইত্তেফাক/নূহু



41837,57654
প্রথম ডেট বার্ষিকীতে প্রিয়াঙ্কাকে নিয়ে যা বললেন নিক
বিনোদন
প্রকাশ : ২৭ মে ২০১৯, ১৮:২১
বলিউড তারকা প্রিয়াঙ্কা চোপড়া গত বছরের শেষ দিকে বসেছিলেন বিয়ের পিঁড়িতে। আমেরিকান পপ তারকা নিক জোন্সের গলায় মালা দিয়েছেন তিনি। নিজের বয়সের চেয়ে কয়েক বছরের ছোট নিকের সঙ্গে ৬ মাসের ডেটিংয়েই নিজের জীবনের এই গুরুত্বপূর্ণ সিদ্ধান্তটি নিয়েছিলেন প্রিয়াঙ্কা। আজ তাদের প্রথম ডেটের এক বছর পূর্ণ হলো।এমন দিনে প্রিয়াঙ্কাকে ভালোবাসায় ভরপুর এক শুভেচ্ছা বার্তা দিলেন তার স্বামী নিক জোনাস।টুইটারে নিক লেখেন, ‘আজ থেকে এক বছর আগে এমা ওয়াটসনের ‘বিস্ট এন্ড দ্য বিউটি’ ছবিটি দেখতে গিয়েছিলাম একদল বন্ধুর সাথে। সেখানে ছিলো প্রিয়াঙ্কা চোপড়া।আরও পড়ুন: ডাক্তার পরিচয় দিয়ে করতেন অপারেশন, অবশেষে জেলেতারপর সে আমার বেস্ট ফ্রেন্ড হলো। এখন সে আমার প্রিয়তমা স্ত্রী। ধন্যবাদ প্রিয়াঙ্কাকে। কারণ সে আমাকে একজন ভালো মানুষ ও আমার সেরা ব্যক্তিত্বটাকে বের করে আনতে সাহায্য করেছে। আজ আমাদের প্রথম ডেট বার্ষিকীতে তাকে শুভেচ্ছা জানাই।’মাঝখানে হঠাৎ করেই এই দম্পতির ডিভোর্সের গুজব ছড়ায়। তবে সব গুজব আর জল্পনা কল্পনার অবসান ঘটিয়ে অবশেষে ভালোই দিন কাটাচ্ছেন এই তারকা জুটি। বিয়ের পর থেকে আজ এখানে তো কাল ওখানে ঘুরে ফিরেই দিন কাটছে এই তারকা দম্পতির।ইত্তেফাক/বিএএফ



41838,57655
বড়লেখায় নারী আইনজীবী খুন, ভাড়াটিয়া মাওলানা আটক
সারাদেশ
প্রকাশ : ২৭ মে ২০১৯, ১৮:২২
মৌলভীবাজারের বড়লেখায় বাবার বাড়িতে নির্মমভাবে খুন হয়েছেন আইনজীবী আবিদা সুলতানা (৩৫)। রবিবার দিবাগত রাত আনুমানিক আড়াইটার দিকে উপজেলার দক্ষিণভাগ উত্তর ইউপির মাধবগুল গ্রামের বাবার বাড়ি থেকে পুলিশ তার লাশ উদ্ধার করেছে।রবিবার বেলা বারোটা থেকে সন্ধ্যা ছয়টার যে কোনো এক সময় তাকে হত্যা করা হয়েছে বলে ধারণা করা হচ্ছে। আবিদা মাধবগুল গ্রামের মৃত আব্দুল কাইয়ুমের মেয়ে। তবে কি কারণে আবিদাকে হত্যা করা হয়েছে তা এখনো রহস্যাবৃত। পুলিশ এই ঘটনায় ভাড়াটিয়া মাওলানা তানভীর আলমকে (৩০) সোমবার দুপুরে জেলার শ্রীমঙ্গল উপজেলা থেকে আটক করেছে। ঘটনার পরপরই তানভীর আলম পালিয়ে যায়। এ ঘটনায় আরো দুই নারীকে জিজ্ঞাসাবাদের জন্য থানায় নিয়েছে পুলিশ। আটক তানভীর সিলেটের জকিগঞ্জ উপজেলার পিল্লাকান্দি গ্রামের ময়নুল ইসলামের ছেলে। স্থানীয় মসজিদে ইমামতির সুবাদে সে পরিবার নিয়ে আবিদার বাবার বাড়িতে বসবাস করে আসছিলো। এদিকে নারী আইনজীবী আবিদা সুলতানা খুনের ঘটনার প্রতিবাদে মানববন্ধন, বিক্ষোভ মিছিল এবং কর্মবিরতি পালন করেছেন মৌলভীবাজার জেলা আইনজীবী সমিতির সদস্যরা। ঘটনার রাতে পুলিশ ব্যুরো অব ইনভেস্টিগেশন (পিবিআই) এর মৌলভীবাজারের কর্মকর্তারা ও থানা পুলিশ ঘটনাস্থল পরিদর্শন করেছে। এ সময় তারা লাশের সুরতহাল প্রতিবেদন তৈরি করে। পাশাপাশি পিবিআই কর্মকর্তারা ঘটনাস্থল থেকে বিভিন্ন আলামত সংগ্রহ করেন। সোমবার সকালে নিহতের লাশ ময়নাতদন্তের জন্য মৌলভীবাজার ২৫০ শয্যা বিশিষ্ট হাসপাতালে পাঠানো হয়। ময়নাতদন্ত শেষে লাশ পরিবারের কাছে হস্তান্তর করা হয়।   থানা পুলিশ, স্থানীয় ও নিহতের পরিবার সূত্রে জানা গেছে, উপজেলার দক্ষিণভাগ উত্তর ইউপির মাধবগুল গ্রামের মৃত আব্দুল কাইয়ুমের তিন মেয়ে। স্ত্রী মানসিক ভারসাম্যহীন। তিনি দ্বিতীয় মেয়ের স্বামীর বাড়ি বিয়ানীবাজারে থাকেন। আব্দুল কাইয়ুমের তিন মেয়েই বিবাহিত। তাদের মধ্যে নিহত আবিদা সুলতানা সবার বড়। আবিদা মৌলভীবাজার জেলা ও দায়রা জজ আদালতের আইনজীবী। স্বামী শরীফুল ইসলাম একটি ওষুধ কোম্পানিতে চাকরি করেন। তিনি স্বামীর সঙ্গে মৌলভীবাজার শহরে বসবাস করতেন। কোনো ভাই না থাকায় বাবার সব সম্পত্তি নিজেই দেখাশোনা করতেন। বাড়িতে নিজেদের থাকার জন্য দুটি কক্ষ রেখে অন্যগুলো মাওলানা তানভীরকে ভাড়ায় দেন।গত ২৬মে রবিবার সকাল আনুমানিক সাড়ে ৮টায় আবিদা বিয়ানীবাজারে বোনের বাড়িতে থেকে জরুরী প্রয়োজনে বাবার বাড়িতে যান। এদিনই বাবার বাড়ি থেকে চাল নিয়ে মৌলভীবাজারে স্বামীর বাসায় যাওয়ার কথা ছিল। বিকেল আনুমানিক চারটার দিকে আবিদার বোন তার মুঠোফোনে যোগাযোগের চেষ্টা করেও তাকে পাচ্ছিলেন না। পরে আবিদার বোনেরা তাকে খুঁজতে বাবার বাড়ি দক্ষিণভাগ উত্তর ইউপির মাধবগুল গ্রামে আসেন। বাড়িতে এসে তারা কাউকে পাননি। এ সময় ঘরের একটি কক্ষ বন্ধ দেখতে পেয়ে তাদের সন্দেহ হয়। পরে রাতে তারা পুলিশ নিয়ে গিয়ে ঘরের মেঝেতে বোনের লাশ পড়ে থাকতে দেখে।লাশের মাথা থেতলানো। মুখ ও গলা কাপড় দিয়ে পেঁচানো ছিল। পরিধেয় কাপড়ও ছিন্নবিচ্ছিন্ন ছিল। পরে পুলিশ লাশের সুরতহাল প্রতিবেদন তৈরি করে ময়নাতদন্তের জন্য মর্গে পাঠায়।অন্যদিকে ঘটনার পরপরই ভাড়াটিয়া মাওলানা তানভীর আলম পালিয়ে যায়। পুলিশ ওই রাতে তানভীরের শ্বশুরবাড়ি কাঠালতলী এলাকার টাকী থেকে স্ত্রী ও মাকে জিজ্ঞাসাবাদের জন্য থানায় নিয়ে যায়। তাৎক্ষণিক তানভীরকে আটক করতে বিভিন্ন থানা এলাকায় অভিযান চালানো হয়। পুলিশ খবর পায় তানভীর শ্রীমঙ্গল উপজেলার বরুনা মাদ্রাসা এলাকায় আত্মগোপন করেছে। আত্মগোপনের এই খবরে রাতেই মাদ্রাসা এলাকায় অবস্থান নেয় স্থানীয় থানা পুলিশ।সোমবার দুপুর দেড়টার দিকে শ্রীমঙ্গল থানার পুলিশ পরিচয় গোপন রেখে হুজুর সেজে উপজেলার বরুনা মাদ্রাসা এলাকার একটি গ্রাম থেকে শিক্ষক ও শিক্ষার্থীদের সহযোগীতায় তানভীরকে আটক করে। পরে শ্রীমঙ্গল থানায় নিয়ে জিজ্ঞাসাবাদ করা হয়। এরপর বড়লেখা থানার পুলিশের কাছে তানভীরকে হস্তান্তর করা হয়।নিহত আবিদার বোনের স্বামী মারুফ আহমদ বলেন, ‘দুদিন আগে তিনি আমাদের বাড়িতে বেড়াতে গিয়েছিলেন। রবিবার সকালে আবিদা আপা মৌলভীবাজারে যাওয়ার জন্য আমাদের বাড়ি থেকে বেরিয়ে পড়েন। এরপর থেকে তার কোনো খোঁজ মিলছিল না। ফোনও বন্ধ পাওয়া যায়। পরে আমার স্ত্রী খুঁজতে এখানে (মাধবগুলে) আসেন। বাড়িতে একটি কক্ষ বন্ধ দেখতে পান। পরে পুলিশ নিয়ে গিয়ে কক্ষ থেকে তার লাশ উদ্ধার করা হয়।’বড়লেখা থানার ভারপ্রাপ্ত কর্মকর্তা (ওসি) মোহাম্মদ ইয়াছিনুল হক বিকেলে বলেন, ‘নিহতের মাথায় ও গলায় আঘাতের চিহ্ন রয়েছে। বিষয়টি খুব স্পর্শকাতর। সব দিক দিয়ে বিষয়টি তদন্ত করে দেখা হচ্ছে। ময়নাতদন্ত প্রতিবেদন পাওয়া গেলে অনেক বিষয় স্পষ্ট হবে। তানভীর পালিয়ে গিয়েছিল। শ্রীমঙ্গল থানা পুলিশের সহায়তায় তাকে আটক করা হয়। তানভীরকে জিজ্ঞাসাবাদে হত্যার রহস্য বের হয়ে আসবে। এই ঘটনায় তানভীরের মা ও স্ত্রীকে জিজ্ঞাসাবাদের জন্য থানায় নেওয়া হয়েছে। এ ঘটনায় এখনও মামলা হয়নি।’আরও পড়ুন: খালিয়াজুরীতে বিক্রি হচ্ছে নিষিদ্ধ ভোগ্যপণ্যএদিকে নারী আইনজীবী আবিদা সুলতানা খুনের ঘটনার প্রতিবাদে মানববন্ধন, বিক্ষোভ মিছিল এবং কর্মবিরতি পালন করেছেন মৌলভীবাজার জেলা আইনজীবী সমিতির সদস্যরা। বিক্ষোভ মিছিল পরবর্তী সভায় জেলা আইনজীবী সমিতির সভাপতি এসএম আজাদুর রহমান আজাদের সভাপতিত্বে ও সাধারণ সম্পাদক কামরুল ইসলাম চৌধুরীর সঞ্চালনায় বক্তব্য দেন বারের সাবেক সভাপতি শান্তি পদ ঘোষ, রমাকান্ত দাস গুপ্ত প্রমুখ। এছাড়া সিলেট জেলা আইনজীবী সমিতির সভাপতি ও সাধারণ সম্পাদক ঘটনার নিন্দা জানিয়েছেন।ইত্তেফাক/নূহু



41839,57656
জনগণের আস্থা ও বিশ্বাসের মর্যাদা দিতে হবে: প্রধানমন্ত্রী
জাতীয়
প্রকাশ : ২৭ মে ২০১৯, ১৮:২৭
সদ্য শপথ নেওয়া ময়মনসিংহ সিটি কর্পোরেশনের নবনির্বাচিত মেয়র ও কাউন্সিলরদের উদ্দেশে প্রধানমন্ত্রী শেখ হাসিনা বলেছেন,' আপনারা নির্বাচিত জনপ্রতিনিধি। জনগণ আপনাদের যে বিশ্বাস এবং আস্থা নিয়ে নির্বাচিত করেছেন তাদের সে বিশ্বাস ও আস্থার মর্যাদা দিতে হবে। কাজের মাধ্যমে জনগণের আস্থা অর্জন করতে হবে।' সোমবার প্রধানমন্ত্রীর কার্যালয়ের করবী হলে অনুষ্ঠিত ময়মনসিংহ সিটি কর্পোরেশনের নবনির্বাচিত মেয়র ও কাউন্সিলরদের শপথগ্রহণ অনুষ্ঠানে তিনি এ কথা বলেন।তিনি বলেন, 'আমরা দেশের মানুষের উন্নয়নে কাজ করছি। এদেশের মানুষ যেন ভালো থাকে, শান্তিতে থাকে সে লক্ষ্য নিয়ে আমরা কাজ করছি। আমরা বাংলাদেশকে বঙ্গবন্ধুর স্বপ্নের সোনার বাংলা হিসেবে গড়ে তোলার জন্য কাজ করছি। জনপ্রতিনিধি হিসেবে আপনাদেরও দায়িত্ব-কর্তব্য রয়েছে এদেশকে সমৃদ্ধ দেশ হিসেবে গড়ে তোলার। কাজের মাধ্যমে আপনারা সরকারের সুনাম বৃদ্ধি করবেন।'তিনি আরও বলেন, 'আমরা দুর্নীতি, সন্ত্রাস, জঙ্গিবাদ ও মাদকের বিরুদ্ধে জিরো টলারেন্স নীতি গ্রহণ করেছি। এগুলোর বিরুদ্ধে অবস্থান নিয়ে কাজ করবেন। দুর্নীতিকে প্রশ্রয় দেবেন না। দুর্নীতি করলে কেউ ছাড় পাবে না। একবার ভোটে জিতে যাচ্ছেন। এবারই শেষ না। জনগণের হৃদয় জয় করতে হবে। যেন জনগণ ভবিষ্যতেও আপনাদের প্রতি আস্থা-বিশ্বাস রাখে। সেদিকে আপনারা বিশেষভাবে দৃষ্টি দেবেন সেটাই আমরা চাই।দেশের সার্বিক উন্নয়নে বিশাল বরাদ্দের কথা উল্লেখ করে তিনি বলেন, 'বিপুল পরিমাণ যে অর্থ বরাদ্দ দেওয়া হচ্ছে, সেটা জনগণেরই অর্থ। সেটা যেন জনগণের কাছে পৌঁছায়। দেশের সার্বিক উন্নয়নের জন্য আমরা যে সমস্ত কর্মসূচি নিয়েছি সেগুলো যেন যথাযথভাবে বাস্তবায়ন হয় আপনারা সেদিকে বিশেষভাবে দৃষ্টি দেবেন। কারন আপনারা জনগণের প্রতিনিধি। আপনাদের ওপর বিরাট দায়িত্ব। এটা মনে রাখতে হবে যে জনপ্রতিনিধি হওয়া মানে জনগণের জন্য শুধু যারা আপনাকে ভোট দিয়ে শুধু তারা না। আপনি যখন জনপ্রতিনিধি তখন আপনি এলাকার সব মানুষেরই প্রতিনিধি।'এ বছর পাঁচ লাখ কোটি টাকার বাজেট প্রণয়ন করতে যাচ্ছে জানিয়ে প্রধানমন্ত্রী বলেন, 'এই বাজেটের টাকা আমাদের দেশের মানুষের টাকা, মানুষের অর্থ। প্রায় দুই লাখ টাকার উন্নয়ন বাজেট করছি। উন্নয়ন বাজেটের ৯০ ভাগ আমরা নিজস্ব অর্থায়নে করি। কারো কাছে হাত পেতে, ভিক্ষা করে বাংলাদেশ চলবে না। ব্যাপক বাজেট দিয়েছি এবং উন্নয়নের কাজ। বিভিন্ন মন্ত্রণালয়ের মাধ্যমে আমরা বিভিন্ন ধরনের উন্নয়ন কর্মসূচি হাতে নিয়েছে এবং তা বাস্তবায়ন করে যাচ্ছি। কাজেই আপনাদের নিজ নিজ এলাকায় সে উন্নয়নের কাজটা যেন যথাযথভাবে হয় এবং সে কাজের মধ্য দিয়ে মানুষ যেন খুশি হয় সেদিকেই আপনাদের কিন্তু দৃষ্টি দিতে হবে।'আরও পড়ুন:  রাজধানীর সীমান্ত স্কয়ারের ফুডকোর্টে র‍্যাবের অভিযানদেশের উন্নয়ন ও অগ্রগতির চিত্র তুলে ধরে প্রধানমন্ত্রী বলেন, 'আজকে আমাদের প্রবৃদ্ধি ৮ ভাগের উপরে উন্নীত হয়েছে, মাথা পিছু আয় বেড়েছে, দারিদ্র্যের হার ৪১ ভাগ থেকে কমিয়ে ২১ ভাগে নামিয়ে এনেছি। ইনশাল্লাহ, আমরা ভবিষ্যতে আরও কমাতে পারবো। ২০২১ এর মধ্যে বাংলাদেশ যেন আরও উন্নত হয়, দারিদ্র্যের হার আরও কমিয়ে এনে বাংলাদেশে জাতির পিতার স্বপ্নের ক্ষুধামুক্ত-দারিদ্র মুক্ত সোনার বাংলা হিসেবে গড়ে তুলবো। দক্ষিণ এশিয়ায় বাংলাদেশ যেন উন্নত সমৃদ্ধ শান্তিপূর্ণ দেশ হিসেবে গড়ে ওঠে আমরা সে পরিকল্পনা নিয়েছি।'শপথগ্রহণ অনুষ্ঠানে ময়মনসিংহ সিটি কর্পোরেশনের নবনির্বাচিত মেয়রকে শপথ বাক্য পাঠ করান প্রধানমন্ত্রী শেখ হাসিনা। এরপর ১১ নারীসহ ৪৪ জন কাউন্সিলরকে শপথ বাক্য পাঠ করান স্থানীয় সরকার মন্ত্রী তাজুল ইসলাম। অনুষ্ঠানে অন্যান্যের মধ্যে উপস্থিত ছিলেন, সড়ক পরিবহন ও সেতুমন্ত্রী ওবায়দুল কাদের, কৃষিমন্ত্রী আব্দুর রাজ্জাক, সংসদে বিরোধী দলীয় উপনেতা রওশন এরশাদ, প্রধানমন্ত্রীর উপদেষ্টা গওহর রিজভী। শপথ অনুষ্ঠান পরিচালনা করেন স্থানীয় সরকার বিভাগের সিনিয়র সচিব এমএস গোলাম ফারুক।ইত্তেফাক/জেডএইচডি



41840,57657
ওসি মোয়াজ্জেম হোসেন রংপুরে নেই
সারাদেশ
প্রকাশ : ২৭ মে ২০১৯, ১৮:৩৪
ফেনীর সোনাগাজী থানার সাবেক ওসি মোয়াজ্জেম হোসেন রংপুরে নেই। তার অবস্থান কোথায় কেউ বলতে পারছে না। তবে পুলিশের ধারণা তিনি ঢাকায় অবস্থান করছেন। আজ সোমবার ঢাকার সাইবার ট্রাইবুনালের বিচারক মোহাম্মদ আসসামছ জগলুল হোসেন ওসি মোয়াজ্জেমের বিরুদ্ধে গ্রেফতারি পরোয়ানা জারি করেন। গ্রেফতারি পরোয়ানা জারির পর তিনি গা ঢাকা দিয়েছেন এমনটাই ধারণা করা হচ্ছে।পুলিশের রংপুর রেঞ্জ সূত্রে জানা গেছে, সোনাগাজী থেকে গত ১০ এপ্রিল তাকে প্রত্যাহারের পর রংপুর রেঞ্জে বদলি করা হয়। গত ৮মে তাকে সাময়িকভাবে বরখাস্ত করার পর গত সপ্তাহে তিনি রংপুর রেঞ্জ অফিসে যোগ দেন।  দু-তিন দিন আগেও তাকে রংপুরে দেখা গেছে। কিন্তু এখন তিনি কোথায় আছেন সেই তথ্য নেই পুলিশের কাছে। তবে গ্রেফতারি পরোয়ানা হাতে পেলে তাকে গ্রেফতার করা হবে বলে জানিয়েছে পুলিশ।রংপুর রেঞ্জের ডিআইজি দেবদাস ভট্টাচার্য জানান, গত সপ্তাহে ওসি মোয়াজ্জেম হোসেন রংপুর রেঞ্জে যোগ দিয়েছেন। বর্তমানে তার রংপুরেই থাকার কথা। তবে শুনেছি সে বর্তমানে ঢাকায় অবস্থান করছে। গ্রেপ্তারি পরোয়ানার বিষয়ে তিনি বলেন, এই বিষয়টিও আপনাদের মাধ্যমে শুনেছি। গ্রেপ্তারি পরোয়ানা হাতে পেলে পরবর্তী পদক্ষেপ গ্রহণ করা হবে। রংপুর রেঞ্জের ডিআইজি অফিসের স্টাফ অফিসার সহকারী পুলিশ সুপার শরিফুল ইসলাম বলেন, ‘কয়েকদিন আগে মোয়াজ্জেম রংপুর রেঞ্জে যোগদান করেছে। তবে শুনেছি তিনি ঢাকা সদর দপ্তরে অবস্থান করছেন। পরোয়ানার বিষয়ে তিনি বলেন এখন পর্যন্ত কোনো কাগজ পাইনি।’ফেনীর সোনাগাজীর মাদ্রাসা ছাত্রী নুসরাত জাহান রাফিকে যৌন হয়রানির অভিযোগের বিষয়ে জিজ্ঞাসাবাদের ঘটনা ভিডিওতে ধারণ এবং সেটি সোশ্যাল মিডিয়ায় ছড়িয়ে দেওয়ার অভিযোগে ওসি মোয়াজ্জেমের বিরুদ্ধে সাইবার ট্রাইবুনালে এই মামলা করা হয়।আরও পড়ুন: বড়লেখায় নারী আইনজীবী খুন, ভাড়াটিয়া মাওলানা আটকআন্তর্জাতিক অপরাধ ট্রাইবুনালের প্রসিকিউটর ব্যারিস্টার সায়েদুল হক সুমন বাদী হয়ে গত ১৫ এপ্রিল সাইবার আদালতে এ মামলাটি দায়ের করেন। পরে বিচারক মামলাটি পুলিশ ব্যুরো অব ইনভেস্টিগেশনকে (পিবিআই) তদন্ত করে প্রতিবেদন দাখিলের নির্দেশ দেন। পিবিআইয়ের সিনিয়র সহকারী পুলিশ সুপার রীমা সুলতানা তদন্ত শেষে ওসি মোয়াজ্জেমের বিরুদ্ধে সাইবার আদালতে প্রতিবেদন দাখিল করেন। এরপরই আদালত ওসি মোয়াজ্জেমের বিরুদ্ধে গ্রেফতারি পরোয়ানা জারির আদেশ দেন।ইত্তেফাক/নূহু



41841,57658
আশুলিয়ায় তরুণীকে দলবেঁধে ধর্ষণের অভিযোগে সৎ বাবাসহ আটক ৫
সারাদেশ
প্রকাশ : ২৭ মে ২০১৯, ১৮:৪১
সাভারের আশুলিয়ায় এক তরুণীকে দলবেঁধে ধর্ষণের অভিযোগে সৎ বাবাসহ ৫ জনকে আটক করেছে পুলিশ। সোমবার ভোরে আশুলিয়ার বিভিন্ন এলাকায় অভিযান চালিয়ে তাদের আটক করা হয়। এর আগে রবিবার বিকালে সৎ বাবাসহ ৫ বখাটের বিরুদ্ধে জোরপূর্বক গণধর্ষণের অভিযোগ এনে আশুলিয়া থানায় একটি লিখিত অভিযোগ দায়ের করেন ওই ভুক্তভোগী তরুণী।আটককৃতরা হলো, পিরোজপুর জেলার ভান্ডারিয়া থানার চরখালী গ্রামের মৃত জব্বার হাওয়ালাদারের ছেলে মো. সজিব হাওলাদার (২৮), রংপুর জেলার কাওনিয়া থানার গদাই গ্রামের ওসমান শেখের ছেলে মামুন ইসলাম (২২), বরিশাল জেলার কোতায়ালী থানাধীন হিজলা গ্রামের গগন আলীর ছেলে নুরে আলম (২৫), গাইবান্ধা জেলার পলাশবাড়ি থানার হরিনাথপুর গ্রামের মো. আমিরুল ইসলামের ছেলে হাবিব (২০) এবং ভুক্তভোগী তরুনীর সৎ বাবা গাইবান্ধা জেলার সাদুল্লাহপুর থানাধীন পশ্চিমখামার গ্রামের তাইজুল ইসলাম (৪০)।মামলার এজাহার সুত্রে জানা যায়, গত শনিবার ভুক্তভোগী ঐ তরুণী তার খালার বাসা আশুলিয়ার জিরাবো থেকে কাঠগড়ায় ফেরার পথে তরুণীর সৎ বাবা ও সজিব নামে এক যুবক কৌশলে তাকে একটি সিএনজিতে তুলে নেয়। পরে সিএনজিটি তরুণীকে আশুলিয়ার ইয়ারপুর এলাকার একটি পরিত্যক্ত বাড়িতে নিয়ে যায়। সেখানে থাকা মামুন, নুর আলম ও হাবীব নামে তিন বখাটে ওই তাকে পালাক্রমে ধর্ষণ করে।এ ঘটনার পরদিন রবিবার ভুক্তভোগী তরুণী গণধর্ষণের অভিযোগ এনে আশুলিয়া থানায় লিখিত অভিযোগ দায়ের করে। এ অভিযোগের ভিত্তিতে পুলিশ গতকাল সকালে অভিযান চালিয়ে অভিযুক্ত সৎ বাবাসহ ৫ জনকে আটক করে।আরও পড়ুন: ওসি মোয়াজ্জেম হোসেন রংপুরে নেইআশুলিয়া থানার পরিদর্শক (তদন্ত) জাবেদ মাসুদ জানান, আটককৃতদের আদালতে প্রেরণ করা হয়েছে। এছাড়া ভুক্তভোগী তরুণীর স্বাস্থ্য পরীক্ষার জন্য ঢাকা মেডিকেল কলেজ হাসপাতালের ওয়ান স্টপ ক্রাইসিস সেন্টারে পাঠানো হয়েছে।ইত্তেফাক/নূহু



41842,57659
প্রেমিক আটক নিয়ে গ্রামবাসী-পুলিশ তুলকালাম
সারাদেশ
প্রকাশ : ২৭ মে ২০১৯, ১৮:৪৮
গভীর রাতে প্রেমিকার সঙ্গে দেখা করতে গিয়ে গণপিটুনীর শিকার হয়েছে প্রেমিক। খবর পেয়ে ঘটনাস্থলে গেলে মসজিদের মাইকে ঘোষণা দিয়ে পুলিশকেও অবরুদ্ধ করে রাখে উত্তেজিত গ্রামবাসী। পরে সকালে অতিরিক্ত পুলিশ গিয়ে পরিস্থিতি নিয়ন্ত্রণে আনে।রাজশাহীর অতিরিক্ত পুলিশ সুপার মাহমুদুল হাসান জানিয়েছেন, রাজশাহী কলেজের ইতিহাস বিভাগের দ্বিতীয় বর্ষের ছাত্র ও পুঠিয়া উপজপলার ধোপাপাড়া গ্রামের হাতেম আলীর ছেলে হায়দার আলীর সঙ্গে মোবাইল ফোনে প্রেমের সম্পর্ক গড়ে ওঠে একই উপজেলার হারুগাতি গ্রামের অধিবাসী ও সাতবাড়িয়া উচ্চ বিদ্যালয়ের এক ছাত্রীর। রবিবার দিবাগত রাত ১২টার দিকে প্রেমিকার সঙ্গে দেখা করতে হারুগাতি গ্রামে যায় হায়দার। এ সময় দুই বন্ধু নাদিম মোস্তফা ও রবিন হোসেনও তার সঙ্গে ছিল।মেয়েটি পুলিশকে জানিয়েছে, দেখা করতে এসে বিয়ের প্রতিশ্রুতি দিয়ে হায়দার তার সঙ্গে শারীরিক সম্পর্ক করে। এ সময় তার দুই বন্ধু পাশের বাজারে অপেক্ষায় ছিলো। তবে ঘটনা টের পেয়ে স্থানীয়রা হায়দারসহ তার দুই বন্ধুকে আটকে গণপিটুনী দেয়। এক পর্যায়ে প্রেমিক হায়দারের এক পায়ে লোহার রডও ঢুকিয়ে দেয় বিক্ষুব্ধ গ্রামবাসী। খবর পেয়ে রাজশাহীর পুঠিয়া থানা পুলিশ ফোর্স নিয়ে ঘটনাস্থলে যায়। তারা অভিযুক্তদের আটক করে থানায় নিতে যেতে চাইলে গ্রামবাসী বাধা দেয়। তারা পুলিশকে জানায়, সকালে স্থানীয় চেয়ারম্যানের উপস্থিতিতে বিচার হবে। এ নিয়ে গ্রামবাসী ও পুলিশের মধ্যে উত্তেজনা দেখা হয়।এক পর্যায়ে মসজিদের মাইক থেকে পুলিশকে প্রতিহত করতে গ্রামবাসীর প্রতি আহ্বান জানানো হলে উত্তেজনা ছড়িয়ে পড়ে। এ সময় উত্তেজিত গ্রামের লোকজন গাড়ির হাওয়া ছেড়ে দিয়ে পুলিশকে অবরুদ্ধ করে রাখে।গ্রামবাসী থানার নারী পুলিশ সদস্যদের লাঞ্ছিতও করে। এ সময় পরিস্থিতি সামলাতে পুলিশ লাঠিচার্জ করে বিক্ষুব্ধ গ্রামবাসীকে ছত্রভঙ্গ করার চেষ্টা করে। পরে ভোরে অতিরিক্ত পুলিশ ঘটনাস্থলে গিয়ে পরিস্থিতি নিয়ন্ত্রণে আনে। পরে এক এক করে অভিযুক্তদের থানায় নিয়ে যায়।আরও পড়ুন: আশুলিয়ায় তরুণীকে দলবেঁধে ধর্ষণের অভিযোগে সৎ বাবাসহ আটক ৫রাজশাহীর অতিরিক্ত পুলিশ সুপার মাহমুদুল হাসান আরও জানান, আহত হায়দারকে চিকিৎসা দেওয়া হয়েছে। এ ঘটনায় মেয়েটির বাবা ধর্ষণের অভিযোগে মামলা করেছে। এছাড়া সরকারি কাজে বাধা দেওয়ার অভিযোগে পুঠিয়া থানা পুলিশের পক্ষ থেকে আরও একটি মামলা দায়ের করা হবে। ওই মামলায় অভিযুক্তদের আটকে অভিযান চালানো হবে বলেও জানান জেলার অতিরিক্ত পুলিশ সুপার। ইত্তেফাক/নূহু



41843,57660
বাবা সবুর করতে পারতেন, আফসানা করেনি
সারাদেশ
প্রকাশ : ২৭ মে ২০১৯, ১৯:১০
ময়মনসিংহের গফরগাঁওয়ে বাবার সঙ্গে অভিমান করে আফসানা আক্তার (১২) নামে এক স্কুলছাত্রী আত্মহত্যা করেছে। রবিবার (২৬ মে) সন্ধ্যায় উপজেলার গফরগাঁও ইউনিয়নের ঘাগড়া গ্রামে এ ঘটনা ঘটে। উপজেলার ঘাগড়া সোনামিয়া বাজার এলাকার মুদি দোকানী কামাল হোসেনের মেয়ে আফসানা ঘাগড়া আদর্শ উচ্চ বিদ্যালয়ের ৬ষ্ঠ শ্রেণির ছাত্রী ছিল।এলাকাবাসী সূত্রে জানা যায়, রবিবার কামাল হোসেন মেয়ে আফসানাকে মাঠে বেঁধে রাখা গরু ইফতারের আগে বাড়িতে আনতে বলেন। কিন্তু ইফতারের পর গরুটি আনতে চাওয়ায় বাবা তাকে বকা দেন। আরও পড়ুন: ডাক্তার পরিচয় দিয়ে করতেন অপারেশন, অবশেষে জেলেএতে অভিমান করে সবার অগোচরে ইফতারের সময় সে বাড়ির পাশের আম গাছে গলায় ফাঁস লাগিয়ে আত্মহত্যা করে। গফরগাঁও থানার অফিসার ইনচার্জ মোহাম্মদ আবদুল আহাদ খান বলেন, লাশ উদ্ধার করে ময়নাতদন্তের জন্য ময়মনসিংহ মেডিক্যাল কলেজ হাসপাতাল মর্গে প্রেরণ করা হয়েছে। থানায় অপমৃত্যু মামলা হয়েছে।ইত্তেফাক/অনি



41844,57661
যুদ্ধের ঝুঁকি, ইরানের পাশে থাকার ঘোষণা দিলো ইরাক
বিশ্ব সংবাদ
প্রকাশ : ২৭ মে ২০১৯, ১৯:১৩
আরও পড়ুনঃ 



41845,57662
পাটকল শ্রমিকদের বকেয়া পরিশোধে ১৬৯ কোটি টাকা
জাতীয়
প্রকাশ : ২৭ মে ২০১৯, ১৯:২৭
ঈদকে সামনে রেখে পাটকল শ্রমিকদের বকেয়া বেতন-ভাতা পরিশোধে ১৬৯ কোটি ১৪ লাখ টাকার থোক বরাদ্দ দিয়েছে সরকার। আজ সোমবার এই অর্থ বরাদ্দ দেওয়া হয়। বরাদ্দের এই অর্থ শ্রমিকদের অ্যাকাউন্টে চেকের মাধ্যমে দেওয়া হবে।আজ সোমবার বস্ত্র ও পাট মন্ত্রণালয় থেকে পাঠানো এক সংবাদ বিজ্ঞপ্তিতে জানানো হয়, অর্থ মন্ত্রণালয় থোক বরাদ্দ হিসেবে ১৬৯ কোটি ১৪ লাখ টাকা প্রদান করেছে। এটাকে অপারেশন লোন বলে। এই টাকা দিয়ে শ্রমিকদের বকেয়া বেতন ও ঈদ বোনাস দেওয়া হবে। বিজেএমসি শ্রমিকদের প্রত্যেকের নিজস্ব ব্যাংক হিসাবে এই টাকা পরিশোধ করতে হবে।বকেয়া বেতন, মজুরি ও উৎসব ভাতার দাবিতে বেশ কিছুদিন ধরেই দেশের বিভিন্ন স্থানে পাটকল শ্রমিকরা আন্দোলন করে আসছে। এর পরিপ্রেক্ষিতে সোমবার এই বরাদ্দ প্রদান করল সরকার।আরো পড়ুন: যুদ্ধের ঝুঁকি, ইরানের পাশে থাকার ঘোষণা দিলো ইরাকঅর্থ মন্ত্রণালয় থেকে পাঠানো এক চিঠিতে জানানো হয়, আগামী ২০ বছরে ৫ শতাংশ সুদে প্রতি ছয় মাসের কিস্তিতে এ অর্থ পরিশোধ করতে হবে। আর এ জন্য অর্থ বিভাগের সঙ্গে বিজেএমসিকে একটি ঋণ চুক্তি করতে হবে। চিঠিতে বিশেষভাবে বলা হয়েছে, বরাদ্দ দেওয়া অর্থ কেবল শ্রমিকদের বকেয়াসহ মজুরি এবং উৎসব ভাতা হিসেবে পরিশোধ করতে হবে।লোকসানি প্রতিষ্ঠান হওয়ায় বিজেএমসির (বাংলাদেশ জুট মিল করপোরেশন) কাছে এতদিন শ্রমিকদের বেতন ও ভাতা দিতে ভরসা পায়নি সরকার। তাই, সরকারি কোষাগার থেকে সরাসরি শ্রমিকদের নিজস্ব অ্যাকাউন্টে জমা দেওয়া হবে বলে আগেই সিদ্ধান্ত অনুযায়ী অর্থ বরাদ্দ দিল সরকার। বাসস।ইত্তেফাক/এমআই



41846,57663
ছাড়পত্র পেলো শাকিবের ‘পাসওয়ার্ড’, শতাধিক হলে বুকিং
বিনোদন
প্রকাশ : ২৭ মে ২০১৯, ১৯:৪০
কোনও আপত্তি ছাড়াই সেন্সর বোর্ডের ছাড়পত্র পেয়েছে ঈদের আলোচিত ও আকাঙ্ক্ষিত চলচ্চিত্র ‘পাসওয়ার্ড’। রবিবার বিকালে ছাড়পত্রের বিষয়টি নিশ্চিত করেছেন ছবিটির পরিচালক মালেক আফসারী।ছবিটির কেন্দ্রীয় চরিত্রে অভিনয় করছেন শাকিব খান, শবনম বুবলী ও ইমন। মোহাম্মদ ইকবালের পাশাপাশি এতে প্রযোজক হিসেবে আছেন শাকিব নিজে।আরও পড়ুন: বড়লেখায় নারী আইনজীবী খুন, ভাড়াটিয়া মাওলানা আটকপ্রযোজক মোহাম্মদ ইকবাল জানান, ‘রবিবার বিকালে সেন্সর সার্টিফিকেট হাতে পেলাম। আমরা এখন মুক্তির জন্য পুরোপুরি প্রস্তুত। প্রায় ১০০টির মতো হল ইতোমধ্যে বুকিং শেষ। আশা করছি, ২০০টি হলে এটি মুক্তি দিতে পারবো। সেই লক্ষ্য নিয়েই আমরা কাজ করছি।’২০১৪ সালে শাকিব খান প্রথম প্রযোজনা করেন বদিউল আলম খোকন পরিচালিত ‘হিরো দ্য সুপারস্টার’। ‌‘পাসওয়ার্ড’ ছবির মধ্য দিয়ে দীর্ঘ পাঁচ বছর পর আবারও চলচ্চিত্র প্রযোজনা করছেন শাকিব খান। গত ১ মার্চ থেকে শুরু হয়েছে চলচ্চিত্রটির শুটিং, গত সপ্তাহে তুরস্কের ইস্তানবুলে শেষ হচ্ছে।ইত্তেফাক/বিএএফ



41847,57664
সাবেক এমপি কাদের খান ও স্ত্রীর বিরুদ্ধে দুদকের মামলা
জাতীয়
প্রকাশ : ২৭ মে ২০১৯, ১৯:৪০
গাইবান্ধা-১ (সুন্দরগঞ্জ) আসনের জাতীয় পার্টির (জাপা) সাবেক এমপি কর্নেল (অব.) ডা. আব্দুল কাদের খান ও তার স্ত্রী ডা. আখতার জাহান উম্মে নাসিমা বেগমের বিরুদ্ধে পৃথক দু’টি মামলা করেছে দুর্নীতি দমন কমিশন (দুদক)। দুদকের উপ-সহকারী পরিচালক ওয়াহিদ মঞ্জুর সোহাগ বাদী হয়ে গত রবিবার রাতে রাজধানীর রমনা মডেল থানায় মামলা দু’টি করেন। মামলা নম্বর ৫৯ ও ৬০। তাদের বিরুদ্ধে দুদকে জমা দেওয়া সম্পদ বিবরণীতে সম্পদের তথ্য গোপন করার অভিযোগ করা হয়েছে।দুদক সূত্র জানায়, অবৈধ সম্পদ অর্জনের অভিযোগে কাদের খান দম্পতির বিরুদ্ধে দুদক ২০১৭ সালে ফেব্রুয়ারি মাসে অনুসন্ধান শুরু করে। এরপর দুদকের নোটিশের প্রেক্ষিতে কাদের খান দম্পতি ২০১৭ সালের ২৮ নভেম্বর মাসে দুদকে তাদের সম্পদের হিসাব বিবরণী দাখিল করেন। দীর্ঘদিন পর কমিশন তার বিরুদ্ধে মামলার অনুমোদন দেয়। এরই ধারাবাহিকতায় রবিবার মামলা দায়ের করা হয়। আরো পড়ুন: যুদ্ধের ঝুঁকি, ইরানের পাশে থাকার ঘোষণা দিলো ইরাকদুদক সূত্র আরো জানায়, সাবেক এমপি কর্নেল (অব.) ডা. আব্দুল কাদের খান বিরুদ্ধে দায়েরকৃত মামলা বলা হয়েছে, তিনি দুদকে দাখিল করা সম্পদ বিবরণিতে ‘মিথ্যা ও ভিত্তিহীন’ তথ্য দিয়ে ২৪ লাখ ৪২ হাজার ৭৭০ টাকার সম্পদের তথ্য গোপন করেছেন। আর  ডা. আখতার জাহান উম্মে নাসিমা বেগমের বিরুদ্ধে দায়েরকৃত মামলা বলা হয়েছে, তিনি সম্পদ বিবরণিতে ‘মিথ্যা ও ভিত্তিহীন’ তথ্য দিয়ে ১৫ লাখ ৩৭ হাজার ৩০৬ টাকার সম্পদের তথ্য গোপন করেছেন।উল্লেখ্য, ২০১৬ সালের ৩১ ডিসেম্বর সন্ধ্যায় গাইবান্ধা-১ (সুন্দরগঞ্জ) আসনের এমপি লিটনকে তার নিজের বাড়িতে গুলি করে হত্যা করা হয়। ওই ঘটনায় জড়িত থাকার অভিযোগে পরের বছর ২১ ফেব্রুয়ারি বগুড়া থেকে আব্দুল কাদের খানকে গ্রেফতার করে আইন শৃঙ্খলা বাহিনীর সদস্যরা। কর্নেল (অব.) ডা. আব্দুল কাদের খান জাতীয় পার্টির প্রেসিডিয়াম মেম্বর। ২০০৮ সালের নির্বাচনে তিনি গাইবান্ধা-১ (সুন্দরগঞ্জ) আসনের এমপি ছিলেন। ইত্তেফাক/এমআই



41848,57665
চিত্রকলা/জয়নুল আবেদিন
অন্যান্য
প্রকাশ : ২৮ মে ২০১৯, ০০:০০
জেলে নৌকা। জলরং। ১৯৭৪



41849,57666
ব্রেন গেম
অন্যান্য
প্রকাশ : ২৮ মে ২০১৯, ০০:০০
একটা রোপওয়েতে ওঠা-নামার জন্য ১০টা স্থান রয়েছে। যে কোনো একটি স্টেশন থেকে অন্য যে কোনো স্টেশনে যাবার জন্য একটা টিকেটের দরকার হয়।বলুন তো, প্রত্যেক স্টেশন থেকে প্রত্যেকটি ভিন্ন স্টেশনে যাবার জন্য মোট কয়টি টিকেটের দরকার হবে? উত্তর আগামীকালগতকালের ব্রেন গেমের উত্তর :মোট ২৫২ ভাবে যাওয়া সম্ভব।



41850,57667
প্রশ্নবিদ্ধ
অন্যান্য
প্রকাশ : ২৮ মে ২০১৯, ০০:০০
 যখন তখন প্রশ্ন করেবিদ্ধ করিস কেন?প্রশ্ন থাকুক সংগোপনেআর দেখি না যেন। ছোট মুখে বড় কথাকে বলেছে বলতে?বাঁচতে হলে স্রোতের টানেশিখতে হবে চলতে। শক্তি ছাড়া ভক্তি কি আরভগবানেও পাচ্ছেশক্তিমূলেই তারই চেলাশিরনি ও ভোগ খাচ্ছে। শোন রে বাছা বলছি কথাচুপটি করে থাকন্যায়-নীতি আর আদর্শটাজাহান্নামে যাক। সকল কথাই প্রশ্ন তুলেবিদ্ধ হলে পরজেনে রাখিস শক্তিহীনেররুদ্ধ হবেই স্বর।    



41851,57668
উদ্ধৃতি
অন্যান্য
প্রকাশ : ২৮ মে ২০১৯, ০০:০০
আমরা আপনাদের পাশে আছি, আপনারা নির্বিঘ্নে ঈদ উদযাপন করুন, উত্সব করুন। যে কোনো অপরাধ প্রতিরোধ করতে ঢাকা শহরের বিভিন্ন জায়গায় পোশাকে ও সাদা পোশাকে পুলিশ নজরদারি রাখছে।—আছাদুজ্জামান মিয়া   ঢাকা মহানগর পুলিশ কমিশনার(সূত্র :দৈনিক ইত্তেফাক, ২৭ মে ২০১৯) 



41852,57669
এই দিনে
অন্যান্য
প্রকাশ : ২৮ মে ২০১৯, ০০:০০
২৮ মে১৯৬৪: ফিলিস্তিন মুক্তি সংস্থা (পিএল) গঠিত১৯৭৬: শিল্পাচার্য জয়নুল আবেদিনের মৃত্যু



41853,57670
রঙ্গরস
অন্যান্য
প্রকাশ : ২৮ মে ২০১৯, ০০:০০
ডাক্তার: আমি দুঃখিত আপনার এই রোগের কোনো চিকিত্সাই নেই, কারণ এটা আপনাদের পারিবারিক রোগ।রোগী: তা হলে আমারও কিছু করার নেই, আপনি আপনার বিলটি আমার বাবার কবরের ঠিকানায় পাঠিয়ে দিয়েন।   



41854,57671
রঙিন পোশাকে রাঙাতে...
ফিচার
প্রকাশ : ২৮ মে ২০১৯, ০০:০০
উত্সবের পোশাকে থাকতে হবে নতুনত্ব, সঙ্গে নজরকাড়া ডিজাইন। মেয়েদের উত্সবের ফ্যাশনের অন্যতম একটি অনুষঙ্গ সালোয়ার-কামিজ। কেউ কেউ শাড়িটাকেই পছন্দ করেন। অনেকে আবার জিন্সের সঙ্গে ফতুয়াও পছন্দ করেন একটু স্বাচ্ছন্দ্যে ঘুরে বেড়ানোর জন্য। আর ছেলেদের প্রথম পছন্দ পাঞ্জাবি-পায়জামা। এবারের উত্সবের রঙিন পোশাক নিয়ে লিখেছেন নওশীন শর্মিলী ঈদকে কেন্দ্র করেই আগেভাগেই সবার মনে বইতে থাকে আনন্দের হাওয়া। উত্সবের দিনে একান্ত আপন মহিমায় ও একটা স্বকীয় স্টাইলে সাজতে চান সবাই। তবে সে সাজটা যেন হয় পোশাকের সঙ্গে সম্পূর্ণ মানানসই। প্রতিবারের মতো এবারও ঈদে তরুণীদের পছন্দের পোশাক হিসেবে সালোয়ার-কামিজের চলটাই সবচেয়ে বেশি থাকবে। আর এ সময়টাতে আরামদায়ক হয় এমন পোশাকের দিকেই লক্ষ রাখতে হবে। এই উত্সবকে কেন্দ্র করে এবারের পোশাকগুলোতে দেখা যাচ্ছে রঙের বাহার। উত্সবের পোশাক হিসেবে উজ্জ্বল রঙের ব্যবহার থাকছে। লাল থেকে শুরু করে নীল, সবুজ, হলুদ, বেগুনি, কমলা, মেজেন্ডা থাকছে সবকটা রঙেই। এক রঙা পোশাকের ফ্যাশন বদলে একই পোশাকে কয়েক রঙের ব্যবহার এখন বেশি জনপ্রিয়। তাই কখনো এক রঙা কামিজের বডিতে একই রঙের কয়েকটি শেডের কাজ করা হয়েছে। আবার কখনো দেওয়া হয়েছে সম্পূর্ণ বিপরীত রঙের কাজ। কামিজের কাজের সঙ্গে রং মিলিয়ে করা হয়েছে সালোয়ার এবং ওড়নার ডিজাইন। যাঁরা গাঢ় রঙে স্বাচ্ছন্দ্য নন, ফ্যাশন ডিজাইনাররা ভেবেছেন তাঁদের কথাও। গরমের কথা মাথায় রেখে কাপড় হিসেবে সব সময়ের মতো এবারও রয়েছে সুতির জয়জয়কার। পাশাপাশি অ্যান্ডি কটন, তাঁত, হাফ সিল্ক, সিল্ক, মসলিনটাও চলছে বেশ। তবে রেগুলার ডিজাইনের পোশাকেই সবার আগ্রহ বেশি দেখা যাচ্ছে। প্রচণ্ড গরমের কারণে আরামদায়ক কুর্তা ও ফতুয়ার ওপরও ঝুঁকছে তরুণীরা। জিন্সের সঙ্গে মানানসই এই পোশাকগুলো হতে পারে উত্সবের দিনগুলোর বিকেলের জন্য আদর্শ। আজকের তরুণীরা ট্র্যাডিশনাল পোশাকের পাশাপাশি এই নতুন ধারার ফ্যাশনের সঙ্গে সহজেই নিজেকে মানিয়ে নিচ্ছেন। সাধ আর সাধ্যের সমন্বয়েই তৈরি হচ্ছে এই পোশাকগুলো। আপনার উত্সবকে জমকালো ফ্যাশনের রঙে রাঙাতে দাম থাকছে হাতের নাগালেই। দেশীয় ফ্যাশন হাউসগুলোয় উত্সবের বিশেষ এই সালোয়ার-কামিজগুলোর দাম শুরু হয়েছে দুই হাজার টাকা থেকে। তবে একটু বেশি ডিজাইন আর ভারী কাজ থাকছে যেসব এক্সক্লুসিভ সালোয়ার-কামিজে তার দাম রাখা হয়েছে ছয় থেকে বারো হাজার টাকার মধ্যে। ফ্যাশন হাউসগুলোর বাইরে অন্যান্য শপিংমলগুলোতেও এর কাছাকাছি মূল্যেই পাবেন এবারের ঈদের জন্য আকর্ষণীয় জমকালো সালোয়ার-কামিজ। উত্সব উপলক্ষে রাজধানীর ছোট-বড় সব শপিংমলেই রয়েছে নানা ডিজাইন ও রঙের সালোয়ার-কামিজের সমাহার। তাই যেকোনো মার্কেটে গেলেই পাবেন আপনার পছন্দের সালোয়ার-কামিজ। যাঁদের আগ্রহ ও পছন্দ দেশি ফ্যাশন হাউসগুলোর পোশাক তারা ঘুরে আসতে পারেন বিশ্বরঙ, অঞ্জন’স, সাদাকালো, কে-ক্র্যাফট, বিবিয়ানা, দেশালের শোরুমগুলোয়। নিজস্ব শরীরের গঠন ও উচ্চতার ওপর নির্ভর করে পোশাক বাছাই করলেই স্মার্ট হওয়াটা সহজ। কেবল অন্যকে অনুকরণ না করে নিজের স্বাচ্ছন্দ্যকেই প্রাধান্য দিন। ঈদে এমন পোশাক পরুন যেটাতে আপনার ব্যক্তিত্ব বিকশিত হয়। যোগ করে নতুন মাত্রা। তাই পোশাক বাছাইয়ের সময় কিছু জিনিস আপনাকে খেয়াল রাখতে হবে, যেমন :যারা প্রিন্টের কাপড় পরতে পছন্দ করেন, তাঁদের লম্বা গড়নের জন্য বড় প্রিন্ট আর খাটো গড়নের জন্য ছোট প্রিন্ট ভালো মানায়। লম্বা গড়নের যাঁরা কামিজ পরবেন, তাঁরা খাটো ঝুলের কামিজ এড়িয়ে চলুন। আবার খাটো গড়নের যাঁরা, তাঁরা লম্বা ঝুলের কামিজ এড়িয়ে চলুন, এ ক্ষেত্রে স্ট্রেট কাট জিন্স পরতে পারেন। সালোয়ার-কামিজের রঙে ভিন্নতা রাখার চেষ্টা করুন। যাঁরা একটু ভারী শরীরের, তাঁরা অবশ্যই বড় ছাপা পোশাক এড়িয়ে যাবেন, তাঁদের জন্য একরঙা পোশাকই যুতসই। কালো বা যেকোনো গাঢ় রং ভারী শরীরের পোশাকের জন্য মাননাসই। হালকা-পাতলা শরীরের জন্য হাইনেক জামা-ব্লাউজ মানানসই। শুকনো ধাঁচের শরীরে পাঞ্জাবি, ফুলহাতা জামা, ব্যাগি জিন্স মানানসই। জিন্সর-টপসের সঙ্গে ক্যাজুয়াল সু এবং শাড়ির সঙ্গে হাই-মিডিয়াম হিলের জুতো বাছাই করুন। জিন্স-টিশার্টের সঙ্গে কেডস মানানসই। ছেলেদের জন্য পাঞ্জাবি বা ফতুয়ার সঙ্গে কোলাপুরি চপ্পল বা স্যান্ডেল সু পরতে পারেন। তবে মনে রাখবেন, পোশাকের মাধ্যমে যেন আপনার ব্যক্তিত্ব ফুটে ওঠে পুরোপুরি। সব মিলিয়ে আপনার এবারের ঈদুল ফিতর হয়ে উঠুক আনন্দময়।   ডি জা ই না র  ভা ব নাবিপ্লব সাহানন্দিত ডিজাইনার ও কর্ণধার, বিশ্বরঙ ঈদকে কেন্দ্র করে বিশ্বরঙের ব্যাপক প্রস্তুতি চলে সারা বছরজুড়ে। কেননা ঈদকে ঘিরেই আমাদের দেশের মূল ফ্যাশন সংস্কৃতি গড়ে উঠেছে। সারা বছরজুড়ে ফ্যাশন নিয়ে, যত নতুন ধরনের পরীক্ষা-নিরীক্ষা হয়, তার ফলাফল চলে আসে প্রতিবারের ঈদে। তাই নিত্যনতুন ট্রেন্ড নিয়ে বিশ্বরঙ ঈদ আয়োজন করে থাকে। এবারের ঈদ প্রচণ্ড গরমের পর পরই বর্ষার মধ্যে হওয়ায়, বিশ্বরঙ বর্ষার বৈশিষ্ট্যকে ধারণ করে সাজিয়েছে এবারের ঈদ আয়োজন। পোশাক এর ধরনটা এবং কী ধরনের হবে উপকরণ ব্যবহার করা হবে বিশ্বরঙ আগে থেকেই চিন্তা ভাবনা করে রেখেছে। বিশ্বরঙ চেষ্টা করেছে ঈদ উত্সবে আরামটাকে কিভাবে বেশি দেওয়া যায়। এজন্য সুুতি কাপড়কে প্রাধান্য দেওয়া হয়েছে। এছাড়া উত্সবে অনেকেই জমকালো পোশাক পছন্দ করে সেক্ষেত্রে ক্রেতাসাধারণের চাহিদা অনুসারে অ্যান্ডি, অ্যান্ডি সিল্ক, সিল্ক, জামদানি, মসলিন, রেশমী কটন, ডুপিয়ান কাপড়ের পোশাকে, সাধারণ ও ভরাট নকশার সূক্ষ্ম কাজ করা হয়েছে। পোশাকে রঙকে, বিশ্বরঙ প্রাধান্য বেশি দিয়েছে। বিশ্বরঙের বৈশিষ্ট্য উজ্জল রঙের ট্রেন্ড বা ধারা বজায় রয়েছে। বিভিন্ন ধরনের নকশা ব্যবহার করা হয়েছে। ব্লক, স্প্রে, টাই-ডাই, স্ক্রিনপ্রিন্ট, অ্যাপলিক, এমব্রয়ডারি, কারচুপি, আড়ি, হাতের ভরাট কাজ, লেস, কাতান পাড় ইত্যাদি  মিডিয়া হিসেবে ব্যবহার করে ভিন্ন এক নান্দনিক রূপ দেওয়া হয়েছে। এছাড়াও আধুনিক সৌন্দর্য চেতনাকে সামনে রেখে পোশাকের পাশাপাশি আনস্টিচ থ্রি পিস, মগ, ওড়না, ব্লাউজ পিস, রুমাল, বিছানার চাদর, কুশন কভার, ফ্যাশনেবল ব্যাগ ও নানা রকম বৈচিত্র্যময় সুন্দর ও প্রয়োজনীয় গৃহস্থালী পসরা সাজিয়েছে বিশ্বরঙ। পোশাক ও ছবিবিশ্বরঙ 



41855,57672
ভিন্ন লুকে প্রকাশ
ফিচার
প্রকাশ : ২৮ মে ২০১৯, ০০:০০
 মাহমুদুল আমিন ঈদ মানেই নতুনত্ব। যা উঠে আসে ডিজাইনারদের সূচিকর্ম আর ফ্যাশন ফোরকাস্টিংয়ে। আর এভাবেই পূর্ণতা পাচ্ছে দেশীয় ব্র্যান্ডশপগুলোর পোশাকী আয়োজন। ঈদের সময়টায় তাই কিশোর বা তরুণদের চাহিদা থাকে বিভিন্ন রকম পোশাকের প্রতি। তাই তো তাঁরা পছন্দ করেন ট্রেন্ডি ও ফিটেড পাঞ্জাবি, ক্যাজুয়্যাল শার্ট, ফরমাল শার্ট, টি-শার্ট, পোলো টি-শার্ট, ডেনিম ও টুইলপ্যান্ট। ঈদকে মাথায় রেখে দেশীয় ফ্যাশন হাউস প্লাস পয়েন্ট নিজেদের আউটলেট সাজিয়েছে নানা রকম ফ্যাশনেবল পোশাকে। এই হাউসের কর্ণধার বিপুল ইসলাম বলেন, ‘এবারের ঈদে পাঞ্জাবি ও শার্টে ফেস্টিভ কালার এবং প্রিন্ট ফেব্রিক ব্যবহার করা হয়েছে। ফিটিং ও কাটিংয়ে ভেরিয়েশন রয়েছে। ডেনিম প্যান্টে ফেব্রিক ও ওয়াশে অনেক বৈচিত্র্য রয়েছে। ফেব্রিকে রয়েছে কটন, নিট ডেনিম, স্পানডেক্স ও ননস্পানডেক্স ডেনিম। তরুণদের অভিজাত পার্টি পোশাক হিসেবে ঈদের এ সময়টায় গ্লসি পাঞ্জাবি বেশ আঁটসাঁট আউটফিট। মূলত সিল্ক, অ্যান্ডি সিল্ক পাঞ্জাবিতে ন্যারো শেপ চুড়িদার এবারও জনপ্রিয়তায় থাকবে তুঙ্গে। কেউ কেউ এথনিক অ্যালিগেন্সি লুক আনতে উত্তরীয় ব্যবহার করবে। তবে একেবারেই ইয়াং ক্রেজি ফ্যাশন হান্টারদের কাছে সিম্পল প্যাটার্নের স্লিম ফিট সুতি পাঞ্জাবি এবারও থাকবে চাহিদার শীর্ষে। পাশাপাশি চেক বা কন্টাস্ট শার্টের সঙ্গে কেউ কেউ বেছে নেবেন ন্যারো শেপ জিন্স বা টুইল প্যান্ট। পিকে পোলো শার্ট ঈদে গর্জিয়াস পোশাকের লিস্টে না থাকলেও অনেক ট্রেন্ডি ক্যাজুয়ালের আউটফিট হবে এটি।’ এই ঈদকে সামনে রেখে তারা নিয়ে এসেছে এক্সক্লুসিভ সব কালেকশন। এসব পোশাকের মধ্যে রয়েছে গোল গলা টি-শার্ট, ভি-গলা টি-শার্ট, পোলো টি-শার্ট, ক্যাজুয়াল শার্ট, ফরমাল শার্ট, শর্ট ও লং পাঞ্জাবি, থ্রি কোয়ার্টার প্যান্ট, জুতা ইত্যাদি। পোশাক ও ছবিপ্লাস পয়েন্ট  



41856,57673
নিরাপদ থাকুন সবসময়...
ফিচার
প্রকাশ : ২৮ মে ২০১৯, ০০:০০
একজন নারী যে শারীরিকভাবে সুস্থ এবং গর্ভধারণে সক্ষম, তার অন্যতম চিহ্ন হলো নিয়মিত মাসিক বা পিরিয়ড। পিরিয়ডের দিনগুলো অন্য স্বাভাবিক দিনগুলোর চেয়ে একটু ভিন্ন রকম থাকে। তবে হরমোনের কারণে কিছু শারীরিক ও মানসিক পরিবর্তন ঘটে। এই সময় মেয়েদের শরীর অন্য সময়ের তুলনায় একটু দুর্বল থাকে। অনেকের জরায়ু নিচের দিকে নেমে আসে, তলপেট স্ফিত হয়, ব্যথা করে, এমনকি বমিও হয়। কিছু কাজ রয়েছে, যা এই সময়ে করলে শরীরের অবস্থার আরো অবনতি হতে পারে। এ সময়ে করা যাবে না এমন কোনো কাজ যা শরীরের ক্ষতির কারণ হতে পারে। চলুন জেনে নিন আপনিও পিরিয়ডের ওই সময়টায় কিভাবে নিরাপদ থাকবেন— যা যা করবেন নাউপুড় হয়ে শোয়া :অনেকেরই পেটে ভীষণ ব্যথা থাকে বলে পেটে চাপ দিয়ে শুয়ে থাকেন। উপুড় হয়ে শুয়ে থাকলে তা পেটে এমনভাবে চাপ ফেলে যে সেটা মোটেও ভালো নয়। এছাড়া এই সময় উপুড় হয়ে শুলে হার্ট রেটে তারতম্য হয়, রক্ত সঞ্চালন ব্যাহত হয় এবং অক্সিজেন ঠিকমতো সরবরাহ হয় না বলে মাথা ঝিমঝিম বা ব্যথা করে।ভারী জিনিস তোলা :নারীদের যাবতীয় গুরুত্বপূর্ণ প্রত্যঙ্গ থাকে তাদের পেটে। যেমন জরায়ু বা ডিম্বাশয়। তাই খুব বেশি ভারী জিনিস টেনে তোলা নারীদের জন্য ভালো নয়। আর পিরিয়ডের সময় তো একেবারেই নয়।ভারী ব্যায়াম :পিরিয়ডের সময় ভারী কোনো ব্যায়াম করা একেবারেই উচিত নয়। পিরিয়ডের সময় করার জন্য বিশেষ কিছু ব্যায়াম রয়েছে, সেগুলো করতে পারেন। যোগব্যায়ামের কিছু আসন পিরিয়ডের ব্যথা কমাতে খুবই কাজে দেয়।প্রাকৃতিক কাজ আটকে রাখা :এই বদভ্যাসটা অনেকেরই আছে। প্রস্রাব পেলে তা আটকে রাখা কখনোই উচিত নয়। এটি কিডনির ওপরে ভয়াবহ রকমের চাপ ফেলে। বারবার প্যাড পাল্টানোর ভয়ে অনেকেই পিরিয়ডের সময় প্রস্রাব চেপে রাখেন। এটি খুবই অস্বাস্থ্যকর অভ্যাস। এই সময়ে একাজ তলপেটের ওপর চাপ ফেলে এবং ব্যথা দীর্ঘসময় থাকে।জোরে চিত্কার করা :পিরিয়ডের সময় রাগ, বিরক্তি, জেদ তুলনামূলকভাবে বেড়ে যায়। রেগে গিয়ে জোরে চিত্কার চেঁচামেচি করা উচিত নয়। এর ফল হবে ভয়ানক। এটি সরাসরি তলপেটে চাপ ফেলে। কাউকে ডাকতে গিয়েও জোরে চিত্কার করা ঠিক নয়।  চিত্কার করতে শরীরের যেসব পেশীর ওপর জোর দিতে হয় তার মধ্যে পেটের পেশীও আছে।পানি কম পান করা :ঘন ঘন প্রস্রাব লাগবে ভেবে অনেকেই এ সময় পানি কম খান। অথচ পিরিয়ডের সময়েই বেশি করে পানি খাওয়া উচিত। প্রচুর পরিমাণে পানি পান শরীরকে দুর্বল হওয়ার হাত থেকে বাঁচায়। এ ছাড়া রক্তের তারল্যের ভারসাম্য বজায় রাখার জন্যও এ সময় প্রচুর পরিমাণে পানি ও তরল খাবার খাওয়া উচিত। যা যা করবেনবিশ্রাম নেওয়া :যদিও চাকরিজীবী নারীদের জন্য এটা সম্ভব হয় না সবসময়। তবে যদি সুযোগ থাকে তাহলে পিরিয়ডের প্রথম দিন অফিসে না যাওয়াই ভালো। আর যারা পড়াশোনা করছেন তাদের জরুরি ক্লাস বা পরীক্ষা না থাকলে সেদিন বাসায় রেস্ট নিন। এতে আপনার শরীর সুস্থ থাকবে। বিশ্রাম থাকা মানে পূর্ন বিশ্রামে থাকুন। কথাবার্তা কম বলুন। দৈনন্দিন কাজ থেকেও বিশ্রাম নিন।খাবারদাবার সচেতনতা :অবশ্যই চেষ্টা করুন ভালো খাবার খেতে। দুধ, ডিম এই জাতীয় খাবার খান। এছাড়াও ফ্রেশ ফুড অবশ্যই খাবেন। প্রচুর পরিমাণে পানি পান করতে হবে। আর নিয়মিত খাবারদাবার তো অবশ্যই খাবেন। যদিও এই সময়টায় খাবারের প্রতি কিছুটা অরুচি থাকে, তবুও খেতে হবে।পরিষ্কার-পরিচ্ছন্ন থাকুন :অবশ্যই নিরাপদ প্যাড ব্যবহার করুন। কখনোই পুরনো কাপড় ব্যবহার করবেন না ন্যাপকিন হিসেবে। এটা খুবই অস্বাস্থ্যকর কাজ। প্রথম দিন ঘন ঘন প্যাড পরিবর্তন করুন। যতদূর সম্ভব পরিষ্কার-পরিচ্ছন্ন থাকুন। বাজারে অনেক কোম্পানির স্যানিটারি ন্যাপকিন পাওয়া যায়। যেমন :স্টেসেফ, ফ্রিডম, সেনোরা প্রভৃতি।মডেল শবনম  



41857,57674
পোশাকে ঐতিহ্য ও আধুনিকতা
ফিচার
প্রকাশ : ২৮ মে ২০১৯, ০০:০০
n রফিকুল ইসলাম ঈদ মানে উত্সবের রঙে নিজেকে রাঙানো। দেশীয় ঐতিহ্যের সঙ্গে আন্তর্জাতিক চলের সংমিশ্রণ ঘটিয়ে বাহারি নকশা ও বৈচিত্র্যময় ছাঁটের পোশাকের সমাহারে সেজে উঠেছে লা রিভের সকল আউটলেট। লা রিভের প্রধান নির্বাহী কর্মকর্তা মন্নুজান নার্গিস বলেন, ‘ঈদ মানে যেমন আনন্দ, তেমনি উেসর কাছে ফিরে যাওয়াও। দীর্ঘ এক মাস সিয়াম সাধনার পর ঈদে সবাই নিজ নিজ উেসর কাছে ফিরে যায়। এই ফিরে যাওয়া এবং ঈদে প্রিয়জনের জন্য কেনাকাটা আরো অর্থবহ করে তুলতে আমরা এবার অরিজিন তথা উত্সমূল নিয়ে কাজ করেছি।’ তিনি আরো বলেন, ‘প্রতিটি দেশ ও জাতির রয়েছে নিজস্ব শিল্প ও সংস্কৃতি। এই শিল্প ও সংস্কৃতির পরিচয়ে পরিচিত হয় সে দেশ ও জাতি। বস্ত্রখাত আমাদের তেমনি ঐতিহ্য। অনেক অঞ্চলের মানুষ যখন গুহাবাসী, বাঙালি তখন অনেক সৃজনকর্মেই স্বচ্ছন্দ। এর একটা বস্ত্রবয়ন। তুলা উত্পাদন থেকে সুতা কাটা, কাপড় বোনায় বাঙালি ছিল অতুলনীয়। তাও কেবল যেনতেন কাপড় নয়, উচ্চমানসম্পন্ন কাপড়ও বাঙালি সেই সময় থেকে বুনে আসছে। এমনকি তা বিভিন্ন দেশে রপ্তানিও যে হয়েছে, তার প্রমাণ মিসরের মমিতে পাওয়া মসলিন। লা রিভ এবারের ঈদ আয়োজনে মসলিনের ঐতিহ্য ফিরিয়ে আনার পাশাপাশি আরেক উত্সমূল জামদানি মোটিফ নিয়েও বহুমাত্রিক কাজ করেছে। বিশ্বের আদি বয়নশিল্পের হাতে গোনা যে কয়টি ধারা আজও টিকে রয়েছে, জামদানি তার একটি। এই বয়নের বৈশিষ্ট্য রীতিমতো মনোগ্রাহী। পরম্পরাগতভাবে বয়নশিল্পীরা স্মৃতি থেকে যে নকশায় জামদানি বুনে থাকেন, সেই বয়নরীতি অনুসরণে জামদানি মোটিফে ফুটিয়ে তোলা হয়েছে ঈদের অনেক পোশাক।লা রিভের ঈদ আয়োজনে মসলিনের সালোয়ার-কামিজ সেট ছাড়াও নতুন ট্রেন্ডে নারীদের জন্য থাকছে ফ্লোর টাচ টু পিস সেট, জিপার অ্যাডেড সালোয়ার-কামিজ, সিগারেট প্যান্ট এবং কামিজ প্যাটার্ন পালাজ্জোসহ ফিউশনভিত্তিক শর্ট টপ অ্যান্ড পালাজ্জো উইথ অ্যাটাচড দোপাট্টা, যা জিপসি ড্রেস নামেও পরিচিত। মোটিফের ক্ষেত্রে জামদানি ছাড়াও ব্যবহার করা হয়েছে ইসলামিক মোটিফ, ফ্লোরাল মোটিফ, আলপনা, চিরায়ত দেশীয় উপাদান, ম্যান্ডালা ইত্যাদি।’উত্সব-আয়োজনে শাড়ি এখনো বাঙালি নারীদের অন্যতম প্রিয় অনুষঙ্গ। লা রিভ ঈদ আয়োজনে রুচিশীল মানসম্মত শাড়ির সমারোহে থাকছে বিভিন্ন রকম সুতি, তাঁত কটন, হাফ সিল্ক, কাতান ও মসলিনের শাড়ি। প্রিন্ট, মেশিন এমব্রয়ডারি, ট্যাসেল ও কারচুপি সমৃদ্ধ এসব শাড়ি পাওয়া যাচ্ছে বাহারি রং ও নকশায়।শাড়ির পাশাপাশি স্বাচ্ছন্দ্যের জন্য এখনকার প্রায় সব বয়সী নারীরাই সালোয়ার-কামিজকে প্রাধান্য দিয়ে থাকেন। লা রিভ ঈদ আয়োজনেও তাই থাকছে সমকালীন প্যাটার্ন, বৈচিত্র্যময় ছাঁট ও বাহারি নকশার অজস্র সালোয়ার-কামিজ। এক্সক্লুসিভ সালোয়ার-কামিজের সঙ্গে নিয়মিত সেটের কামিজেও এথনিক লুকের জন্য বিভিন্ন ধরনের ফ্লোরাল প্রিন্টের পাশাপাশি ব্যবহার করা হয়েছে কাঁথা স্টিচ ও গ্রামীণ পটভূমি। অপটিক্যাল ইলিউশন তৈরি করতে আবার কোথাও ব্যবহার করা হয়েছে স্ট্রাইপ ও জিওমেট্রিক প্যাটার্ন। বটমে লেইস ডিটেইলিংয়ের সঙ্গে দোপাট্টায়ও যোগ করা হয়েছে নান্দনিকতার ছোঁয়া। এছাড়াও, ফ্যাশন সচেতন তরুণীদের জন্য লা রিভ টিউনিক কালেকশনে থাকছে স্ক্রিন প্রিন্ট ছাড়াও মেটালিক ওয়ার্ক, কারচুপি ডিটেইলিং, এমব্রয়ডারি, ব্লক, টাই-ডাই ও হ্যান্ড ওয়ার্ক ইত্যাদি সমৃদ্ধ টিউনিক ও লং কামিজ। পোশাক ও ছবি লা রিভ



41858,57675
উ ত্ স বে মেহেদি রঙে
ফিচার
প্রকাশ : ২৮ মে ২০১৯, ০০:০০
  ঈদের কেনাকাটা অনেকেরই প্রায় শেষ হয়ে এসেছে। এবার মেহেদির রঙে হাত রাঙানোর পালা। মেহেদির লাল রং ঈদের আনন্দ বাড়িয়ে দেয়, পূর্ণতা দেয় ঈদ সাজে। ছোট থেকে বড় সব বয়সের মেয়েদের কাছে কদর রয়েছেন নতুন পোশাকের সাথে হাতে নকশা করা মেহেদি ছোঁয়ার। সময়ের সাথে মেহেদির নকশা এবং ধরনে এসেছে পরিবর্তন। একসময় বাড়ির মেহেদি গাছের পাতা বেঁটে কাঠি দিয়ে হাতে নকশা করা হতো। বাটা মেহেদি দিয়ে গোলসহ নানা রকম স্থানীয় নকশায় হাত রাঙাত তরুণীরা। এখন বাজারে টিউব মেহেদি পাওয়া যায়। সহজেই আপনি মেহেদি রঙে হাত রাঙাতে পারেন নানা বৈচিত্র্যময় নকশায়। মেহেদির রং হাতে অনেক দিন পর্যন্ত থাকে। তাই মেহেদির নকশা হতে হবে আকর্ষণীয়। বাড়িতে মেহেদি লাগাতে নকশার সুবিধার জন্য প্রত্যেক টিউবের সাথে ছোট নকশা বই থাকে। সেখানে নানা ধরনের নকশা পেয়ে যাবেন। চাইলে পার্লারে গিয়ে হাতে মেহেদি লাগাতে পারেন। কম সময়ে দারুণ নকশা ফুটে ওঠবে আপনার হাতে। এবারের ঈদে দুই ধরনের নকশার চল বেশি থাকবে। ছোট ছোট অঙ্কনে হালকা নকশা চলবে। হাতের এক কোণ থেকে শুরু করে নকশা করতে পারেন আঙুল পর্যন্ত। কেননা হালকা নকশা সব ধরনের পোশাকের সাথে মানিয়ে যায়। ছোটদের জন্য হালকা নকশা বেশ মানানসই। চাইলে আপনি দুই হাত ভরে ঘন নকশায় হাত রাঙাতে পারেন। সেক্ষেত্রে তিন ধরনের অঙ্কন রয়েছে। ময়ূর, কলকা এবং ফুলেল নকশা। ঘন নকশার সাথে নখের চার পাশে গোল নকশায় মেহেদি লাগাতে পারেন। ঘন নকশা বদলে আপনি ছোট ছোট অঙ্কনে, একই প্যাটার্নে পুরো হাতে মেহেদি লাগাতে পারেন। মাঝারি ধরনের এই নকশা বেশ মানাবে নতুন পোশাকের সাথে। অনেকে নখে গাঢ় রঙের নেইল পলিশ ব্যবহার করেন। এক্ষেত্রে মনে রাখতে হবে, নেইল পলিশের রং যেন মেহেদির নকশাকে ছাপিয়ে না যায়। হাতের পাশাপাশি অনেকে পায়ে মেহেদি লাগাতে পছন্দ করেন। লতা, ফুল এবং অর্ধবৃত্তাকার নকশায় পা রাঙাতে পারেন। মেহেদির রং আরও বেশি লাল করার জন্য মেহেদি ওঠানোর পর ব্যবহার করতে পারেন চিনি ও লেবুর রস। চিনি ও লেবুর রস এক সাথে মিশিয়ে হাতে পায়ে মেখে শুকিয়ে নিতে হবে। রং যেন দ্রুত চলে না যায় কিংবা হালকা না হয়, সেজন্য ঈদের আগে পরে কয়েক দিন সাবান এবং পানি কম ব্যবহার করতে হবে। অনেকের অ্যালার্জির সমস্যা থাকে। বাজারের মেহেদি লাগালে র্যাশসহ নানা উপদ্রব দেখা দেয়। তাই সচেতন থাকতে হবে। বিশেষ করে শিশুদের হাতে মেহেদি লাগাতে নিতে হবে বাড়তি সতর্কতা। মেহেদি লাগানোর আগে হাতে পায়ে ল্যাকটো ক্যালামাইন ব্র্যান্ডের লোশন ব্যবহার করুন। বাজারের বিভিন্ন ধরনের মেহেদি বিক্রি হয়। যেসব মেহেদি আপনার হাতে সমস্যা তৈরি করে, সেগুলো এড়িয়ে চলুন। ভালো মানের টিউবি মেহেদি ব্যবহার করুন। ঈদের আনন্দে মেহেদির রঙে রাঙিয়ে তুলুন হাত। মডেল জুঁথি  মেকআপ রেড বিউটি সেলুন  লোকেশন ক্যাফে সেলফি ছবি রফিকুল ইসলাম 



41859,57676
বৈশ্বিক ট্রেন্ডে ঈদ ফ্যাশন
ফিচার
প্রকাশ : ২৮ মে ২০১৯, ০০:০০
কোনো দেশকে বৈশ্বিক বা আন্তর্জাতিক ফ্যাশন ট্রেন্ডের সঙ্গে পরিচয় করিয়ে দিতে সবসময়ই এগিয়ে থাকে তারুণ্য। তাই এবারের ঈদেও তরুণ প্রজন্মের পোশাকের ট্রেন্ডে বিশ্বফ্যাশনের ছাপ দেখা যাবে। মূলত আন্তর্জাতিক ফ্যাশন ট্রেন্ডের প্রভাব বেশি দেখা যায় ক্যাজুয়ালে। আর এই আয়োজনে ক্যাজুয়াল ও সেমিফরমালপ্রেমীদের পোশাকের গল্পই তুলে ধরা হয়েছে। লিখেছেন পাভেল ইসলামছেলেদের ক্যাজুয়াল ট্রেন্ড ক্যাজুয়াল ফ্যাশন সারা বিশ্বে সবচেয়ে জনপ্রিয়। তা এদেশের বেলাতেও বটে। ক্যাজুয়াল ফ্যাশনে বৈশ্বিক ট্রেন্ডের এক অংশে দেখা যায় পোলো টি-শার্ট পরার চল। যা ছেলেদের জন্য এই গরমে জুতসই একটি পোশাক। কারণ পোলো টি-শার্টের কাপড় সাধারণত খুবই মসৃণ ও পাতলা হয়। আমাদের দেশে কটনের চল সবচেয়ে বেশি। পোলো টি-শার্ট অধিকাংশ ক্ষেত্রেই একরঙা মানানসই। যা ক্লাসিক। তবে স্ট্রাইপেরও ফ্যাশন রয়েছে। এই পোশাকের ক্ষেত্রে মাথায় রাখা জরুরি যে, এর কলারের রিব ফেব্রিক যেন ভালো মানের হয়। পোলোর বাটোন ডিজাইনে বড় ভূমিকা রাখে। বাটনগুলো একটু মোটা ও কাপড়ের বিপরীত কোনো রঙের হলেই সুন্দর দেখায়। পোলো পরার ক্যাজুয়াল ফ্যাশন এই যুগে পৌঁছে গেছে কর্পোরেট হাউস পর্যন্ত। মার্জিত একটি পোলো, সঙ্গে চিনোস ও লোফার অনেকটা সেমিফরমালের ভাব এনে দেয়। তবে বইয়ের ভাষায় তা অবশ্যই ক্যাজুয়ালই থাকবে। আসল সেমিফরমাল তাহলে ক্যাজুয়াল শার্টের সঙ্গে চিনোস, জিন্স অথবা ফরমাল প্যান্টের ইন করাকে ইঙ্গিত করে। ক্যাজুয়াল শার্টের মধ্যে চেক প্রিন্টের কদর সবসময়ই থাকে। তবে ফ্যাশন পরিবর্তনের তাগিদে অন্যান্য প্রিন্টের শার্ট, যেমন :ফ্লোরাল, জিওম্যাট্রিক এখন বেশ প্রচলিত। তবে শার্ট বাছাইয়ের ক্ষেত্রে ঈদ ও গরম—এ দুটির কথাও মাথায় রাখতে হবে। ঈদে অন্যের বাসায় দাওয়াত খাওয়া, অনুষ্ঠান বা পার্টিতে যাওয়ার জন্য অনেকেই শার্টকে ঈদ পোশাকের তালিকায় রাখেন। এক্ষেত্রে কটনের শার্ট জুতসই হবে। খুব ভারী কাপড় এড়িয়ে চলাই ভালো এসময়ে। আর গ্যাবার্ডিন কাপড়ের চিনোসের ক্ষেত্রে রং হিসেবে বেছে নিন অ্যাশ, খাকি, বিস্কুট, কফি, ব্লাক, অফ হোয়াইটকে। ক্যাজুয়াল শার্ট, লোফারের সঙ্গে চিনোস বা ডেনিম পরার রয়েছে আরেকটি সুবিধা। এটি আপনি ইন করে পরলে তা সেমিফরমাল লুক এনে দেয়, আর ইন ছাড়া পরলে সম্পূর্ণ ক্যাজুয়াল।এবার পুরুষ ফ্যাশনে বিশেষ মাত্রা যোগ করেছে মেন ফ্যাশন এক্সপ্রেস। নিজেদের স্টাইল স্টেটমেন্টেট পরিবর্তন আনতে পছন্দ করেন এমন পুরুষদের জন্যই সেইলরের এই উদ্যোগ বলে জানান এর চিফ অপারেটিং অফিসার মো. রেজাউল কবির। তিনি বলেন, ‘এজন্যই এই মেন ফ্যাশন এক্সপ্রেসের কালেকশনে থাকছে দারুণ সব ট্রেন্ডি আউটফিট। বিশেষ করে স্মার্ট ক্যাজুয়ালস, ক্লাব শার্টস, প্রিন্টেড শার্টস।’সেইলরের চিফ অপারেটিং অফিসার রেজাউল কবির আশা করছেন তাঁদের এই কালেকশন সবার মনে ধরবে এবং তাদের ওয়ারড্রোবে বিশেষ মাত্রা আনবে। কারণ এই পোশাক যিনি পরছেন, তিনি কেবল ঈদ নয়, যেকোনো অনুষ্ঠানে সবার আকর্ষণের কেন্দ্রবিন্দু হবেন। মেয়েদের ক্যাজুয়াল ট্রেন্ডটপস বলতে শরীরের উপরিভাগের পোশাককে বোঝানো হলেও প্রচলিত অর্থের দায়ে তা মেয়েদের পোশাক বিশেষ বলে চিহ্নিত। সময়টা এখন গ্রীষ্মকাল। সেহেতু বডি কাটিংয়ে দুই-চারটা নতুনত্ব তো চোখে পড়েই। তাও পূর্ব ফ্যাশনের বাইরে নয়। তেমনি কিছু ডিজাইনের মধ্যে ঢোলা, কার্ভ স্লিভ, বেল স্লিভ উল্লেখ্য। তবে এই ঈদে সবচেয়ে বেশি চোখে পড়বে ব্যাসিক প্যাটার্ন ও ফ্রক কাট। আর ট্রেন্ডি কামিজ বা টপসে সময়ের রং, দেশি মোটিফ ও কৃষ্টি-সংস্কৃতির মিশ্রণে পরিলক্ষিত হয় এখন পারসিয়ান বা ইরানি লুক। ডিজাইন, চিত্রশিল্প, আলোকচিত্রের উত্সাহ হিসেবে ফুলের বৈচিত্র্য, বিশেষত্ব চিরকালীন। আর নারী ও ফুলের বিশেষ মিল স্বীকার করেন সবাই। ফ্যাশনে তাই মেয়েদের ডিজাইনের চিন্তা সহজ করে দেয় ফুলেল মোটিফ। তা সবচেয়ে ভালো ফুটে ওঠে প্রিন্টিংয়ের মাধ্যমে। মেয়েদের টপস, শর্ট কামিজ, টরসোর মতো ড্রেসে ফ্লোরাল প্রিন্টের ব্যবহার তাই সম্পূর্ণ সময়োপযোগী। প্রিন্টে এ ধরনের ডিজাইন বেশি বাস্তব দেখায়। হাল ফ্যাশনে মেয়েদের পছন্দের পোশাকে দেখা মেলে তাই ফুলেল শৈলীর। বুনন বা টেক্সারে ডিজাইনের প্রধান ফোকাস বেশি দেখা যায় মেয়েদের লং কামিজের। আর চলতি ট্রেন্ডে বিশদ আকারে চোখে পড়ে ফ্লোরাল মোটিফের টেক্সার। ফ্লোরাল মোটিফ পোশাকে ভিন্ন শৈলী এনে দেয়। তবে অনেকটা স্ট্রেইট অথবা সিম্পল কাটের প্যাটার্নেই ভালো মানায় এই ধরনের টেক্সার। আর ভালো ডিজাইনে প্রয়োজন হয় কালার ম্যাচিং ও কনট্রাস্টের। ফুলের বাইরে পরিলক্ষিত হয় জ্যামিতিক নকশা। অথবা অলওভার অন্যকোনো প্রিন্ট। এসময়ের ফ্রক প্যাটার্ন অথবা ব্যাসিক প্যাটার্নের টপসে ব্যবহূত মূল কাপড় দুটি। তা হলো সুতি ও লিনেন। মেয়েদের এই ধরনের পোশাকের সঙ্গে মানানসই হয় চাপা প্যান্ট। অর্থাত্ এমন টাইট প্যাটার্নের প্যান্ট বা সালোয়ার। তা হতে পারে লেগিংস অথবা গ্যাবার্ডিন কাপড়ের চিনোস প্যান্ট। কিংবা ডেনিমের স্লিম ফিট কাটিং। তবে একটি জিনিস অবশ্যই মাথায় রাখা জরুরি। তা হলো, টপসের সঙ্গে প্যান্ট অবশ্যই মানিয়ে পরতে হবে। ট্রেন্ডে এখন এই দুইয়ের কনট্রাস্ট চলমান। মানে প্রিন্টেড টপসের সঙ্গে এক রঙের চাপা প্যান্ট মানানসই। তাও যতটা সাধারণ রঙের মধ্যে সেরে ফেলা যায়, তত ভালো। এই যেমন সাদা, কালো, ইনডিগো।পোশাক ও ছবি সেইলর   



41860,57677
ঈদে স্বাদে আনন্দে
ফিচার
প্রকাশ : ২৮ মে ২০১৯, ০০:০০
ফ্রুটস জর্দা  উপকরণ :বাসমতি বা পোলাওয়ের চাল ২ কাপ, চিনি ২ কাপ, ঘি আধা কাপ, এলাচ গুঁড়া আধা চা চামচ, কমলার রস আধা কাপ, মাওয়া আধা কাপ, এলাচ ও দারুচিনি ৩/৪টি করে, ড্রাই ফ্রুটস আধা কাপ, আঙুর ও আনার দানা পরিমাণমতো, অরেঞ্জ ফুড কালার কয়েক ফোঁটা করে। প্রস্তুত প্রণালি :প্রথমে চাল ধুয়ে ৩০ মিনিট ভিজিয়ে রাখুন। এবার একটি পাত্রে ৬ কাপ পানি ও ২ টেবিল চামচ তেল নিয়ে ফোটান। চাল দিয়ে দিন এবং একটু শক্ত থাকতেই (৮০% সিদ্ধ হলে) নামিয়ে পানি ঝরিয়ে রাখুন। এখন প্যানে ঘি দিয়ে এলাচ দারুচিনি দিয়ে নাড়ুন। চিনি ও আধা কাপ পানি, এলাচ গুঁড়া ও কমলার রস দিয়ে দিন। চিনি গলে পানি একটু শুকিয়ে এলে চাল ও মাওয়া দিয়ে দিন। একটু নেড়েচেড়ে ফুড কালার দিয়ে নেড়ে ঢেকে দিন। একটু পর ড্রাই ফ্রুটস, আনার দানা ও আঙুর দিয়ে হালকা নেড়ে দমে রাখুন। ভাত সিদ্ধ হয়ে জর্দা হয়ে গেলে নামিয়ে ফেলুন। ঠাণ্ডা করে ফ্রেশ ফ্রুটস দিয়ে সাজিয়ে পরিবেশন করুন। মতি পোলাও  উপকরণ :পোলাওয়ের চাল ৫০০ গ্রাম, গরুর কিমা ২ কাপ, পেঁয়াজকুচি ১টি, পেঁয়াজ বাটা ১ টেবিল চামচ, রসুন বাটা ২ চা চামচ, আদা বাটা ২ চা চামচ, কাঁচামরিচ বাটা ১ টেবিল চামচ, পুদিনাবাটা ১ চা চামচ, ব্রেডক্রাম্ব ১/৪ কাপ, তেজপাতা ২টি, এলাচ ও দারুচিনি ৩-৪টি, তরল দুধ ১ কাপ, চিনি ও লবণ স্বাদ অনুযায়ী, তেল পরিমাণমতো।প্রস্তুত প্রণালি :প্রথমে একটি পাত্রে পেঁয়াজ, রসুন ও আদা বাটা, কাঁচামরিচ ও পুদিনা বাটা, লবণ (পরিমাণমতো), ব্রেডক্রাম্ব ও ডিম মিশিয়ে ছোট ছোট বলের আকারে তৈরি করে ডুবোতেলে ভেজে নিন। এবার পোলাওয়ের চাল ভালো করে ধুয়ে পানি ঝরিয়ে নিন। তারপর একটি পাত্রে সয়াবিন তেল দিয়ে এতে ৩-৪টি এলাচ, দারুচিনি ও পেঁয়াজকুচি ভেজে আদা-রসুন বাটা দিয়ে কষিয়ে ধুয়ে রাখা চাল দিয়ে নাড়তে হবে।এরপর পরিমাণমতো লবণ দিয়ে আগে থেকে করে রাখা গরম পানি পরিমাণমতো দিয়ে দিন। পানি কমে এলে ১ কাপ তরল দুধ দিয়ে আস্তে করে নেড়ে দিতে হবে।চাল আধা সিদ্ধ হলে নামিয়ে ঢাকনা দিয়ে রেখে দিন। বাকি পোলাও ভাপেই হয়ে যাবে। এতে করে পোলাও ঝরঝরে হবে এবং দেখতে সুন্দর হবে। এবার আগে থেকে ভেজে রাখা মতিগুলো পোলাওয়ের সঙ্গে মিশিয়ে নিয়ে গরম গরম পরিবেশন করুন মজাদার মতি পোলাও। মুরগির শাহি রোস্ট  উপকরণ :মুরগি দেড়টা ৬ পিস, আদা রসুনবাটা ২ টেবিল চামচ, মরিচ গুঁড়া ১ চা চামচ, এলাচ, দারুচিনি, তেজপাতা ও লবঙ্গ ২টি করে, লবণ সামান্য, জর্দা রং কেওড়া জলে গুলানো ১ টেবিল চামচ, তেল আধা কাপ, গরম মসলা গুঁড়া ১ চা চামচ (তেজপাতা, এলাচি, দারুচিনি, লবঙ্গ ও কালো গোলমরিচ ২-৩টি করে), পেঁয়াজ বাটা ১/২ কাপ, পোস্ত বাটা ১ টেবিল চামচ, কাঠ বাদাম বাটা ১ টেবিল চামচ, জয়ফল ও জয়ত্রী বাটা আধা চা চামচ, বেরেস্তা আধা কাপ, টক দই আধা কাপ, টমেটো সস ২ টেবিল চামচ, পেঁয়াজ কুচি আধা কাপ, মাওয়া ২ টেবিল চামচ, গুঁড়া দুধ আধা কাপ পানিতে গুলানো ২ টেবিল চামচ, চিনি ১ চা চামচ, কাঁচামরিচ ৪/৫টি, ঘি ২ টেবিল চামচ।প্রস্তুত প্রণালি :হাঁড়িতে তেল গরম করে মুরগি হালকা বাদামি করে ভেজে নিন। সেই  তেলেই পেঁয়াজ ও গরম মসলা ভেজে সব মসলা ও বাদামবাটা দিয়ে অল্প অল্প পানি দিয়ে ভালো করে কষিয়ে নিন। এমনভাবে মসলা কষাবেন যেন মসলা থেকে তেল আলাদা হয়ে যায়। এখন গ্রেভির জন্য পরিমাণমতো পানি দিন, পানি ফুটে উঠলে ভাজা মুরগির পিসগুলো দিয়ে দিন। ঢেকে ১০ মিনিট রান্না করুন। এবার ফেটানো টক দই, বেরেস্তা,  টমেটো সস, মাওয়া, দুধ দিয়ে ভালো করে নেড়েচেড়ে ঢেকে আবার ১০ মিনিট রান্না করুন। এবার ঘি দিয়ে ৫ মিনিট ঢেকে রান্না করুন। এবার কেওড়া জল মুরগির ওপরে ছড়িয়ে কাঁচামরিচ দিয়ে নেড়েচেড়ে কিছুক্ষণ রান্না করুন। তেল উপরে উঠলে নামিয়ে নিন। গরম গরম রোস্ট পোলাওয়ের সঙ্গে পরিবেশন করুন।কুনাফা  উপকরণ :লাচ্ছা সেমাই ৪০০ গ্রাম, দুধ ১ কেজি, চিনি ৫ টেবিল চামচ, সিরার জন্য ১/৪  কাপ পানি+৩ টেবিল চামচ চিনি, কর্নফ্লাওয়ার ১ টেবিল চামচ, ভ্যানিলা অ্যাসেন্স ১ চা চামচ, ঘি ৩ টেবিল চামচ, নারিকেল কোরানো আধা কাপ।প্রস্তুত প্রণালি :প্রথমে প্যানে ঘি গরম করে সেমাই, ২ টেবিল চামচ চিনি, নারিকেল দিয়ে হালকা ভেজে তুলুন। এবার অন্য পাত্রে দুধ জাল দিয়ে শুকিয়ে অর্ধেক হলে কর্নফ্লাওয়ার অল্প পানিতে গুলে দুধে দিয়ে নেড়ে ৩ টেবিল চামচ চিনি ও ভ্যানিলা দিয়ে নেড়েচেড়ে খিরসার মতো হলে নামিয়ে রাখতে হবে। এবার বেকিং পাত্রে ঘি মেখে তাতে প্রথমে অর্ধেক সেমাই হাত দিয়ে চেপে চেপে বসিয়ে মাঝে খিরসা দিয়ে সমান করে তার ওপরে আবার বাকি সেমাইয়ের লেয়ার দিয়ে সেট করে প্রিহিটেড ইলেকট্রিক ওভেনে ১৮০ ডিগ্রি তাপে ২০ মিনিট বেক করুন। এবার চুলায় সিরা বানিয়ে ঠাণ্ডা করে ওভেন থেকে কুনাফা বের করে বেকিং পাত্রে রেখেই গরম কুনাফার ওপর ঢেলে দিন। তারপর ঠাণ্ডা করে ফ্রিজে রেখে বের করে একটি প্লেটে উল্টিয়ে বাদাম ও কিশমিশ দিয়ে সাজিয়ে সুন্দর করে পরিবেশন করুন দারুণ মজার কুনাফা। 



41861,57678
ঈদের ছুটিতে সুন্দরবন
ফিচার
প্রকাশ : ২৮ মে ২০১৯, ০০:০০
লেখা ও ছবি মুস্তাফিজ মামুন ঈদের ছুটিতে ভ্রমণের চমত্কার একটি জায়গা সুন্দরবন। এখন বর্ষা। এ সময়ে সুন্দরবনের সৌন্দর্যও অবর্ণনীয়। ঈদের ছুটিকে কেন্দ্র করে বেসরকারি ভ্রমণ সংস্থা বেঙ্গল ট্যুরস একটি বিশেষ প্যাকেজের ব্যবস্থা করেছে। তিন দিন তিন রাতের এ ভ্রমণে দেখে আসতে পারেন বর্ষায় বাংলাদেশের সুন্দরবনের অপার সৌন্দর্য।প্রায় ছয় হাজার বর্গ কিলোমিটারেরও বেশি আয়তনের বাংলাদেশ সুন্দরবনের। দেশের দক্ষিণ পশ্চিমাঞ্চলের বিশাল উপকূলীয় এলাকাজুড়ে সুন্দরবনের অবস্থান। ‘পূর্ব’ ও ‘পশ্চিম’ দুটি বিভাগের অধীনে চারটি প্রশাসনিক রেঞ্জে ভাগ করা হয়েছে সুন্দরবনকে। রেঞ্জগুলো হলো চাঁদপাই, শরণখোলা, খুলনা ও সাতক্ষীরা। ১৯৯৭ সালে সুন্দরবন ইউনেস্কো ঘোষিত বিশ্ব ঐতিহ্যের তালিকায় স্থান পায়। ৭৯৮তম বিশ্ব ঐতিহ্য এটি। সুন্দরবনের প্রধান প্রাণী রয়েল বেঙ্গল টাইগার আর চিত্রা হরিণ। এছাড়া মায়া হরিণ, বন্য শুকর, বানর, গুঁই শাপ, ভোদর, ডলফিন, নোনাপানির কুমির, কিং কোবরা, অজগর ইত্যাদি নানান বন্যপ্রাণীর বসবাস আছে সুন্দরবনে।    সুন্দরবনে প্রায় ৩৩০ প্রজাতির গাছপালা রয়েছে। এরমধ্যে উল্লেখযোগ্য হলো সুন্দরী, কেওড়া, পশুর, ধুন্দল, আমুর, গরান, গর্জন, খোলশী, বলা, হেতাল, গোলপাতা, টাইগার ফার্ন, হারগোজা ইত্যাদি। স্থানীয় ও পরিযায়ী মিলে সুন্দরবনে প্রায় ২৭০ প্রজাতির পাখির দেখা মেলে। এরমধ্যে বড় সাদা বক, সি ঈগল, বাজ, মাস্ক ফিঙ্কফুট, বিভিন্ন প্রজাতির মাছরাঙ্গা, ফিঙ্গে, সুঁই চোরা, কাঠঠোকরা, বন মোরগ উল্লেখযোগ্য। এছাড়া প্রায় চারশ রকম মাছ পাওয়া যায় সুন্দরবন এলাকায়। সুন্দরবনের সুন্দরতম একটি জায়গা কটকা খাল। এখানে পর্যটক লঞ্চ নোঙ্গর করে। খালের পশ্চিম পাড়ের জেটি পেরিয়ে উপরে উঠলেই বন কার্যালয়। এর সামনে দিয়ে সোজা পশ্চিমমুখী ইট বাঁধানো পথটি কিছু দূর চলার পরে শেষ। কটকা বন কার্যালয়ের পিছন দিক থেকে সোজা পশ্চিমমুখী কাঠের তৈরি ট্রেইল। এটি কিছু দূর গিয়েই শেষ হয়েছে। এখান থেকে হাতের ডানে জঙ্গল ধরে সামান্য হাঁটলেই টাইগার ডেন, আর বাঁয়ে সামান্য গেলে সমুদ্র। সূর্যাস্ত দেখার জন্য উপযুক্ত জায়গা এটি। কটকার জেটির উত্তরে খালের চরে আকাশ ছোঁয়া দীর্ঘ কেওড়ার বন। এ জায়গাটিতে সবসময়ই দেখা যায় দলে দলে চিত্রা হরিণ, বন্য শুকর, বানর ইত্যাদি।কটকা বন কার্যালয়ের ঠিক ওপারে ছোট খাল চলে গেছে সোজা পূবে। কিছু দূর যাওয়ার পরে হাতের ডানে জেটি। ওপরে উঠলে ওয়াচ টাওয়ার। এ টাওয়ারে দাঁড়িয়ে দেখা যায় সুন্দরবনের সৌন্দর্য। কটকা ওয়াচ টাওয়ারকে পিছনে রেখে দক্ষিণে প্রায় দুই কিলোমিটার হেঁটে গেলে জামতলা সমুদ্র সৈকত। জামতলা সৈকতটি নির্জন ও পরিচ্ছন্ন। কী ভা বে  যা বে নসুন্দরবন ভ্রমণে যেতে অবশ্যই অভিজ্ঞ কোনো ভ্রমণ সংস্থার সহায়তা নিতে হবে।  ঢাকা থেকে সরাসরি খুলনা যেতে পারেন সড়ক ও রেলপথে। ঢাকার কল্যাণপুর, গাবতলী থেকে ঈগল পরিবহন, গ্রিন লাইন পরিবহন, সোহাগ পরিবহন, ইয়োলো লাইনের এসি বাস যায় খুলনা। ভাড়া ১৩০০ টাকা। এছাড়া ঈগল, সোহাগ, হানিফ, সৌদিয়া, দ্রুতি ইত্যাদি পরিবহনের নন-এসি বাসও চলে এ পথে। ভাড়া জনপ্রতি ৫০০ টাকা। তবে ঈদের সময়ে এসব ভাড়ার তারতম্য হয়ে থাকে। এছাড়া ঢাকার কমলাপুর রেল স্টেশন থেকে সপ্তাহের বুধবার ছাড়া প্রতিদিন সকাল ৬টা ২০ মিনিটে আন্তঃনগর ট্রেন সুন্দরবন এক্সপ্রেস এবং সোমবার ছাড়া প্রতিদিন সন্ধ্যা ৭ টায় আন্তঃনগর চিত্রা এক্সপ্রেস যায় খুলনা। ভাড়া ৩৯০-১৫৯৯ টাকা। এছাড়া ঢাকার শাহজালাল আন্তর্জাতিক বিমানবন্দর থেকে বিমান বাংলাদেশ, নভো এয়ার, ইউএস বাংলা এয়ার, ইউনাইটেড এয়ারের বিমানে যশোর এসেও সেখান থেকে সহজে খুলনা আসা যায়। এ পথে সর্বনিম্ন ভাড়া ৩২০০ টাকা।      



41862,57679
দ্রুত বিচার আইনের মেয়াদ বাড়ছে আরও ৫ বছর
জাতীয়
প্রকাশ : ২৭ মে ২০১৯, ১৯:৫৬
'দ্রুত বিচার আইন' এর মেয়াদ আরও পাঁচ বছর বাড়ানোর সিদ্ধান্ত নিয়েছে সরকার। সোমবার প্রধানমন্ত্রীর কার্যালয়ে মন্ত্রিসভার বৈঠকে 'আইন-শৃঙ্খলা বিঘ্নকারী অপরাধ (দ্রুতবিচার) (সংশোধন) আইন, ২০১৯' এর খসড়ার নীতিগত ও চূড়ান্ত অনুমোদন দেওয়া হয়। বৈঠক শেষে মন্ত্রিপরিষদ সচিব মোহাম্মদ শফিউল আলম সাংবাদিকদের এ কথা জানান।তিনি বলেন, 'দ্রুত বিচার আইন ২০০২ সালে চালু করা হয়। আইনে বলা হয়েছিল, এই আইনটি আগামী ১৭ বছর পর্যন্ত চলবে। সেই ১৭ বছর শেষ হয়েছে চলতি বছরের এপ্রিলে। এজন্য মেয়াদ আরও পাঁচ বছর বাড়ানো হচ্ছে। আইনের মূল অংশে কোনো সংশোধন হয়নি। শুধু এর মেয়াদকাল ১৭ এর স্থলে সংশোধন করে ২২ স্থাপন করা হচ্ছে। ২০০২ সাল থেকে ২২ বছর শেষ হবে ২০২৪ সালে। অর্থাৎ এখন এই আইনটি ২০২৪ সাল পর্যন্ত কার্যকর থাকবে।'দ্রুত বিচার আইনের মেয়াদ বাড়ানোর বিষয়ে তিনি বলেন, 'চাঞ্চল্যকর কিছু মামলা এই আইনের আওতায় পরিচালিত হচ্ছে। তাই এই আইনের কার্যকারিতা রয়েছে। ফলে মন্ত্রিপরিষদ মনে করেছে আইনের মেয়াদ আরও পাঁচ বছর বাড়ানো প্রয়োজন। অনেক স্পর্শকাতর মামলা আছে যেগুলোর দ্রুত ‍বিচার হওয়ার দরকার। মন্ত্রিসভার সায় পাওয়ায় এখন যাচাই-বাছাই শেষে আইনটি চূড়ান্ত অনুমোদনের জন্য সংসদে তোলা হবে।'চাঁদাবাজি, যান চলাচলে প্রতিবন্ধকতার সৃষ্টি, যানবাহনের ক্ষতি সাধন, স্থাবর-অস্থাবর সম্পত্তি বিনষ্ট, ছিনতাই, দস্যুতা, ত্রাস ও সন্ত্রাস সৃষ্টি, অরাজক পরিস্থিতি সৃষ্টি, দরপত্র কেনায় প্রতিবন্ধকতা সৃষ্টি, ভয়ভীতি প্রদর্শনসহ বিভিন্ন অপরাধে যথা সম্ভব দ্রুত বিচারের লক্ষ্যে এই আইন প্রণয়ন করা হয়েছিল। এ আইনের অধীনে দোষী প্রমাণিত হলে দুই থেকে পাঁচ বছর সশ্রম কারাদণ্ড ও অর্থদণ্ডে দণ্ডিত করার নিয়ম করা হয়েছিল। বর্তমানে দেশের প্রতিটি জেলায় এক বা একাধিক দ্রুত বিচার ট্রাইব্যুনালের মাধ্যমে এ আইনের অধীনে মামলার বিচার কাজ চলছে।আরও পড়ুন:  পাটকল শ্রমিকদের ১৬৯ কোটি ১৪ লাখ টাকা বরাদ্দদ্রুত বিচার আইনে ১২০ দিনের মধ্যে বিচারকাজ নিষ্পত্তি করার বিধান রয়েছে। এই সময়ের মধ্যে নিষ্পত্তি করা না গেলে আরও ৬০ দিন সময় পাওয়া যায়। অবশ্য সময়সীমা বেঁধে দেওয়া থাকলেও অধিকাংশ ক্ষেত্রেই ওই সময়ে বিচার শেষ করা সম্ভব হয় না বলে বিচারপ্রার্থীদের অভিযোগ রয়েছে। তখন প্রচলিত আদালতে ফেরত যায় মামলাগুলো।উল্লেখ্য, ২০০২ সালে বিএনপি-জামায়াত জোট সরকারের শাসনামলে দ্রুত বিচার আইন জারি করে দুই বছরের জন্য তা কার্যকর করা হয়। তখন বিরোধী দলে থাকা আওয়ামী লীগ এই আইনের সমালোচনা করেছিল। এরপর কয়েক দফা এই আইনের মেয়াদ বাড়ানো হয় যা আওয়ামী লীগ সরকারের আমলেও বহাল থাকে।ইত্তেফাক/জেডএইচডি



41863,57680
নো টি স
ফিচার
প্রকাশ : ২৮ মে ২০১৯, ০০:০০
জেন্টল পার্কঈদ ফ্যাশনে দেশি মোটিফের সঙ্গে চল এখন আন্তর্জাতিক মোটিফ, প্যাটার্ন, কাটিংয়ের। রেডি টু ওয়ার ব্র্যান্ড জেন্টল পার্ক সমকালীন ফ্যাশনের সঙ্গে যুক্ত করেছে তারুণ্যের ঈদ ট্রেন্ড। থাকছে কাবলি, কামিজ, কুর্তি, পাঞ্জাবিসহ শিশুদের পোশাক। নতুন পোশাক ক্রয়ে ক্রেতা আগ্রহ বাড়াতে আরো থাকছে মূল্যছাড় ক্যাম্পেইন। স্ক্র্যাচ অ্যান্ড উইন অফারে প্রতি ৫ হাজার টাকার কেনাকাটায় থাকছে পরবর্তী শপিংয়ে সর্বোচ্চ ৩০ ভাগ ছাড়ের সুযোগ। এছাড়া নির্দিষ্ট ব্যাংকের কার্ড, বিকাশ ও নেক্সাস পে অ্যাপেও মিলবে ১০ থেকে ৩০ ভাগ মূল্যছাড় সুবিধা। ক্রেতাদের ঈদের খুশিকে আরো বাড়িয়ে দিতেই জেন্টল পার্ক দিচ্ছে স্ক্র্যাচ উইনসহ নানা মূল্যছাড় সুবিধা। ক্যাটস আইনতুন ট্রেন্ড, তারুণ্যের ফ্যাশন ভাবনা, ভিন্ন আঙ্গিকের পোশাকের ক্যানভাস নিয়ে এবার ঈদে আরো বর্ণিল সাজে সেজেছে ক্যাটস আইয়ের প্রতিটি স্টোর। মুড ও ডেস্টিনেশনকে প্রাধান্য দিয়েই নতুন ঈদ পোশাক এনেছে ক্যাটস আই। জীবনযাত্রায় সহজতা বাড়াতে পোশাকের প্যাটার্নে নতুনত্ব এনেছে এবারও, তবে দাম সাশ্রয়ী। এতে থাকছে প্রিন্টেড স্মার্ট ক্যাজুয়াল শার্ট, লং টপস, রাউন্ড নেক টি-শার্ট, পোলো টি-শার্ট ছাড়াও চিনোস প্যান্ট। ঈদের পাঞ্জাবি ও তরুণীদের টপে এসেছে ব্যাপক পরিবর্তন। ক্যাটস আইয়ের পরিচালক ও ডিজাইনার সাদিক কুদ্দুস জানান, শুধু নতুন ডিজাইন আর পোশাকই নয়, এই ঈদে ক্রেতা আগ্রহ বাড়াতে ক্যাটস আই দিচ্ছে বিনামূল্যে বিদেশ ভ্রমণের সুযোগ। ক্যাটস আই স্টোর থেকে ঈদের কেনাকাটা করলেই ১০ জন ক্রেতা পাবেন মালয়েশিয়ায় তিন দিনের ট্যুর। লটারির মাধ্যমে জয়ী ১০ জন আগস্ট মাসে পাবেন ঘুরে আসার এই সুযোগ। অঞ্জন’সপ্রতিবছর ঈদে পোশাক নিয়ে বিশেষ আয়োজন করে থাকে অঞ্জন’স। ঐতিহ্য ও আধুনিকতার মিশেলে সমসাময়িক ট্রেন্ড নিয়ে এবারের ঈদ আয়োজন। জামদানি, কাঁথা, কলকা, ফুলকারিসহ বিভিন্ন ধরনের জিওমেট্রিক ও ফ্লোরাল মোটিফ নিয়ে এবারের আয়োজন করেছে ফ্যাশন হাউসটি। পোশাকগুলোর প্যাটার্ন চলমান ট্রেন্ড অনুসরণ করেই করা হয়েছে। এ আয়োজনে মেয়েদের জন্য থাকছে শাড়ি, সালোয়ার-কামিজ ওড়না ও বিভিন্ন ধরনের টপস। ছেলেদের জন্য পাঞ্জাবি-পায়জামা, শার্ট, টি-শার্ট ও শেরোয়ানি। ও... পরাণ ডারে গামছা দিয়া বান্ধি...‘গামছা’ যুগ যুগ ধরে বাঙালির ঘরের একটি আদরের এবং নিত্যপ্রয়োজনীয় সামগ্রী। সেলাই করা বা ছাপা পাড়ের শুধু সাদা গামছা উড়িষ্যাতে রুমাল হিসেবে ব্যবহূত হয় এবং কখনো গলায় জড়িয়ে রাখা হয়। ‘ব্র্যান্ড মাহনূর’ গামছাকে যুগোপযোগী করে পোশাক ও জীবনচর্চার বিভিন্ন পণ্যের রূপ দিয়ে চলেছে ২০১৫ সাল থেকে। তাদের কালেকশনে রয়েছে গামছার পোশাক ও বিভিন্ন অ্যাক্সেসরি। কখনো তা দেখা যায় কুর্তি, টপসসহ ওয়েস্টার্ন প্যাটার্নে, কখনো আবার ব্লাউজে ও জুয়েলারিতে। পাওয়া যাবে www.facebook.com/mahnoorstyle.bd কে ক্র্যাফটযত নতুন ফ্যাশন, নতুন ভাবনা, পোশাক নিয়ে যত পরীক্ষা-নিরীক্ষা সবকিছুর প্রকাশ ঘটে ঈদ উত্সবকে ঘিরে। নতুন পোশাকে নতুনভাবে সাজবে সবাই এই ঈদে। এই প্রয়াসে কে ক্র্যাফট এনেছে ট্রেন্ডি পোশাক কালেকশন। ঐতিহ্য ও আধুনিকতার মিশেলে এই আয়োজনে থাকছে সব বয়সের মানুষের জন্য পোশাক। কে ক্র্যাফট ডিজাইনার গ্রুপ নানা ঐতিহ্যকে ফুটিয়ে তুলেছে আধুনিকতার আদলে। প্রায় হারিয়ে যাওয়া ঐতিহ্যবাহী কিছু হাতের কাজ ও হাতের কাজের সুনিপুণ নকশাকে নতুন রূপে সাজিয়েছে পোশাকে। নকশীকাঁথা ভরাট, গুজরাটি, ক্রশ, কাশ্মীরি, স্টিচ মোটিফকে প্রিন্টে ফুটিয়ে তুলে বৈচিত্র্যময় কাপড়ে ও প্যাটার্নে করা হয়েছে ঈদের আয়োজন। এছাড়াও মুঘলীয়, জ্যামিতিক, ইসলামিক সেলটিক আর্ট ইত্যাদি মোটিফ নিয়ে সাজানো হয়েছে পোশাক।   



41864,57681
রুচিশীল নকশার পোশাক
ফিচার
প্রকাশ : ২৮ মে ২০১৯, ০০:০০
 নাজমুল হাসান দেশীয় পোশাক ছাড়াও ভিনদেশি নানা ঢঙের পোশাক জনপ্রিয় হচ্ছে দিন দিন। বিশেষ করে ঐতিহ্যগত মিল থাকায় প্রতিবেশী কয়েকটি দেশের পোশাকের প্রতি এদেশের নারীদের বেশ আকর্ষণ রয়েছে। অবশ্য ব্যবহারের প্রবল ইচ্ছা থাকা সত্ত্বেও তাঁদের অনেকেই নানা কারণে চাহিদামাফিক সেইসব পোশাক সংগ্রহ করতে পারেন না। তাঁদের জন্য নির্ভরযোগ্য একটি ফ্যাশন হাউস ‘ল্যাভিশো’। ঈদকে সামনে রেখে বাহারি ডিজাইন ও রঙের পোশাকের পসরা নিয়ে এসেছে ফ্যাশন হাউসটি। ফ্যাশনেবল ও রুচিশীল নকশার শাড়ি ছাড়াও নানা ধরনের পোশাক রয়েছে এখানে।ল্যাভিশোর কর্ণধার সায়মা বিনতে ইলিয়াস বলেন, ‘ল্যাভিশোতে শুধু শাড়িই নয়; রয়েছে সালোয়ার, কামিজ, কুর্তি, টপস, লেহেঙ্গার মতো সব পোশাক। রয়েছে প্রতিবেশী কয়েকটি দেশের পোশাকের সম্ভারও।’তিনি আরো বলেন, ‘হাজারো পোশাকের মধ্য থেকে যে পোশাকটি নজর কাড়তে সক্ষম, ঠিক তেমন পোশাকের পসরা নিয়েই ল্যাভিশোর যাত্রা শুরু হয়েছিল ২০১৮ সালের ১২ মে। এক বছরেরও কম সময়ের ব্যবধানে ল্যাভিশো আজ ক্রেতাদের মধ্যে সাড়া জাগাতে সক্ষম হয়েছে, সাফল্যের সঙ্গে এগিয়ে চলেছে। দেশের আর্থসামাজিক প্রেক্ষাপটের ক্রমোন্নতি ও বিশ্বায়নের ছোঁয়ায় অনেক নারী এখন ফ্যাশন সচেতন। তাই সব ধরনের রুচিশীল ক্রেতাদের জন্য ল্যাভিশোর আত্মবিশ্বাসী উচ্চারণ—প্রত্যাশিত পোশাকই আমরা ক্রেতাদের কাছে সরবরাহের জন্য সর্বদা প্রস্তুত। ল্যাভিশোর পরিসর বৃদ্ধির সঙ্গে সঙ্গে দেশীয় জামদানি, তাঁতে বোনা শাড়িসহ আরো অনেক ধরনের সম্ভার যোগ করার পরিকল্পনা রয়েছে। একশরও বেশি ডিজাইনের চোখ ধাঁধানো ও মনোহর শাড়ি রয়েছে গুলশান ১-এ অবস্থিত পুলিশ প্লাজায় ল্যাভিশোর শোরুমে।এছাড়া ল্যাভিশোতে রয়েছে ভারতের জনপ্রিয় সত্যপালের শাড়ির। এই ব্র্যান্ডের শাড়ির দাম ২০ হাজার থেকে সর্বোচ্চ এক লাখ টাকা পর্যন্ত। অবশ্য ভারতে সত্যপালের শাড়ির দাম ২ লাখ টাকা পর্যন্তও হয়। এই দামে যেকোনো ক্রেতা কিনতে চাইলে আমরা তা সরবরাহ করতে সক্ষম। সত্যপাল ছাড়াও আসিম জোফা চারমুয়েস সিল্ক, আসিম জোফা ভেলভেট, মারিয়া বি লিনেন, জারা শাহজাহান, জয়নব চট্টানিসহ জনপ্রিয় বিদেশি সব ব্র্যান্ডের অরিজিনাল কালেকশন রয়েছে ল্যাভিশোতে।’ তিনি আরো বলেন, ‘যে সব ব্র্যান্ডের কালেকশন রয়েছে ল্যাভিশো লাইফস্টাইলে, তাদের প্রতিটির সঙ্গেই যুক্ত আছে প্রখ্যাত ফ্যাশন ডিজাইনাররা। তাঁদের ডিজাইন করা পোশাকের জনপ্রিয়তা এবং প্রতিটি ব্র্যান্ডের নান্দনিক বৈচিত্র্যময় সমাহার ঢাকাসহ দেশের বিভিন্ন জেলার ক্রেতাসাধারণের মধ্যে ল্যাভিশোর প্রতি আর্কষণ ও চাহিদা তৈরি করেছে। অনেকে নানা কারণে চাইলেও প্রতিবেশী দেশগুলোতে গিয়ে পোশাক কিনতে পারেন না। সে কারণেই রুচিশীল, মানসম্পন্ন, অরিজিনাল সব কালেকশন রয়েছে ল্যাভিশোতে।’ ছবি ল্যাভিশো 



41865,57682
লক্ষ্মীছড়িতে সাঁওতালদের শ্মশানসহ ২০ একর সম্পত্তি দখলের অভিযোগ
সারাদেশ
প্রকাশ : ২৭ মে ২০১৯, ১৯:৫৭
খাগড়াছড়ির লক্ষ্মীছড়ি উপজেলার দূর্গম এলাকা ২২০নং ময়ুরখীল মৌজায় সাঁওতালদের শ্মশানসহ ২০একর ভূমি দখলের অভিযোগ উঠেছে। লক্ষ্মীছড়ি সদর ইউপির ৫নং ওয়ার্ডের মেম্বার মো. রেজাউল করিমসহ ভূমিখেকো একটি চক্রের বিরুদ্ধে এসব ভূমি দখলে নেওয়ার অভিযোগ পাওয়া গেছে।স্থানীয় নিরীহ গ্রামবাসীর অভিযোগ, বর্তমানে ভূমিখেকো চক্রটির অত্যাচারে অতিষ্ট হয়ে উঠেছে উপজেলার ময়ুরখীল মৌজার মহিষকাটা, সাঁওতালপাড়া, মোল্লাপাড়া এবং ছমুরপাড়ার প্রায় শতাধিক পরিবার। প্রশাসনের বিভিন্ন মহলে বারবার অভিযোগ করেও কোন প্রতিকার পাচ্ছেন না তারা।প্রশ্ন উঠেছে ভূমিখেকো রেজাউল করিম (মেম্বার), তার সহযোগী জাকির হোসেনের খুঁটির জোর কোথায়? গ্রামের সহজ-সরল মানুষগুলো কেউ চক্রটির বিরুদ্ধে কথা বললে কখনো নারী দিয়ে শ্লীলতাহানী, কখনো নিজের শরীর নিজে রক্তাক্ত করে অন্যের নামে থানায় মামলা দায়ের করে ভূমি খেকো চক্রটি। এছাড়াও স্থানীয়দের নানাভাবে প্রলোভন দেখিয়ে মোটা অংকের অর্থের বিনিময়ে অন্যের ভূমি জবর দখল, কেউ বাঁধা দিলে বিভিন্ন অপরাধমূলক কর্মকাণ্ডে জড়িয়ে মিথ্যা-ভিত্তিহীন মামলা দিয়ে সহজ-সরল লোকদের জেল হাজতে বন্দিসহ নানাভাবে হয়রানী করে অতিষ্ট করে তুলেছে চক্রটি। অভিযোগ রয়েছে, বাঙ্গালী, সাঁওতাল ও উপজাতীয় লোকদের জায়গা থেকে জোরপূর্বক গাছ কেটে বিক্রিসহ সাম্প্রদায়িক দাঙ্গা সৃষ্টির অপচেষ্টাকারী এই ভূমিখেকো চক্রটির বিরুদ্ধে কেউ প্রতিবাদ করলে জীবননাশের হুমকিসহ মিথ্যা মামলায় জড়িয়ে জেলে কিংবা এলাকা ছাড়া করার।স্থানীয় মৃত রঞ্জন ভীমের ছেলে বাবুল ভীম ও নিলকন্টের ছেলে পবন ভীম (কার্বারী) অভিযোগ করেন, স্বাধীনতার পূর্ব থেকে সাঁওতালদের ৫০টি পরিবার তাদের দখলীয় ২০ একর সম্পত্তি ভোগ করে আসছে। জন্মের পর থেকে তারা লক্ষ্মীছড়ির ২২০নং ময়ুরখীল মৌজায় বিভিন্ন স্থানে খাস জমি দখলদার হিসাবে দীর্ঘদিন ভোগ দখল করে আসছে। এই ভূমিতে তাদের পিতা মাতাকে সমাধিত করা হয়েছে। কিন্তু দুঃখের বিষয় আজ ভূমিখেকো চক্রের হাত থেকে এই শ্মশানটিও রক্ষা করা যাচ্ছে না। ২২০নং ময়ুরখীল মৌজার ৫১, ৫২, ৫৩নং হোল্ডিংয়ের বর্তমান মালিক দাবিদারগণ কোনদিনও ওই এলাকায় অবস্থান করেনি। কিন্তু মো. রেজাউল করিম মেম্বারসহ একদল ভূমিখেকো দফায়-দফায় আঞ্চলিক দলিল ও এভিডিভিট হলফনামা মূলে বিভিন্ন জনকে মালিক সাজিয়ে সাঁওতালদের দখলীয় সম্পত্তি বেচা-বিক্রি করছে।অনুসন্ধানে দেখা যায়, দেশের সনামধন্য ব্যবসা প্রতিষ্ঠান গাজী গ্রুপসহ বিভিন্ন শিল্প প্রতিষ্ঠান এসব জমি ক্রয় করার উদ্দ্যোগ নিলে চক্রটি লোভে পড়ে এসব জমি বিক্রয়ের জন্য মালিকানা পরিবর্তন করে নিতে অসহায় সাঁওতালদের ওপর যার-যার পেশি শক্তি প্রয়োগ করছেন।সাঁওতালরা বলছেন, ‘আমরা মামলা দিয়ে হেরে যাই। আমাদের কাছে কোনো প্রকার কাগজপত্র নাই। আমরা উক্ত জমি দীর্ঘদিন ভোগ দখল সূত্রে আবাদ করে আসছি।’অসহায় সাঁওতালদের অভিযোগের ভিত্তিতে জেলার গুইমারা, মানিকছড়ি এবং লক্ষ্মীছড়ি উপজেলা প্রেসক্লাবের সংবাদকর্মীরা সরেজমিনে ঘটনাস্থল পরিদর্শনে যান। তারা দেখেন, ঐ গ্রামের কয়েকশত নারী-পুরুষ রেজাউল মেম্বার ও তার সহযোগী জাকির গংদের অত্যাচার থেকে বাঁচতে বিচারের দাবিতে মাঠে নেমে সহায়তা কামনা করেন সংবাদকর্মীদের কাছে।এদিকে প্রশাসনের অসহযোগিতায় ক্ষুব্ধ এই মানুষগুলোর অভিযোগের সঙ্গে একাত্মতা প্রকাশ করে লক্ষ্মীছড়ি উপজেলা আওয়ামী লীগের শীর্ষ পর্যায়ের নেতাকর্মীরা দুঃখ প্রকাশ করে বলেন, দুর্নীতি ও জুলুমবাজদের বিরুদ্ধে বর্তমান সরকারের কঠোর অবস্থান থাকলেও লক্ষ্মীছড়ির ময়ুরখীলে ঘটছে তার উল্টোটা। প্রশ্ন উঠছে, স্থানীয় প্রশাসন কি তাহলে ভূমিখেকো চক্রটির কাছে অসহায়।লক্ষ্মীছড়ি উপজেলা আওয়ামী লীগের নেতাকর্মীরা রেজাউল মেম্বার ও জাকির গংদের দৃষ্টান্তমূলক বিচার দাবি করে। এদিকে ঘটনায় অভিযুক্ত রেজাউল মেম্বার ও জাকির হোসেন তাদের বিরুদ্ধে করা সকল অভিযোগ অস্বীকার করে। তারা অভিযোগকারীদের বিরুদ্ধে পাল্টা অভিযোগ করে বলে, ‘সাজানো লোকদের মিথ্যা ভিত্তিহীন বক্তব্য দিয়ে প্রকৃত ঘটনা আড়াল করতে চাচ্ছে সরকার দলীয় লোকজন। রেজাউল করিম মেম্বার আরও বলেন, ‘আমি ক্রয় সূত্রে ৫১, ৫২, ৫৩নং হোল্ডিংয়ের মালিক। আমি সাঁওতালদের নামে উচ্ছেদ মামলা দিয়েছি। তারা আদালতে কোন কাগজপত্র দেখাতে পারেনি।’অভিযুক্ত জাকির হোসেন জানান, ‘অভিযোগকারীরা আমাদের বিভিন্নভাবে হুমকি-ধামকি এবং আঞ্চলিক সন্ত্রাসীদের দিয়ে জীবন নাশের চেষ্টা করেছে একাধিকবার।’লক্ষ্মীছড়ি উপজেলা চেয়ারম্যান বাবুল চৌধুরী জানান, সাওতালদের জমি ও শ্মশান দখলের বিষয়টি নিয়ে অনেক আগ থেকে বিরোধ চলছে। বিষয়টি নিস্পত্তির জন্য উপজেলা প্রসাশন ও স্থানীয়দের নিয়ে অনেকবার মীমাংসার জন্য বসার আহ্বান জানিয়েছি। কিন্তু কোন এক অদৃশ্য কারণে বসা হচ্ছে না।লক্ষীছড়ি থানা অফিসার ইনচার্জ মোঃ আব্দুল জব্বার জানান, জমিজমাকে কেন্দ্র করে সাঁওতালের সঙ্গে অন্য একটি পক্ষের বিভিন্ন মামলা মোকদ্ধমা চলেছে দীর্ঘদিন ধরে। বিষয়টি একাধিক মামলার কারণে আদালতে বিচারাধীন।আরও পড়ুন: প্রেমিক আটক নিয়ে গ্রামবাসী-পুলিশ তুলকালামউল্লেখ্য, ২২০নং ময়ুলখীল মৌজায় মহিষকাটায় ভূমি সংত্রান্ত বিষয় নিয়ে দুই পক্ষের মধ্যে দ্বন্দ্ব চলে আসছে বহু আগে থেকে। বিষয়টি নিয়ে দুই পক্ষ প্রশাসনের বিভিন্ন মহলে অভিযোগ, পাল্টা অভিযোগ এবং মামলা মোকদ্দমায় জড়িয়ে আছে। বিষয়টি নিয়ে বিভিন্ন সংবাদ মাধ্যমে কয়েকটি সংবাদও প্রকাশিত হয়েছে। বর্তমান পরিস্থিতি সাংঘর্ষিক আকার ধারণ করছে। যে কোন মহুর্তে অপ্রীতিকর ঘটনা ঘটার আশংকা করা হচ্ছে।ইত্তেফাক/নূহু



41866,57683
উত্সবে নান্দনিক পোশাক
ফিচার
প্রকাশ : ২৮ মে ২০১৯, ০০:০০
 উত্সবের আনন্দকে পরিপূর্ণ করতে নতুন পোশাক না হলে যেন সবকিছুই পানসে হয়ে যায়। নতুন পোশাক মানেই নান্দনিক হওয়া চাই। সঙ্গে থাকতে হবে মানানসই জুতা, ব্যাগ ও অন্যান্য অনুষঙ্গ। ঈদের দিনে বৈচিত্র্যময় পোশাক ও অন্যান্য অনুষঙ্গ কেমন হতে পারে, সেই পরামর্শ নিয়ে লিখেছেনলোপা চৌধুরী ঈদকে সামনে রেখে নতুন পোশাকের ক্রেতারা ভিড় করছেন ফ্যাশন হাউস কিংবা শপিংমলের বিভিন্ন ব্র্যান্ডের পোশাকের আউটলেটে। উত্সবের পোশাক বিধায় একটু দেখে-বুঝে কিনতে চান সবাই। যেন পছন্দের পোশাকটি বৈচিত্র্যময় হয়। সেইসঙ্গে পোশাকের সঙ্গে মিলিয়ে জুতা, স্যান্ডেল কিংবা ব্যাগ ও অন্যান্য অনুষঙ্গ কিনতে হবে। যারা ভারতসহ বিভিন্ন দেশে ঈদের কেনাকাটা করতে যান, তাঁদের জন্য সুবর্ণ সুযোগ করে দিয়েছে প্রেম’স কালেকশন্স। ঈদ উপলক্ষে নিখুঁত বুননে নানা গর্জিয়াস ডিজাইনের আরামদায়ক পাঞ্জাবির কালেকশন এনেছে প্রতিষ্ঠানটি। প্রেম’স কালেকশনের ডিরেক্টর ও প্রধান ডিজাইনার প্রেম বম্বানির সঙ্গে কথা হয় ঈদ কালেকশন নিয়ে। তিনি বলেন, ‘ক্রেতাদের চাহিদা ও উত্সবকে মাথায় রেখে আসছে ঈদে উজ্জ্বল রঙকে প্রাধান্য দিয়েছি। আমাদের চোখ ধাঁধানো ডিজাইন, রঙের বৈচিত্র্য, সর্বোপরি প্রতিটি পোশাকে আভিজাত্য ও রাজকীয় আবহ না দেখলে বুঝতে পারবেন না। নিজস্ব ডিজাইন ছাড়াও ভারতের বিভিন্ন রাজ্য থেকে কালেকশন করা এক্সক্লুসিভ শাড়ি, লং কামিজ, ফ্লোর টাচ, ফ্রক, টপস, কুর্তাসহ নানা রকমের শারারা ও লেহেঙ্গা এনেছি আমরা। এমন পোশাক শুধু প্রেম’স কালেকশনেই পাবেন। উপমহাদেশের সেরা ডিজাইনার সত্যপাল ভক্ত এবং ফ্যাশনপ্রিয়দের জন্য খুশির খবর হলো, ভারতে সত্যপালের নিজস্ব শোরুমের মূল্যেই আনস্টিচ শাড়ি, স্কার্ফ, পার্স, হ্যান্ডব্যাগসহ যাবতীয় কালেকশন প্রেম’স কালেকশনের ‘সত্যপাল’ ডিপার্টমেন্টে পাবেন। ‘মহারাজা’ ডিপার্টমেন্টে নতুন সব ডিজাইনের জিরো থেকে ৫৪ পর্যন্ত সাইজের পাঞ্জাবি পাবেন। অনলাইন স্টোর থেকে প্রেম’স কালেকশনের সব পোশাক ঘরে বসেই কিনতে পারছেন ক্রেতারা। এছাড়া গতবারের মতো কর্পোরেট ক্রেতাদের জন্য পাইকারি দামে ভারতের বাজারের চেয়ে কম মূল্যে শাড়ি, পাঞ্জাবি ও থ্রি-পিস সরবরাহ করছেন বলে জানান প্রতিষ্ঠানটির প্রধান ডিজাইনার। ছোটদের জন্যও আছে প্রেম’স কালেকশনের এক্সক্লুসিভ কালেকশন। তবে মনে রাখতে হবে, যে পোশাকেই কিনুন না কেন, তার মাধ্যমে যেন আপনার ব্যক্তিত্ব ফুটে ওঠে পুরোপুরি। পোশাকে স্বাচ্ছন্দ্যবোধ, উত্সবের আমেজ আর চলতি ধারা—সব মিলিয়ে হবে পোশাক নির্বাচন। উত্সবের দিনগুলো সবার আনন্দে কাটুক।’ মডেল অপু বিশ্বাস পোশাক ও ছবি প্রেম’স কালেকশন 



41867,57684
আপনার রাশিফল
অন্যান্য
প্রকাশ : ২৮ মে ২০১৯, ০০:০০
২৮ মে ২০১৯ খ্রিষ্টাব্দ, মঙ্গলবারআজ ১৪ জ্যৈষ্ঠ ১৪২৬ বঙ্গাব্দ এবং ২২ রমজান ১৪৪০ হিজরি। নৈসর্গিক রাশিচক্রে রবি আজ মিথুন রাশিতে অবস্থান করছে। আজ সূর্যোদয় ৫-১২ মিনিটে এবং সূর্যাস্ত ৬-৪০ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মিথুন রাশির জাতক/জাতিকা। আপনার জন্ম সংখ্যা:১। আপনার ওপর প্রভাবকারী গ্রহ: রবি ও বুধ। আপনার শুভ সংখ্যা: ১ ও ৫। শুভবার:রবি ও বুধবার। শুভ রত্ন: রুবি ও পান্না। জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)ভবিষ্যতের জন্য কোনো পরিকল্পনা গ্রহণ করতে পারেন। কোনো আশা পূরণ হতে পারে। বড় ভাইবোনদের সঙ্গে সুসম্পর্ক বজায় থাকবে। আর্থিক দিক কিছুটা ব্যয়বহুল হতে পারে।      বৃষ রাশি (২১ এপ্রিল-২০ মে)   কর্মপরিবেশ অনুকূল থাকবে। সামাজিক অবস্থান সুদৃঢ় হতে পারে। পাবলিক ইমেজ বৃদ্ধি পাবে। আর্থিক দিক ভালো যেতে পারে। আয় উপার্জন বৃদ্ধির সম্ভাবনা আছে।মিথুন রাশি (২১ মে-২০ জুন) কোনো আশা পূরণ হতে পারে। পেশাগত দিক ভালো যাবে। কাজকর্মে ভাগ্যের আনুকূল্য পেতে পারেন। পিতৃস্বাস্থ্য ভালো যাবে। সুনাম ও মর্যাদা বৃদ্ধি পেতে পারে।কর্কট রাশি (২১ জুন-২০ জুলাই)অতিন্দ্রীয় শাস্ত্রাদীর প্রতি আগ্রহবোধ করতে পারেন। পরধন প্রাপ্তির সম্ভাবনা আছে। জ্ঞানস্পৃহা বৃদ্ধি পাবে। জীবনকে অর্থবহ করার চেষ্টা করুন। তীর্থযাত্রা হতে পারে।সিংহ রাশি (২১ জুলাই-২১ আগস্ট) ব্যবসায়িক দিক মোটামুটি ভালো থাকতে পারে। যৌথ ব্যবসায় নিজের কর্তৃত্ব বজায় রাখার চেষ্টা করুন। আপনজন কেউ শত্রুতা করতে পারে। শরীর অসুস্থ হতে পারে। অবহেলা না করে চিকিত্সা নিন।কন্যা রাশি (২২ আগস্ট-২২ সেপ্টেম্বর) শত্রুরা ক্ষতি করার চেষ্টা করতে পারে। শত্রুকে দুর্বল ভাবা ঠিক হবে না। নিজের সীমাবদ্ধতা সম্পর্কে সতর্ক থাকুন। দাম্পত্য ভুল বুঝাবুঝি এড়িয়ে চলুন।তুলা রাশি (২৩ সেপ্টেম্বর-২২ অক্টোবর)বিদ্যার্থীদের জন্য সময় অনুকূল থাকতে পারে। পড়াশোনায় মন বসাতে চেষ্টা করুন। সৃজনশীল কাজে সুফল পাবেন। শরীর ভালো যাবে না। প্রয়োজনে চিকিত্সা নিন।বৃশ্চিক রাশি (২৩ অক্টোবর-২১ নভেম্বর)মাতৃস্বাস্থ্য ভালো যাবে। মন ভালো থাকবে। পারিবারিক পরিবেশ অনুকূল থাকতে পারে। সৃজনশীল কাজে সুফল পাবেন। সন্তানের কোনো সাফল্যে আনন্দবোধ করতে পারেন।ধনু রাশি (২২ নভেম্বর-২০ ডিসেম্বর)ছোট ভাইবোনদের সঙ্গে সম্পর্ক ভালো থাকতে পারে। প্রয়োজনে তাদের সহযোগিতা পেতে পারেন। ব্যক্তিগত যোগাযোগে সুফল পাবেন। পড়াশোনার প্রতি আগ্রহবোধ করতে পারেন। মন ভালো থাকবে।মকর রাশি (২১ ডিসেম্বর-১৯ জানুয়ারি)আর্থিক দিক ভালো যেতে পারে। পাওনা টাকা আদায়ের জন্য তাগাদা দিন। মূল্যবোধ সমুন্নত রাখার চেষ্টা করুন। কাজকর্মে উত্সাহবোধ করবেন। প্রাপ্ত তথ্যের উপর নির্ভর করতে পারেন।কুম্ভ রাশি (২০ জানুয়ারি-১৮ ফেব্রুয়ারি)শরীর ভালো থাকবে। মানসিক প্রশান্তি বজায় থাকতে পারে। মূল্যবোধ বজায় রাখুন। অধীনস্থদের কাজে লাগাতে পারবেন। পড়াশোনায় আনন্দ পাবেন।মীন রাশি (১৯ ফেব্রুয়ারি-২০ মার্চ)কোনো গুরুত্বপূর্ণ কাজ শেষ করতে পারবেন। ব্যয় বৃদ্ধি পেতে পারে। সম্ভাব্যক্ষেত্রে বিদেশ যাত্রার সুযোগ পেতে পারেন। নিজেকে যথাযথভাবে প্রকাশ করার চেষ্টা করুন।  



41874,57691
নোয়াপাড়া চা বাগানে শ্রমিক ধর্মঘট অব্যাহত
সারাদেশ
প্রকাশ : ২৭ মে ২০১৯, ২০:০৮
মাধবপুরের নোয়াপাড়া চা বাগানে শ্রমিক ধর্মঘট অব্যাহত রয়েছে। এ ঘটনায় ‘বেআইনি শ্রমিক ধর্মঘট’ উল্লেখ করে নোয়াপাড়া চা বাগান বন্ধ ঘোষণা করেছেন। সোমবার দিনব্যাপী ফ্যাক্টরি ও মন্দির এলাকায় শ্রমিকরা বিক্ষোভ করেছে। নোয়াপাড়া চা বাগানের ম্যনেজার ফখরুল ইসলাম ফরিদী ও  টিলা বাবু পণ্ডিত রবিদাসের অপসারণের দাবিতে গত শনিবার থেকে  চা বাগানে সকল প্রকার কাজ কর্ম বন্ধ রয়েছে। ধর্মঘট শুরু করেছে সাড়ে ৯শ শ্রমিক।সোমবার বিকালে ম্যানেজার বাগানের নোটিশ বোর্ডে বাগান বন্ধের নোটিশ লাগিয়েছেন। নোটিশে লেখা রয়েছে, ‘সকলের অবগতির জন্য জানানো যাইতেছে যে, বাগানের স্থায়ী দফায় শ্রমিক নিয়োগের বিষয়কে কেন্দ্র করে শ্রমিকরা বেআইনি ধর্মঘট পালন করায় বাংলাদেশ শ্রম আইন ২০০৬ এর ১৩ (১) ধারা মোতাবেক নোয়াপাড়া চা বাগান বন্ধ ঘোষণা করা হইলো।’এর আগে নোয়াপাড়া চা বাগান অফিস কক্ষে শ্রমিকদের সমস্যা সমাধানে দীর্ঘ সময় ধরে সভা অনুষ্টিত হয়। এতে উপস্থিত ছিলেন হবিগঞ্জের অতিরিক্ত পুলিশ সুপার এস এম রাজু আহম্মেদ, শ্রম অধিদপ্তরের উপ পরিচালক রেজিষ্টার অব ট্রেড ইউনিয়ন নাহিদুল ইসলাম, মাধবপুর থানা অফিসার ইনচার্জ চন্দন কুমার চক্রবর্তী, সহকারী ডিডি এল মোসাহিদ, উপজেলা ভাইস চেয়ারম্যান ওয়াসিম তালুকদার, দেউন্দি চা বাগান ম্যানাজার রিয়াজ উদ্দিন আহম্মেদ, লস্করপুর ভ্যালী সভাপতি রবীন্দ্র গৌড়।চা বাগান পঞ্চায়েত কমিটির সভাপতি কমেট নায়েক ও সম্পাদক মনি লাল বাউড়ি জানান, দীর্ঘদিন ধরে নোয়াপাড়া চা বাগানের শ্রমিকদের  ৩৫ দফা দাবি আদায়ের আন্দোলন এখন ম্যানেজার ও বাবুর অপসারণের আন্দোলনে রূপ নিয়েছে।আরও পড়ুন: লক্ষ্মীছড়িতে সাঁওতালদের শ্মশানসহ ২০ একর সম্পত্তি দখলের অভিযোগএ বিষয়ে নোয়াপাড়া চা বাগান ম্যানেজার ফখরুল ইসলাম ফরিদী বলেন, ‘শ্রমিক নেতৃবৃন্দের সঙ্গে তিনি কোনো খারাপ ব্যাবহার করেননি। বরং সমস্যা সমাধানের জন্যে সভায় ক্ষমা চেয়েছেন। তারপরও শ্রমিকরা সন্তুষ্ট না হওয়ায় তিনি শ্রম আইন অনুযায়ী নোয়াপাড়া চা বাগান বন্ধ ঘোষণা করেছেন। ইত্তেফাক/নূহু



41875,57692
ফ্যাশনের নতুন সংজ্ঞা তৈরি করছেন শাহরুখ কন্যা সুহানা!
বিনোদন
প্রকাশ : ২৭ মে ২০১৯, ২০:১৪
শাহরুখ খানের মেয়ে সুহানা বলিউডের প্রথম সারির ফ্যাশন সচেতন সেলেব কিড। এ ব্যাপারে ইন্ডাস্ট্রির অধিকাংশেরই কোনও সন্দেহ নেই। ভোগ ম্যাগাজিনের কভার গার্ল হওয়ার পর নাকি আরও ফ্যাশন সচেতন হয়েছেন সুহানা।গত ২২মে ১৯ বছরে পা দিলেন সুহানা। জন্মদিনের পরেই তার নতুন একটি ছবি ভাইরাল হয়েছে সোশ্যাল মিডিয়ায়। যেখানে অফ শোল্ডার পোশাকে দেখা যাচ্ছে সুহানাকে। কানে বড় রিং, হাতে ঘড়ি—সব মিলিয়ে ধীরে ধীরে ফ্যাশনের নতুন এক সংজ্ঞা তিনি তৈরি করছেন বলে মনে করেন সিনে মহলের বহু সদস্য।আরও পড়ুন: ওসি মোয়াজ্জেম হোসেন রংপুরে নেইসুহানার বলিউড ডেবিউ নিয়েও কৌতূহল রয়েছে অনুরাগীদের। শাহরুখের বড় ছেলে আরিয়ান সম্ভবত কর্ণ জোহরের সহকারী পরিচালক হিসেবে কাজ শুরু করবেন। তবে সুহানা ফিল্ম ইন্ডাস্ট্রিতেই কেরিয়ার তৈরি করবেন কিনা, তা এখনও স্পষ্ট নয়। যদিও ইতিমধ্যেই শাহরুখের শেষ ছবি ‘জিরো’তে ক্যামেরার পিছনে কাজ করেছেন। নিয়মিত মঞ্চে অভিনয়ও করেন। তবে পড়াশোনা শেষ না করা পর্যন্ত সম্ভবত পেশাদার হিসেবে কাজ করবেন না তিনি।ইত্তেফাক/বিএএফ



41876,57693
মতলবে ২২ ইউনিয়নে ২০ হাজার ঈদ বস্ত্র বিতরণ
সারাদেশ
প্রকাশ : ২৭ মে ২০১৯, ২০:১৫
পবিত্র ঈদুল ফিতর উপলক্ষে চাঁদপুর মতলব উত্তর ও দক্ষিণ উপজেলার ২২ ইউনিয়নের দুস্থ, নিঃস্ব, ছিন্নমূল, গরিব, দুঃখী, বস্ত্রহীন শিশু, বৃদ্ধ, নারী-পুরুষের মাঝে ২০ হাজার ঈদ বস্ত্র বিতরণ করেছেন আহসান গ্রুপ লিমিটেডের পরিচালক শিল্পপতি এম ইসফাক আহসান। সোমবার ২৭ মে সারাদিন এইসব বস্ত্র বিতরণ করেন তিনি।এ সময় আহসান গ্রুপের ব্যবস্থাপনা পরিচালক প্রকৌশলী এএসএম কামরুল আহসান (সিআইপি), মতলব উত্তর উপজেলা আওয়ামী লীগের সাধারণ সম্পাদক ও উপজেলা পরিষদের চেয়ারম্যান বীর মুক্তিযোদ্ধা এমএ কুদ্দুস, মতলব দক্ষিণ উপজেলা আওয়ামীলীগের সভাপতি ও উপজেলা পরিষদের চেয়ারম্যান এইচএম গিয়াস উদ্দিনসহ স্থানীয় আওয়ামী লীগের নেতাকর্মীরা উপস্থিত ছিলেন।শিল্পপতি এম ইসফাক আহসান দুই উপজেলার ঈদ বস্ত্র উপজেলা চেয়ারম্যান বীর মুক্তিযোদ্ধা এমএ কুদ্দুস ও উপজেলা চেয়ারম্যান এইচএম গিয়াস উদ্দিনের মাধ্যমে পৌঁছে দেন। এছাড়া তিনি পৈত্রিক নিবাস কলাকান্দা ইউনিয়নের লতুরদি সরকার বাড়ি থেকে ৩০০০ ঈদ বস্ত্র উপস্থিত দুস্থ, ছিন্নমূল, গরিব, দুঃখী মানুষের মাঝে বিতরণ করেন।আরও পড়ুন:  নোয়াপাড়া চা বাগানে শ্রমিক ধর্মঘট অব্যাহতউল্লেখ্য, মতলব উত্তর ও দক্ষিণ উপজেলাবাসীর কাছে একজন স্বজ্জন রাজনীতিবিদ ও মানবতার সেবক হিসেবে পরিচিত শিল্পপতি এম ইসফাক আহসান। তিনি মতলবের অসহায় মানুষসহ সর্বশ্রেণীর মানুষের পাশে দাঁড়ানোর জন্যে ছুটে চলছেন দুই উপজেলার বিভিন্ন গ্রামে। মানুষের সুখ দুঃখের অংশীদার হতে নিজের সাধ্য অনুযায়ী নীরবে-নিভৃতে সাহায্য সহযোগিতা করছেন বহুদিন যাবত। গরিব মানুষের জন্যে ফ্রি চিকিৎসা সেবা প্রদানের লক্ষ্যে প্রতি সপ্তাহে ঢাকা থেকে বিশেষজ্ঞ চিকিৎসক এনে রোগী দেখার ব্যবস্থা করেন। এরইমধ্যে বাসস্থানহীনদের মধ্যে প্রায় এক হাজার ঘর নির্মাণসহ বিভিন্ন সহযোগিতা অব্যাহত রেখেছেন।ইত্তেফাক/জেডএইচডি



41877,57694
বুড়িগঙ্গার তীরের অর্ধশত অবৈধ স্থাপনা উচ্ছেদ
রাজধানী
প্রকাশ : ২৭ মে ২০১৯, ২০:১৯
ফতুল্লায় বুড়িগঙ্গার তীরে অবৈধভাবে গড়ে উঠা অন্তত ৩০টি বালুর গদিসহ অর্ধশতাধিক অবৈধ স্থাপনা গুড়িয়ে দিয়েছে বিআইডব্লিউটিএ ঢাকা নদী বন্দর। এ সময় জব্দ করা বালু ১০ লাখ ৩২ হাজার টাকায় নিলামে বিক্রি করে দিয়েছে সংস্থাটির ভ্রাম্যমাণ আদালত। দুইদিন ব্যাপী অভিযানের প্রথম দিনে সোমবার সকাল থেকে বিকেল ৩টা পর্যন্ত বিআইডব্লিউটিএ’র নির্বাহী ম্যাজিস্ট্রেট মোস্তাফিজুর রহমানের নেতৃত্বে উচ্ছেদ অভিযানটি পরিচালিত হয়। অভিযানে উপস্থিত ছিলেন বিআইডব্লিউটিএ’র পরিচালক (বন্দর ও পরিবহন) শফিকুল হক, যুগ্ম সচিব নুরুল আলম, যুগ্ম পরিচালক সাইফুল হক, উপ পরিচালক মিজানুর রহমান, সহকারী পরিচালক রেজাউল করিম রেজা, নূর হোসেন, উপ সহকারী প্রকৌশলী আজিজুর রহমান প্রমুখ। এ সময় দুইটি এক্সাভেটর (ভেকু), দুইটি উচ্ছেদকারী জাহাজ, একটি টাগবোট, বিপুল সংখ্যক পুলিশ, নৌ পুলিশ ও বিআইডব্লিউটিএ’র কর্মকর্তা কর্মচারীরা উপস্থিত ছিলেন। নির্বাহী ম্যাজিস্ট্রেট মোস্তাফিজুর রহমান জানান, নদীর নির্ধারিত সীমানার ভেতরে যারা অবৈধভাবে নদী দখল করেছে, উচ্চ আদালতের নির্দেশ অনুযায়ী তাদের বিরুদ্ধে ব্যবস্থা নেওয়া হচ্ছে। আরও পড়ুন: বাবা সবুর করতে পারতেন, আফসানা করেনিবিআইডব্লিউটিএ ঢাকা নদী বন্দরের উপ পরিচালক মিজানুর রহমান জানান, ফতুল্লা লঞ্চঘাট সংলগ্ন এলাকায় কিছু সংখ্যক প্রভাবশালী ব্যক্তি নদীর তীর ভরাট করে অবৈধভাবে বালু, পাথর ও ইটের ব্যবসা করত। রবিবার ওই সকল অবৈধ দখলদারসহ খেয়াঘাট পর্যন্ত অর্ধশতাধিক অবৈধ স্থাপনা উচ্ছেদ করা হয়েছে। ফতুল্লা বালুরঘাট হিসেবে পরিচিত ওই স্থানটি বর্তমানে পণ্য লোড আনলোড করার জন্য ব্যবহৃত হবে। এতে করে সরকারের যেমন রাজস্ব আদায় হবে তেমনি ওই এলাকায় সৌন্দর্যবর্ধনও করা হবে। পর্যায়ক্রমে বুড়িগঙ্গা তীরের সকল অবৈধ স্থাপনা উচ্ছেদ করা হবে।ইত্তেফাক/অনি



41878,57695
ঢাকা মহানগর বঙ্গবন্ধু পরিষদের উদ্যোগে ইফতার মাহফিল
রাজধানী
প্রকাশ : ২৭ মে ২০১৯, ২০:২৬
বঙ্গবন্ধু পরিষদ ঢাকা মহানগর শাখার উদ্যাগে ইফতার মাহফিল অনুষ্ঠিত হয়েছে। সোমবার রাজধানীর ইঞ্জিনিয়ার ইন্সটিটিউট মিলনায়তনে অনুষ্ঠিত ইফতার মাহফিলে প্রধানমন্ত্রী শেখ হাসিনার চোখে সফল অস্ত্রোপচার ও তার দীর্ঘায়ু কামনা করে দোয়া করা হয়।আলোচনায় অতিথিরা জাতির পিতা বঙ্গবন্ধু শেখ মুজিবুর রহমানের রাজনৈতিক আদর্শের চর্চা, বঙ্গবন্ধুর আদর্শের সার্থক উত্তরসূরি প্রধানমন্ত্রী দেশরত্ন শেখ হাসিনার জীবনকর্ম এবং নেতৃত্বে অদম্য অগ্রযাত্রায় এগিয়ে চলা বাংলাদেশের উন্নয়ন কর্মকাণ্ড তুলে ধরেন। এছাড়া বঙ্গবন্ধু শেখ মুজিবুর রহমান ও তার পরিবারের সকল সদস্যসহ মহান মুক্তিযুদ্ধের শহীদদের আত্মার মাগফিরাত এবং শেখ হাসিনার সুস্বাস্থ্য ও দীর্ঘায়ু কামনা করে বিশেষ দোয়া করেন।আরও পড়ুন: সাবেক এমপি কাদের খান ও স্ত্রীর বিরুদ্ধে দুদকের মামলাদোয়া ও ইফতার মাহফিলের প্রধান আয়োজক ছিলেন ঢাকা মহানগর বঙ্গবন্ধু পরিষদের আহ্বায়ক সরদার মাহামুদ হাসান রুবেল।এ সময় উপস্থিত ছিলেন আনিস মুহম্মদ, মো মনসুর আলী, বিনয় ভূষন তালুকদার, ড. তপন, উৎপল সাহা, শরিফুল ইসলাম সোহেল, মো শাহ সেলিম, মুনশি আহমেদ মাসুদ, মো. জামিল হোসেন প্রমুখ।ইত্তেফাক/বিএএফ



41879,57696
‘কৃষকের ঈদ আনন্দ’
অন্যান্য
প্রকাশ : ২৮ মে ২০১৯, ০০:০০
একটা সময় ছিল যখন টেলিভিশনে ঈদ অনুষ্ঠান মানেই শহুরে মানুষের হাসি-কান্নার গল্প। ছিল তারকাশিল্পীদের অংশগ্রহণে নানা অনুষ্ঠানের মাধ্যমে মানুষকে বিনোদিত করার চেষ্টা। সেসব ঈদ আয়োজনে ঠিক কোথায় সেই গ্রামের কৃষকটি? যার শ্রমে ঘামে উত্পাদিত ফসলে নিবারিত হয় মানুষের ক্ষুধা? তাঁকেও যুক্ত করতে হবে এই আনন্দধারায়। সেও এ সমাজের, এ দেশের গুরুত্বপূর্ণ অংশ। সেই চিন্তা থেকে সারাজীবন কৃষকের সামনে মাইক্রোফোন আর ক্যামেরা ধরে রাখা টেলিভিশন অনুষ্ঠান নির্মাতা শাইখ সিরাজ সিদ্ধান্ত নেন নিজেই বানাবেন কৃষক ও গ্রামীণ মানুষের জন্য তাঁদের অংশগ্রহণেই ঈদ অনুষ্ঠান ফার্মারস গেইম শো ‘কৃষকের ঈদ আনন্দ’। বাকিটুকু ইতিহাস। ঈদ মানেই টেলিভিশনে কৃষকের ঈদ আনন্দ। শাইখ সিরাজের পরিকল্পনা, পরিচালনা ও উপস্থাপনায় কৃষকের ঈদ আনন্দ সারাদেশের মানুষের প্রাণের অনুষ্ঠানে রূপ নেয়। কারণ এটাতে লেগে আছে মাটির সুবাস, শেকড়ের ঘ্রাণ! যে অনুষ্ঠানে সর্বাধিক দর্শকের চোখ আটকে থাকে এর নির্মাণগুণে আর ভরপুর বিনোদনে। অনুষ্ঠানে কৃষকদের নিয়ে আনন্দ বিনোদনের পাশাপাশি থাকে সমাজ উন্নয়নমূলক বিভিন্ন ভাবনার কথা। যার ফলে অনুষ্ঠানটি হাসি আনন্দের পাশাপাশি সমাজ উন্নয়ন ভাবনায় সংশ্লিষ্ট মহলকেও সজাগ করে তোলে। প্রতিটি অনুষ্ঠানে থাকে একটি থিম। যার ভিত্তিমূলে থাকে কৃষক সমাজ। প্রতিবারই কৃষকের ঈদ আনন্দের পরিবেশ ও পরিবেশনায় বেশ খানিকটা ভিন্নতা পাওয়া যায়। কিন্তু এবারের কৃষকের ঈদ আনন্দ একেবারেই অন্য পেক্ষাপটে নির্মিত। সারাবিশ্বেই কৃষক এক অনন্য পরিচয়। অথচ এই উপমহাদেশে কৃষক অবহেলিত। কেন? কৃষি এ দেশের অর্থনীতির মূল চালিকার একটি। এ দেশে কৃষক থাকবে মর্যাদার আসনে। যেখানে কৃষি ও কৃষককে কেন্দ্র করে রচিত হওয়ার কথা ছিল রাষ্ট্রীয় অবকাঠামো সেখানে কৃষকের অবস্থান কোথায়?  দর্শক অনুষ্ঠানটি দেখবেন, আনন্দের পাশাপাশি হাসবেন এবং ভাববেন অতীত ও বর্তমানকে নিয়ে। কৃষকের ঈদ আনন্দ অনুষ্ঠানটি ঈদুল ফিতরের পরদিন বিকেল সাড়ে ৪টায় চ্যানেল আইতে প্রচার হবে। 



41880,57697
সাঘাটায় আসামি ছিনতাই, দুই পুলিশ আহত
সারাদেশ
প্রকাশ : ২৭ মে ২০১৯, ২০:২৮
সাঘাটায় দুই পুলিশকে আহত করে বাবলু (৩০) নামে এক আসামিকে হ্যান্ডকাফ পরা অবস্থায় ছিনিয়ে নেয় এলাকাবাসী। এরপর ৩ ঘন্টা অভিযান চালিয়ে পলাতক আসামিসহ ৯ জনকে গ্রেফতার করেছে পুলিশ। সোমবার দুপুরে উপজেলার কচুয়া ইউনিয়নের ভন্নতের বাজার এলাকায় এ ঘটনা ঘটে।এ ঘটনায় দুইজন পুলিশ আহত হয়েছে। আহত দুই পুলিশ সাঘাটা থানার এ এস আই জাহিদুল ইসলাম ও কনস্টেবল আনোয়ারুল ইসলাম। তাদের সাঘাটা উপজেলা হাসপাতালে ভর্তি করা হয়েছে।সাঘাটা থানার আহত এএসআই জাহিদুল ইসলাম বলেন, ‘কনস্টেবল আনোয়ারুল ইসলামসহ ঢাকা সাভার থানার মামলায় গ্রেফতারি পরোয়ানার আসামি বড়াইকান্দি গ্রামের ইব্রাহীমের ছেলে বাবলুকে (৩০) গ্রেফতার করার জন্য দুপুর ১২ টার সময় বড়াইকান্দি গ্রামের ভন্নতের বাজার এলাকায় যাই। পুলিশের উপস্থিতি টের পেয়ে আসামি বাবলু দৌড়ে পালানোর চেষ্টা করে। এ সময় তাকে ধাওয়া দিয়ে গ্রেফতার করে ভন্নতের বাজারে পৌঁছায়। তাকে মোটরসাইকেলে তোলার সময় কিছু যুবক গাড়ি থামিয়ে বাকবিতণ্ডা শুরু করে। এ সময় আশেপাশে থেকে ঘটনাস্থলে ছুটে আসে কিছু লোক। তারা উত্তেজিত হয়ে আমাদের ওপর হামলা চালায়। তারা পুলিশের পোশাক ও ব্যাচ ছিঁড়ে ফেলে। আমাদের আহত করে গ্রেফতারকৃত আসামিকে ছিনিয়ে নেয়। এ সময় এলাকার প্রায় ৭/৮ শত নারী-পুরুষ দুই পুলিশকে অবরুদ্ধ করে রাখে।’এ হামলায় এএসআই জাহিদুল ইসলাম জাহিদ ও কনস্টেবল আনোয়ারুল ইসলাম আহত হন। এ সংবাদ জেলা পুলিশ সুপারকে অবগত করা হলে তার নির্দেশে গাইবান্ধার ডিবি ও সাঘাটা থানা পুলিশ ঘটনাস্থল থেকে অবরুদ্ধ দুই পুলিশকে উদ্ধার করে। তাদের সাঘাটা উপজেলা হাসপাতালে ভর্তি করা হয়। পরে অভিযান চালিয়ে ছিনিয়ে নেওয়া পলাতক আসামি বাবলুকে মহিমাগঞ্জ এলাকার বামনহাজরা গ্রাম থেকে গ্রেফতার করা হয়।আরও পড়ুন: নোয়াপাড়া চা বাগানে শ্রমিক ধর্মঘট অব্যাহতএছাড়া চন্দনপাঠ গ্রামের সুজন (৩২), নিজাম (৩৫), পাঠান পাড়া গ্রামের সবুজ (৩৫), ওসমানেরপাড়া গ্রামের মোস্তফা(৫৬), সোনারপাড়া গ্রামের মাসুদ রানা (৩৫), ঝইলতলা গ্রামের কালাম (৪০),বড়াইকান্দি গ্রামের মফিজল (৫৬), ওয়াজেদকে (৪০) পুলিশ গ্রেফতার করেছে ।ইত্তেফাক/নূহু



41881,57698
২২ বছর পর একসঙ্গে চম্পা ও অরুণা
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্টদীর্ঘ ২২ বছর পর আবারও একসঙ্গে অভিনয় করছেন চম্পা ও অরুণা। সেখানে অবশ্য তারা নায়িকা নন, দেখা যাবে নায়ক-নায়িকার মায়ের চরিত্রে। যেখানে চিত্রনায়ক সিয়ামের মা হয়েছেন চম্পা আর নায়িকা পূজার মায়ের চরিত্রে কাজ করছেন অরুণা। ছবির নাম ‘শান’। পরিচালনা করছেন এম রাহিম।এ বিষয়ে চম্পা বলেন, ‘২২টা বছর। এটা কিন্তু অনেক সময়। অনেক কিছুই বদলে গেছে এই দেশ ও সিনেমার ইন্ডাস্ট্রির। কিন্তু পুরনো সম্পর্কগুলো থেকে গেছে। ভালো লাগছে এতদিন পর অরুণার সঙ্গে কাজ করছি। স্মৃতি রোমন্থন করে করে শুটিংয়ের সময়টা খুব উপভোগ করছি আমরা।’ অরুণা বিশ্বাস বলেন, ‘চম্পা আপা খুবই চমত্কার একজন অভিনেত্রী। তার সঙ্গে দীর্ঘদিন পর ফ্রেম ভাগাভাগি করছি। ভালো লাগছে। একটা সময় আমরা কত ছবিতে একসঙ্গে কাজ করেছি। সেই সময়কার কত স্মৃতি, কত কথা মনে আছে আজও! সেসব গল্প উঠে আসে কাজের ফাঁকে।রোববার ঢাকায় এ ছবির শুটিং শুরু হয়েছে। পরিচালক জানান, ঈদের ছুটির আগ পর্যন্ত টানা চলবে শুটিং। এ লটে শুটিং করছেন চম্পা, অরুণা বিশ্বাস, সিয়াম ও পূজা। তাদের সঙ্গে আরও রয়েছেন তাসকিন রহমান।মান্না-চম্পা জুটিকে নিয়ে জুলহাস চৌধুরী নির্মাণ করেছিলেন সিনেমা ‘প্রেমের স্মৃতি’। সেটি মুক্তি পেয়েছিলো ১৯৯৭ সালে। এই ছবিতে আরও ছিলেন আলীরাজ ও অরুণা বিশ্বাস। সর্বশেষ এই ছবিতেই একসঙ্গে কাজ করেছিলেন চম্পা ও অরুণা বিশ্বাস।এর আগে ইলিয়াস কাঞ্চনের বিপরীতে এই দুই তারকা কাজ করেছিলেন ১৯৯৩ সালে মুক্তি পাওয়া ‘ত্যাগ’ ছবিতে। তাদের আরও একবার একসঙ্গে দেখা গিয়েছিলো ১৯৯৫ সালে ‘কাল পুরুষ’ ছবিতে। সেখানে চম্পার বিপরীতে ছিলেন ইলিয়াস কাঞ্চন আর অরুণা বিশ্বাসের নায়ক ছিলেন ওমর সানী।  



41882,57699
‘আমি কৃতজ্ঞ ইত্তেফাক পরিবারের কাছে’ —পলি সায়ন্তনী
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্টইত্তেফাক বিনোদন প্রতিদিনে সাক্ষাত্কার প্রকাশের পর ক্যান্সারে আক্রান্ত শিল্পী পলি সায়ন্তনীকে দেখতে যান শিল্পীরা। এ প্রসঙ্গে পলি বলেন, ‘আমি আজীবন ইত্তেফাকের কাছে কৃতজ্ঞ থাকবো। কারণ আমার কথাগুলো, আমার এই কষ্টগুলো তুলে ধরার কারণে শিল্পীরা এখন আমাদের মতো চিকিত্সাধীন শিল্পীদের জন্য কিছু করার উদ্যোগ নিয়েছে। এটা একটি দারুণ দিক। জানা যায়, আঁখি আলমগীর পলি সায়ন্তনীর বাসায় গিয়ে তাঁর খোঁজ নিয়ে এসেছেন। সহযোগিতায় পাশে দাঁড়িয়েছেন। আঁখি আলমগীর বলেন, ‘আমি শুরু থেকেই ছিলাম পলির পাশে। এছাড়া ইন্ডাস্ট্রির সবাই জানেন যে কারো সঙ্কটের ক্ষেত্রে আমি ছুটে যাই। এসব ক্ষেত্রে প্রচারের জন্য কখনো কাউকে বলিনি।’ গতকাল কণ্ঠশিল্পী মিলা পলি সায়ন্তনীকে দেখে আসেন। মিলা বলেন, ‘পলি আপার সাথে পরিচয় যখন আমি আজকের মিলা হইনি তখন থেকেই।  সম্প্রতি ইত্তেফাকের ইন্টারভিউতে তিনি আমার সঙ্কটময় জীবনের কথাও তুলে ধরলেন। খুবই ভালো লাগলো। তাই হঠাত্ করেই তাঁকে দেখতে যাই। আমরা আমাদের পাশে একাট্টা হয়ে থাকলে, নিজেদের সুখ-দুঃখ ভাগাভাগি করলে আমাদের ভেতরের সমস্যাগুলো আমরাই সমাধান করতে পারবো।’ জানা যায়, পলি সায়ন্তনীকে সহযোগিতার লক্ষ্যেই শিল্পীদের সমন্বয়ে একটি জোটও করা হয়েছে। তাঁরা খোঁজখবর নিচ্ছেন।  পলি বলেন, ‘সত্যিই আমার ভেতরে হাহাকার ছিল যে, শিল্পীরা আমার পাশে কেন নেই। কিন্তু ইত্তেফাকে কথাগুলো ছাপা হওয়ার পর থেকে তাঁদের যে পরিমাণ সাড়া ও কাছে পাশে পাচ্ছি তা আমাকে মানসিক শক্তি দিচ্ছে ভীষণ। আমি কৃতজ্ঞ ইত্তেফাক পরিবারের কাছে।’ 



41883,57700
তারকাদের মিলনমেলা...
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্টসারাবছর কাজের বাইরে তারকাদের একসাথে হওয়ার সুযোগটা তেমন হয়ে উঠে না। আর এমন সুযোগও আসে বছরে মাত্র কয়েকবার। তেমনই এক মিলনমেলায় বসেছিল তারকাদের আড্ডা। যেখানে বড়পর্দা ও ছোটপর্দার তারকাদের মিলনমেলা হয়। ফ্যাশন হাউজ প্রেমস কালেকশনের ২য় বর্ষপূর্তি অনুষ্ঠানে শাকিব খান ও অপু বিশ্বাসের উপস্থিতি ছিল আগ্রহের কেন্দ্রবিন্দুতে। যদিও দুজন মুখোমুখি হননি।  এ সময় আরও উপস্থিত ছিলেন নায়িকা মৌসুমি নাগ, মম, আলিশা প্রধান, অভিনেতা বাপ্পী চৌধুরী, ইমন, অপূর্ব, সজল, তাসকিনসহ দেশের চলচ্চিত্র, টেলিভিশন ও সঙ্গীতাঙ্গনের তারকা শিল্পীবৃন্দ। শুভেচ্ছা বক্তব্য রাখেন শাকিব খান। তিনি সকলের উদ্দেশ্যে প্রতিষ্ঠান ও সবার সাথে অনেকদিন পর দেখা হওয়া নিয়ে সন্তুষ্টির কথা বলেন। এরপর একে একে নিজেদের কথা বলেন পপি, অপূর্ব, বাপ্পি চৌধুরী ও সজল সংক্ষিপ্ত বক্তব্যে তাদের বর্তমান ব্যস্ততা নিয়ে কথা বলেন। 



41884,57701
‘গল্পের সঙ্গে মিল রেখেই এই নাম’
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্ট ঈদের আর কয়েকদিন বাকি। শেষ মুহূর্তের ঈদের কাজগুলো নিয়েই এখন ব্যস্ত ছোটপর্দার তারকার। প্রতিবারের মতো এবার ঈদেও একাধিক নাটকে দেখা যাবে অভিনেত্রী মুমতাহিনা টয়াকে।ক’দিন থাকবে ব্যস্ততা? এ প্রসঙ্গে তিনি বলেন, ‘ঈদের কাজের ব্যস্ততা সবসময় বেশি থাকে। ঈদের আগ পর্যন্ত শুটিং সিডিউল আছে।’এরইমধ্যে তিনি শেষ করেছেন ‘সাইজ ৪২’ শিরোনামের একটি নাটকের কাজ। রভেজ ইমামের রচনায় এটি পরিচালনা করেছেন রাইসুল তমাল। নাটকে তাঁর সহ-অভিনয়শিল্পী জোভান।নাটক প্রসঙ্গে মুমতাহিনা টয়া বলেন, ‘গল্পের সঙ্গে মিল রেখেই এই নাম। এই নাটকে আমি বেশ মজার মজার খাবার রান্না করি। তার ওপর নির্ভর করেই এগিয়ে যায় নাটকের গল্প।’এবার ঈদের কাজগুলো প্রসঙ্গে টয়া বলেন, ‘কাজের ভিন্নতা রাখার চেষ্টা থাকে। এবারও রয়েছে। বাকিটা দর্শক বলতে পারবেন।’  



41885,57702
‘নোলক’-এর আমন্ত্রণে...
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্টঈদে মুক্তি পেতে যাচ্ছে বহুল আলোচিত চলচ্চিত্র ‘নোলক’। তবে তার আগেই এই চলচ্চিত্র নিয়ে সাংবাদিকবৃন্দের উপস্থিতিতে রাজধানীর এক রেস্তোঁরায় সম্প্রতি অনুষ্ঠিত হয়ে গেল ‘প্রীতি সম্মিলন’। ‘নোলক’ চলচ্চিত্র সংশ্লিষ্টরা তাদের বক্তব্যর মাধ্যমে আশাবাদ ব্যক্ত করেন, এই চলচ্চিত্রটি বেঁচে থাকবে বাংলার মানুষের উত্সবে আর বেদনায়। মৌলিক কাহিনির এই চলচ্চিত্রটি লিখেছেন কবি ফেরারী ফরহাদ। তিনি বলেন, ‘নোলক বাংলাদেশের গল্প, আধুনিক বাংলার এক পরিবারের, কিছু সম্পর্কের গল্প। মুখ খুলে হাসার গল্প, সেই সাথে মন ভরে কান্নার গল্প।’ শাকিব খান, ববি, ওমরসানী, মৌসুমী, তারিক আনাম খান, নিমা রহমান, শহীদুল আলম সাচ্চু, রেবেকা রউফ, রজতাভ দত্ত, সুপ্রিয় দত্ত সহ আরো অনেকেই অভিনয় করেছেন এ ছবিতে। এ ছবি সম্পর্কে বলতে গিয়ে অভিনেতা শহীদুল আলম সাচ্চু বলেন, ‘আমাদের মত অভিনেতাদের প্রাণ খুলে অভিনয় করার মত চরিত্র সাধারণত দেয়া হয় না। তবে ‘নোলক’-এর প্রতিটি অভিনেতা নিজের সেরাটা দেয়ার সুযোগ পেয়েছেন। এর জন্য পরিচালক সাকিব সনেট ও টীমকে ধন্যবাদ জানান তিনি। অভিনেতা ওমরসানি এ ছবিতে জুয়েল মাহমুদ চরিত্রে অভিনয় করেছেন।তিনি বলেন, ঈদে মুক্তি পাওয়া অন্য ছবিগুলোও ব্যবসাসফল হোক। তবে ‘নোলক’ সবচেয়ে বেশি ব্যবসা করুক। কারণ ‘নোলক’ ছবি কোনো বিদেশী গল্প অবলম্বনে নয়। সম্পূর্ণ বাংলার ছবি, মৌলিক কাহিনীর ছবি।’ এ ছবির নায়িকা ববি বলেন,  ‘নোলক শুধু আমার অভিনয় জীবনেরই নয়, শাকিব ভাইয়ের-ও ক্যারিয়ারের অন্যতম শ্রেষ্ঠ ছবি হতে যাচ্ছে। মৃত্যুর পরও আমরা এ ছবির মাধ্যমে বেঁচে থাকবো। ঈদের ছবি বলতে যা বোঝায়, ‘নোলক’ তাই। বিশাল বাজেটের এ ছবিটি হায়দারাবাদের রামুজী ফিল্মস্টুডিওতে চিত্রধারণ করা, বহু তারকার অভিনয় যুদ্ধ রয়েছে, ৫টি গান রয়েছে, কমেডি-অ্যাকশন-রোমান্স-ড্রামা-সাসপেন্স-সেন্টিমেন্ট সবই রয়েছে।’ পুরো অনুষ্ঠানটি উপস্থাপনা করেন চিত্রনাট্যকার, উপস্থাপক রুম্মান রশীদ খান।  



41886,57703
আনন্দ অবসরে
অন্যান্য
প্রকাশ : ২৮ মে ২০১৯, ০০:০০
স্টার সিনেপ্লেক্সঅ্যাভেঞ্জার্স এন্ডগেম (থ্রিডি): সকাল ১০টা ৫০, সকাল ১১টা ১০, সকাল ১১টা ২০, দুপুর ২টা ৩০, দুপুর ২টা ৫০, বিকেল ৩টা, সন্ধ্যা ৭টা, সন্ধ্যা ৭টা ১৫, সন্ধ্যা ৭টা ৩০, সন্ধ্যা ৭টা ১০, সন্ধ্যা ৭টা ১৫, সন্ধ্যা ৭টা ২০।শাজাম:সকাল ১১টা ১০, দুপুর ২টা, সন্ধ্যা ৭টা ২৫।পোকেমন ডিটেকটিভ পিকাচু:সকাল ১১টা, দুপুর ২টা ১৫, সন্ধ্যা ৭টা ১০। ব্লকবাস্টার সিনেমাস অ্যাভেঞ্জার্স এন্ডগেম (থ্রিডি): সকাল ১১টা ৩০, দুপুর ১২টা, দুপুর ১২টা ৩০, দুপুর ১২টা ৪৫, দুপুর ১টা ৩৫, সন্ধ্যা ৭টা ১৫, সন্ধ্যা ৭টা ৩০, সন্ধ্যা ৭টা ৪০। 



41887,57704
অনলাইনে বিশ্বকাপের সব খেলা!
অন্যান্য
প্রকাশ : ২৮ মে ২০১৯, ০০:০০
বিনোদন রিপোর্ট৩০ মে থেকে শুরু হচ্ছে আইসিসি ওয়ানডে বিশ্বকাপের শ্রেষ্ঠত্বের লড়াই। এরইমধ্যে বিশ্বকাপ ঘিরে চলছে নানা আয়োজন। এই আয়োজনে পিছিয়ে থাকছে না আইসিসির বাংলাদেশ অঞ্চলের ডিজিটাল ব্রডকাস্টিং পার্টনার র্যাবিটহোল বিডি।বিশ্বকাপের প্রতিটি খেলা বাংলাদেশে অনলাইনে দেখানোর একমাত্র স্বত্ব রয়েছে র্যাবিটহোল বিডির। বিগত সময়গুলোতে বাংলাদেশের ঘরোয়া এবং আন্তর্জাতিক ক্রিকেট ম্যাচগুলো অনলাইনে ক্রিকেট ভক্তদের দেখার সুযোগ করে দেওয়া একমাত্র ডিজিটাল প্লাটফর্ম র্যাবিটহোল।ডিজিটাল প্লাটফর্মে বাংলাদেশের ক্রীড়াপ্রেমীদের প্রিয় র্যাবিটহোল এবার বিশ্বকাপের প্রতিটি ম্যাচ সরাসরি দেখাবে তাদের নিজেস্ব ওয়েবসাইটে। শুধুমাত্র লগইন করেই বিনামূল্যে খেলা দেখতে পারবেন দর্শকরা।   



41888,57705
যে সুবিধাগুলো যুক্ত হবে স্মার্টফোনে
অন্যান্য
প্রকাশ : ২৮ মে ২০১৯, ০০:০০
মোজাহেদুল ইসলাম ঢেউ আগামী দিনগুলোতে স্মার্টফোন ঠিক কেমন চেহারা পাবে, সেটা বলা মুশকিল। তবে বর্তমান সময়ে বিভিন্ন স্মার্টফোন নির্মাতারা যে গবেষণাগুলো চালিয়ে যাচ্ছে, তা থেকে সামনের দিনগুলোতে স্মার্টফোনের আদল খানিকটা আঁচ করা যায়। নিকট ভবিষ্যতে স্মার্টফোনের কিছু প্রবণতা তুলে ধরা হলো এই অংশে। বড় স্ক্রিনের স্মার্টফোনগত কয়েক বছরে স্মার্টফোনের বাজার লক্ষ্য করলে একটি বিষয় স্পষ্ট হয়ে ওঠে। আর তা হলো স্মার্টফোনের আকার ক্রমেই বাড়ছে। স্ক্রিন এবং ডিসপ্লে ফিচার নিয়ে এখনও গবেষণা চালিয়ে যাচ্ছে প্রযুক্তি প্রতিষ্ঠানগুলো। একটা সময় পর্যন্ত ৪ ইঞ্চি ডিসপ্লের ফোনকেই অনেক বড় মনে করা হতো। তবে সময় বদলে গেছে। এখন বাজারে হরহামেশাই ৪.৩ ইঞ্চি, ৪.৭ ইঞ্চি, ৫ ইঞ্চি, ৫.৫ ইঞ্চির স্মার্টফোনের দেখা মেলে। শুধু তাই নয়, স্মার্টফোন আর ট্যাবলেট পিসির মিশেলে ৬ ইঞ্চি এবং এর চেয়ে বড় ডিসপ্লের স্মার্টফোনও রয়েছে বাজারে। এদের অবশ্য আলাদা করে ফ্যাবলেট বলা হয়ে থাকে। এইচটিসি ওয়ান, স্যামসাং গ্যালাসি এস ৫ এবং সনি এক্সপেরিয়া জেড ২-এর মতো ফোনগুলো এমন বড় বড় ডিসপ্লে নিয়ে হাজির হয়েছে বাজারে। নতুন আইফোনেও এমন বড় ধরনের ডিসপ্লে যুক্ত হয়েছে। তাই আগামী দিনে ডিসপ্লের আকারে স্মার্টফোন বাড়তেই থাকবে, সেটা সহজেই অনুমেয়। সার্বক্ষণিক ব্যাটারির সচলতাস্মার্টফোনের ব্যাটারি স্বল্পতা এখনকার স্মার্টফোন ব্যবহারকারীদের অন্যতম অভিযোগের জায়গা। বন্ধুদের বাড়িতে অথবা চলার পথে চার্জার খুঁজে পাওয়া কঠিন। আর যদি আপনি গুগল ম্যাপ ব্যবহার করে কোথাও যেতে চান আর আপনার স্মার্টফোনের ব্যাটারিটি সেসময় ব্যাকআপ দিতে না পারে, তাহলে তো স্মার্টফোনের স্মার্টনেসেরই অবমাননা হয়। আবার জিপিএস, থ্রিজি ইন্টারনেট সংযোগ, ওয়াই-ফাই প্রভৃতির ব্যবহার বেশ ভালো পরিমাণ ব্যাটারির চার্জ খরচ করে। তাই ‘অলওয়েজ কানেক্টেড’ স্লোগানের স্মার্টফোনে ব্যাটারি ব্যাকআপ প্রযুক্তিবিশ্বের জন্য ভাবনার বিষয়।কিছু কোম্পানি অবশ্য ব্যাটারি ব্যাকআপের এই সমস্যা দূর করতে কাজ শুরু করে দিয়েছে। এর মধ্যে স্যামসাং তাদের গ্যালক্সি এস ৫-এ যুক্ত করেছে আল্ট্রা পাওয়ার সেভিং মোড, যা স্মার্টফোনটিকে ২৪ ঘণ্টা মাত্র ১০% চার্জ খরচ করে চলতে সাহায্য করবে। পাওয়ার সেভিং মোড নিয়ে এমন আরও গবেষণাই চলছে। তবে পাওয়ার সেভিং মোডে সাধারণত বেসিক কিছু ফিচারই কাজ করে থাকে। তাই ব্যাটারির ব্যাকআপ বাড়ানো নিয়ে বিকল্প অনেক ভাবনাই ভাবছে বিভিন্ন স্তরের প্রযুক্তি প্রতিষ্ঠানগুলো।বিকল্প কিছু গবেষণার মধ্যে উল্লেখ করা যায় ওয়াইসিপসের কথা। এটি মূলত স্মার্টফোনের সাথে যুক্ত করা একটি সোলার প্যানেল। স্মার্টফোন ছাড়াও অন্যান্য বহনযোগ্য ডিভাইসে (যেমন—ট্যাবলেট পিসি, স্মার্ট হাতঘড়ি প্রভৃতি) এটি সৌরশক্তি ব্যবহার করে সদা সচল রাখবে ব্যাটারিকে। এ ছাড়াও বায়োগ্রেড অনেক ব্যাটারি তৈরি নিয়ে কাজ করে যাচ্ছেন গবেষকরা। ধারণা করা হচ্ছে, আগামী দুই/তিন বছরের মধ্যেই এমন ব্যাটারি বাণিজ্যিকভাবে ব্যবহার করা সম্ভব হবে যাতে আর ব্যটারি ব্যাকআপ নিয়ে বাড়তি চিন্তা করতে হবে না। মডিউলার স্মার্টফোন প্রযুক্তিমডিউলার স্মার্টফোন তৈরির পেছনের কারণটি হলো ই-ওয়েস্ট। ধরা যাক, আপনার ফোনটি আউটডেট হয়ে গেছে। এখন হালনাগাদ সুবিধার ফোন ব্যবহার করতে চাইলে একে বদলে নিয়ে নতুন ফোন কেনাই এখনকার সময়ের একমাত্র সমাধান। তবে একে রিপ্লেস না করেই যদি এর বিভিন্ন হার্ডওয়্যার আপনি আপডেট করার সুযোগ পান, তখন আর আউটডেটেড ফোনটিকে ফেলে দিতে বা বদলে নিতে হয় না। ফোনের এই হার্ডওয়্যার আপগ্রেডের প্রযুক্তিই হলো মডিউলার ফোনের মূল ধারণা। মডিউলার স্মার্টফোনে ব্যবহারকারী নিজের দরকারের হার্ডওয়্যারকেই সংযুক্ত করে নিজের ফোনটি তৈরি করে নেওয়ার সুবিধা পায়। কেউ যদি মনে করে তার ফোনে কেবল সাধারণ সুবিধাগুলো থাকবে, সে সেই অনুযায়ী হার্ডওয়্যার বেছে নিতে পারে। পরবর্তী সময়ে তার ফিঙ্গারপ্রিন্ট স্ক্যানার বা বর্তমানের চাইতে উন্নত ক্যামেরার দরকার হলে সে ওই হার্ডওয়্যারগুলোকে সংযুক্ত করে নিতে পারে তার ফোনে। ফলে মডিউলার স্মার্টফোনে আপনার ফোনকে পুরোনো হতে দেবে না।স্মার্টফোন নির্মাতাদের মধ্যে গুগলই প্রথম চেষ্টা করছে মডিউলার স্মার্টফোন তৈরি করার জন্য। ধারণা করা হচ্ছে মডিউলার স্মার্টফোনটির মধ্য দিয়ে মোবাইল শিল্পে একটা বড় পরিবর্তন আসবে। হাইব্রিড স্মার্টফোনপ্রযুক্তির পরিবর্তন ও উদ্ভাবন হয় এর ব্যবহারকারীর প্রয়োজনেই। স্মার্টফোন ব্যবহারকারীরাদের  চাহিদা বাড়ছে সরলীকরণের দিকে। যেমন—স্মার্টফোনে এখন প্রায় সব ধরনের কম্পিউটিং কাজই করা যায়। ফলে স্মার্টফোন ব্যবহারকারীদের অনেকেই এখন স্মার্টফোন থেকেই তাদের যাবতীয় প্রয়োজন মেটাতে কাজ করতে চান। আর তখন স্মার্টফোনের চেনা রূপটি তাদের খুব বেশি সহায়তা করে না। এক্ষেত্রে স্মার্টফোনের সাথে বাড়তি কিবোর্ড ব্যবহার করে একে ল্যাপটপের মতো করে ব্যবহারের সুবিধা পেলে কাজগুলো অনেক সহজ হয়ে যায়। এই ধরনের ধারণা নিয়েই এর মধ্যে আসুস বাজারে এনেছে ট্রান্সফর্মার বুক। এই ধরনের ডিভাইসকে স্মার্টফোন, ট্যাবলেট পিসি কিংবা ল্যাপটপ—চাহিদা অনুযায়ী যেকোনো রূপে ব্যবহার করা যায়। শুধু তাই নয়, অনেকেই আবার এমন ধরনের হাইব্রিড ডিভাইসে ব্যবহার করছে ডুয়াল অপারেটিং সিস্টেম। স্মার্টফোন বা ট্যাবলেট পিসি হিসেবে কাজ করার সময় এটি অ্যান্ড্রয়েডে কাজ করলেও ল্যাপটপ মোডে এটি দিব্যি উইন্ডোজ অপারেটিং সিস্টেমে কাজ করবে। এই ধরনের হাইব্রিড ডিভাইস তাই ভবিষ্যতের দিনের অন্যতম প্রবণতায় পরিণত হতে পারবে। থ্রিডি প্রিন্ট হবে স্মার্টফোনবর্তমান সময়ে থ্রিডি প্রিন্টিং একটি অন্যতম আলোচিত প্রযুক্তি। খুব দ্রুতই থ্রিডি প্রিন্টিংয়ের ক্ষেত্র বাড়ছে। ধারণা করা হচ্ছে আগামী কয়েক বছরের মধ্যেই থ্রিডি প্রিন্টিং সাধারণ ব্যবহারকারীদের হাতের নাগালের মধ্যে চলে আসবে। তবে পিসির জন্য কার্যকরী এই থ্রিডি প্রিন্টিং প্রযুক্তি কি আপনি আপনার স্মার্টফোনেও ব্যবহার করতে পারবেন? কিংবা এতসব জিনিস যখন থ্রিডি প্রিন্টিংয়ের মাধ্যমে তৈরি করা যায়, তখন আপনার ফোনটিও কি থ্রিডি প্রিন্টারে তৈরি করে নিতে পারবেন?এর সহজ উত্তর হলো, হ্যাঁ। এর মধ্যে নকিয়া তার প্রমাণ রেখেছে। নকিয়ার লুমিয়া ৮২০ মডেলের ফোনটি কিন্তু ব্যবহারকারী তার পছন্দের ডিজাইনে তৈরি করে নিতে পারেন থ্রিডি প্রিন্টারের সাহায্যে। শুনতে খানিকটা অসম্ভব মনে হলেও বিষয়টি সত্যি।  



41889,57706
হলি আর্টিজানে জঙ্গি হামলায় ৫ জনের সাক্ষ্যগ্রহণ
জাতীয়
প্রকাশ : ২৭ মে ২০১৯, ২০:৩২
রাজধানীর গুলশানের হলি আর্টিজান বেকারিতে জঙ্গি হামলার মামলায় পাঁচজনের সাক্ষ্য গ্রহণ করেছে ট্রাইব্যুনাল। আজ সোমবার ঢাকার সন্ত্রাসবিরোধী বিশেষ ট্রাইব্যুনালের বিচারক মো. মজিবুর রহমান এ সাক্ষীদের সাক্ষ্য গ্রহণ করেন।সাক্ষীরা হলেন- পুলিশ পরিদর্শক রফিকুল আলম, উপ-পরিদর্শক কবির হোসেন, মিজানুর রহমান, দিদার হোসেন ও দীন ইসলাম। তাদের সাক্ষ্য গ্রহণ শেষে আদালত আগামী ১৩ জুন পরবর্তী সাক্ষ্য গ্রহণের তারিখ ধার্য করে।এ নিয়ে মামলাটিতে এখন পর্যন্ত ৪৫ জনের সাক্ষ্যগ্রহণ শেষ হয়েছে।২০১৬ সালের ১ জুলাই রাতে হলি আর্টিজান বেকারিতে পাঁচ তরুণের ওই হামলায় ১৭ বিদেশি নাগরিকসহ ২০ জনকে গলা কেটে ও গুলি করে হত্যা করা হয়। পরদিন কমান্ডো অভিযানে নিহত হন হামলাকারী পাঁচ তরুণ রোহান ইবনে ইমতিয়াজ, মীর সামেহ মোবাশ্বের, নিবরাজ ইসলাম, শফিকুল ইসলাম ওরফে উজ্জ্বল ও খায়রুল ইসলাম ওরফে পায়েল। আরও পড়ুন: ওসি মোয়াজ্জেমের বিরুদ্ধে গ্রেফতারি পরোয়ানা জারিপ্রায় দুই বছরের বেশি সময় ধরে তদন্তের পর পুলিশের কাউন্টার টেররিজম অ্যান্ড ট্রান্সন্যাশনাল ক্রাইম ইউনিটের পরিদর্শক হুমায়ুন কবির ২০১৮ সালের ২৩ জুলাই হামলায় জড়িত ২১ জনকে চিহ্নিত করে তাদের মধ্যে জীবিত ৮ জনের বিরুদ্ধে আদালতে অভিযোগপত্র দেন। চিহ্নিত বাকি ১৩ জন বিভিন্ন অভিযানে নিহত হওয়ায় তাদের অব্যাহতি দেওয়ার সুপারিশ করেন তদন্তকারী কর্মকর্তা।ইত্তেফাক/কেকে



41890,57707
দুইশ কোটির বেশি অ্যাকাউন্ট বন্ধ করেছে ফেসবুক!
অন্যান্য
প্রকাশ : ২৮ মে ২০১৯, ০০:০০
তথ্যপ্রযুক্তি ডেস্ক গতবছরের অক্টোবর থেকে চলতি বছরের মার্চ মাস পর্যন্ত ২শ কোটিরও বেশি ভুয়া অ্যাকাউন্ট সরিয়ে ফেলেছে ফেসবুক। গত বৃহস্পতিবার বিবিসিতে  দেওয়া এক বিবৃতিতে এ তথ্য জানিয়েছে ফেসবুক কর্তৃপক্ষ।প্রতিষ্ঠানটির দাবি, সাম্প্রতিক সময়ে ভুয়া অ্যাকাউন্টের সংখ্যা ‘আশঙ্কাজনকভাবে বৃদ্ধি’ পাওয়ার প্রমাণ পাওয়ায় তারা এমন ব্যবস্থা নিয়েছে। অ্যাকাউন্টগুলো খোলার ‘কয়েক মিনিটের মধ্যেই’ সেগুলো সরিয়ে নেওয়া হয়েছে বলেও জানিয়েছে ফেসবুক। ফেসবুক কর্তৃপক্ষ মনে করছে, প্রতি মাসে ২৪০ কোটি সচল অ্যাকাউন্টের মধ্যে প্রায় ৫ শতাংশ বা ১২ কোটি অ্যাকাউন্টই ভুয়া। এর আগের হিসাবের তুলনায় এবারের হিসাবে ভুয়া অ্যাকাউন্টের সংখ্যা ১ থেকে ২ শতাংশ বেড়েছে।বিবিসিতে প্রকাশিত প্রতিবেদন অনুযায়ী, ঘৃণা বাক্য ছড়ানোয় প্রায় ৭৩ লাখ পোস্ট ও ছবি সরিয়ে নিয়েছে ফেসবুক কর্তৃপক্ষ। এর আগের হিসাবে সরিয়ে নেওয়া পোস্টের সংখ্যা ছিল প্রায় ৫৪ লাখ। এই প্রথমবারের মতো সরিয়ে নেওয়া পোস্টের সংখ্যা প্রকাশ করল ফেসবুক।শুধুমাত্র ২০১৯ সালের প্রথম তিন মাসেই ২২০ কোটি ভুয়া অ্যাকাউন্ট সরিয়ে নিতে বাধ্য হয়েছে ফেসবুক। ব্যবহারকারীরা ফেসবুক কর্তৃপক্ষকে জানানোর আগে নিজ উদ্যোগেই ৯৯ শতাংশ ভুয়া অ্যাকাউন্ট শনাক্ত করে সেগুলো সরিয়ে নেয় ফেসবুক।দ্য হিন্দুর প্রতিবেদনে বলা হয়েছে, ভুয়া অ্যাকাউন্টের সংখ্যা বেড়ে যাওয়ার এই ঘটনা ফেসবুকের ক্রমবর্ধমান চ্যালেঞ্জের কথাই জানাচ্ছে। ভুয়া অ্যাকাউন্ট খুলে মিথ্যা তথ্য ও গুজব ছড়ানোর কাজে ব্যবহারের কারণে সাম্প্রতিক সময়ে এমনিতেই ফেসবুককে বেশ সমালোচনার সম্মুখীন হতে হয়েছে। বিশেষ করে যুক্তরাষ্ট্র, মিয়ানমার, ভারতসহ বিভিন্ন দেশে ভুয়া অ্যাকাউন্ট খুলে গুজব ছড়ানোর কাজে প্রায় সময়ই ফেসবুক ব্যবহার করা হয়েছে।এত চ্যালেঞ্জ মোকাবিলা করার জন্য ফেসবুকের মালিকানাকে বিকেন্দ্রীকরণ করা উচিত কি না—সাংবাদিকদের এমন প্রশ্নের বেশ কড়া জবাবই দিয়েছেন ফেসবুকের প্রধান নির্বাহী মার্ক জাকারবার্গ। জাকারবার্গ বলেছেন, ‘আমি মনে করি না কোম্পানি ভেঙে দিলেই এই সমস্যার সমাধান হয়ে যাবে। ফেসবুকের এমন অভাবনীয় আর্থিক সাফল্যই আমাদের এসব সমস্যার সমাধান খুঁজে বের করতে সহায়তা করবে। আমার তো মনে হয়, নিরাপত্তা নিশ্চিত করার জন্য ফেসবুক বার্ষিক যে পরিমাণ বাজেট বরাদ্দ রাখে, টুইটার পুরো এক বছরেও সে পরিমাণ আয় করতে পারে না।’ 



41891,57708
ঈদে আসছে শাহানা কাজীর ‘তোমার আনাড়ি’
বিনোদন
প্রকাশ : ২৭ মে ২০১৯, ২০:৩১
আসন্ন ঈদুল ফিতরকে সামনে রেখে বাঙালি ভক্তদের নতুন বাংলা গান উপহার দিচ্ছেন বাংলাদেশি বংশোদ্ভূত কানাডিয়ান কণ্ঠশিল্পী শাহানা কাজী। আগামী ৩ জুন তার নিজস্ব ইউটিউব চ্যানেলে প্রকাশ করা হবে 'তোমার আনাড়ি' গানটি। প্রযোজক শাহেদ কাজীর নির্দেশনায় গানের কথা লিখেছেন ফয়সাল রাব্বিকীন এবং সুর ও সংগীতায়োজন করেছেন সাদ শাহ।তিনি জানান, নতুন এ গানটিতে নানান চমক থাকছে। কানাডার ব্লসম মিউজিকের ব্যানারে গানটির হাই কোয়ালিটি অডিও একই সঙ্গে প্রকাশ হবে আইটিউনস, গুগল প্লে, অ্যামাজন, অ্যাপল মিউজিক, স্পটিফাই, টাইডাল, প্যান্ডোরা, সাভনসহ সব প্রধান ডিজিটাল মিউজিক প্ল্যাটফর্মে।তিনি আরও জানান, 'গানটির রেকর্ডিং, মিক্সিং ও মাস্টারিং করা হয়েছে কানাডার সবচেয়ে বড় রেকর্ডিং স্টুডিওতে, যেখানে জাস্টিন বিবারসহ বিশ্বের অনেক খ্যাতিমান শিল্পীরা তাদের গান রেকর্ড করেছেন। ভিডিওটি চিত্রায়িত হয়েছে কানাডার নায়াগ্রা ফলসসহ বেশ কিছু মনোরম জায়গায়।'এর আগে শাহানা কাজী বলিউডের অনেক প্রখ্যাত সংগীত শিল্পীদের সঙ্গে অনেকবার একই স্টেজে লাইভ কনসার্টে পারফর্ম করেছেন। তাদের মধ্যে রয়েছেন সুনিধি চৌহান, কুমার শানু, অলকা ইয়াগনিক, সনু নিগাম, আতিফ আসলাম, নেহা কাক্কার, আয়ুষ্মান খুররানা ও অন্যান্য ভারতীয় আইডলখ্যাতনামা শিল্পীরা।ইত্তেফাক/জেডএইচডি



41892,57709
টে ক শ ট
অন্যান্য
প্রকাশ : ২৮ মে ২০১৯, ০০:০০
সাইক্লিস্টদের জন্য বিশেষ পানির বোতল ‘ফন্টাস’। এটি বাতাসের আর্দ্রতাকে ঘনীভূত করে বিশুদ্ধ পানিতে রূপান্তর করবে এবং জমা করবে এই বোতলে। অস্ট্রিয়ার একজন ডিজাইনার এই বোতলটি তৈরি করেছেন।  



41893,57710
মিয়ানমারে রোহিঙ্গা হত্যাকাণ্ডে জড়িত সৈনিকদের আগাম মুক্তি
বিশ্ব সংবাদ
প্রকাশ : ২৭ মে ২০১৯, ২০:৩৭
আরও পড়ুনঃ 



41894,57711
দুই শিশুসহ একই পরিবারের সাতজনকে হত্যা
বিশ্ব সংবাদ
প্রকাশ : ২৭ মে ২০১৯, ২০:৪১
আরও পড়ুনঃ 



41895,57712
খালেদার মুক্তির দাবিতে প্রকাশিত বিবৃতিতে নাম ব্যবহারের প্রতিবাদ
রাজনীতি
প্রকাশ : ২৭ মে ২০১৯, ২০:৪৬
‘খালেদার মুক্তির দাবিতে ১০১৭ সাংবাদিকের বিবৃতি’ শিরোনামে অনলাইনে একটি সংবাদ প্রকাশিত হয়। এই বিবৃতিতে খায়রুল আনোয়ার মুকুলের নাম উল্লেখ থাকায় তিনি এর প্রতিবাদ জানিয়েছেন। প্রতিবাদ লিপিতে খায়রুল আনোয়ার মুকুল বলেন, ওই বিবৃতিতে আমি স্বাক্ষর করিনি এবং আমার মতামত নেওয়া হয়নি। যে প্রক্রিয়ায় বিবৃতি দেওয়া হয়েছে তার সঙ্গে আমি একমত নই।আরো পড়ুন: পাটকল শ্রমিকদের বকেয়া পরিশোধে ১৬৯ কোটি টাকাইত্তেফাক/এমআই 



41896,57713
লালমনিরহাট সাংবাদিক ফোরামের পূর্ণাঙ্গ কমিটি ঘোষণা
রাজধানী
প্রকাশ : ২৭ মে ২০১৯, ২০:৫৮
ঢাকাস্থ লালমনিরহাট সাংবাদিক ফোরামের আলোচনা সভা ও ইফতার মাহফিল অনুষ্ঠিত হয়েছে। শনিবার রাজধানী রাজধানীর একটি রেস্টুরেন্টে ইফতার ও দোয়া মাহফিলের আয়োজন করা হয়। এর আগে লালমনিরহাট সাংবাদিক ফোরাম, ঢাকা এর ৯ সদস্যের একটি পূর্ণাঙ্গ কমিটি গঠন করা হয়।
 
এতে সভাপতিত্ব করেন লালমনিরহাট সাংবাদিক ফোরাম ঢাকা এর সভাপতি শামছুল হক বসুনিয়া (আনন্দ টিভি) এবং অনুষ্ঠানটি পরিচালনা করেন এর সাধারণ সম্পাদক নির্মল কুমার বর্মন (সময়ের আলো)। কমিটির অন্য সাত সদস্যরা হলেন- সহ-সভাপতি কেএম মাহবুব আলম (বাংলাদেশ প্রতিদিন), সাংগঠনিক সম্পাদক আবু সাঈদ (দীপ্ত টিভি), অর্থ সম্পাদক মুরাদ হোসেন (জাগো নিউজ), সমাজকল্যাণ সম্পাদক মাহমুদুল হক (এসএ টিভি), প্রচার-প্রকাশনা ও প্রশিক্ষণ সম্পাদক-মিজানুর রহমান (চ্যানেল ২৪), ক্রীড়া ও সাংস্কৃতিক সম্পাদক মাহমুদুর রহমান (ডিবিসি) এবং দপ্তর সম্পাদক-সীমান্ত আরিফ (আমাদের সময়.কম)।আরও পড়ুন:  হলি আর্টিজানে জঙ্গি হামলায় ৫ জনের সাক্ষ্যগ্রহণ অনুষ্ঠানে জেলার উন্নয়ন এবং বিভিন্ন সমস্যা সমাধানে লালমনিরহাট সাংবাদিক ফোরাম কীভাবে কার্যকর ভূমিকা রাখতে পারে সে বিষয়ে আলোচনা করা হয়।ইত্তেফাক/কেকে



41897,57714
নরেন্দ্র মোদির শপথগ্রহণ অনুষ্ঠানে যাচ্ছেন রাষ্ট্রপতি আবদুল হামিদ
জাতীয়
প্রকাশ : ২৭ মে ২০১৯, ২১:১১
দ্বিতীয় মেয়াদে ভারতের প্রধানমন্ত্রী হিসেবে আগামী ৩০ মে শপথগ্রহণ করবেন নরেন্দ্র মোদি। এই শপথগ্রহণ অনুষ্ঠানে যোগ দেবেন রাষ্ট্রপতি মো. আবদুল হামিদ। তিনি বাংলাদেশের প্রতিনিধিদলেরও নেতৃত্ব দেবেন। বৃহস্পতিবার সন্ধ্যায় ভারতের রাষ্ট্রপতি ভবনে শপথগ্রহণ অনুষ্ঠান হবে। এই অনুষ্ঠানে শ্রীলঙ্কার প্রেসিডেন্ট মাইথ্রিপালা সিরিসেনা, ভুটানের লোটে শেরিং, নেপালের প্রধানমন্ত্রী কেপি শর্মা অলি, কিরগিস্তানের প্রেসিডেন্টসহ আরো কয়েকটি দেশের সরকার প্রধানরা উপস্থিত থাকবেন বলে জানা গেছে।কূটনৈতিক সূত্র জানিয়েছে, মুক্তিযুদ্ধ বিষয়ক মন্ত্রী আ ক ম মোজাম্মেল হকের ওই অনুষ্ঠানে বাংলাদেশের পক্ষে প্রতিনিধিত্ব করার কথা ছিল। তবে সোমবার এ সিদ্ধান্তে পরিবর্তন আনা হয়। অবশ্য মোজাম্মেল হক বাংলাদেশের প্রতিনিধিদলে থাকছেন।গত রবিবার পররাষ্ট্রমন্ত্রী এ কে আব্দুল মোমেন পররাষ্ট্র মন্ত্রণালয়ে সাংবাদিকদের জানিয়েছিলেন, মুক্তিযুদ্ধ বিষয়ক মন্ত্রী মোদির শপথগ্রহণ অনুষ্ঠানে যোগ দেবেন। তিনি জানান, ২০১৪ সালে ভারতের প্রধানমন্ত্রী হিসেবে মোদি যখন শপথ নেন তখন প্রধানমন্ত্রী শেখ হাসিনা জাপানে ছিলেন। এবারো তিনি মোদির শপথ নেওয়ার সময় জাপান সফরে থাকবেন। তবে গতবার প্রধানমন্ত্রী জাপান সফরে থাকায় তার পরিবর্তে স্পিকার শিরীন শারমিন দিল্লিতে মোদির শপথগ্রহণ অনুষ্ঠানে যোগ দিয়েছিলেন। এবার স্পিকারের পূর্বনির্ধারিত আরেকটি অনুষ্ঠান থাকায় তিনিও দিল্লি যেতে পারছেন না।আরো পড়ুন: মিয়ানমারে রোহিঙ্গা হত্যাকাণ্ডে জড়িত সৈনিকদের আগাম মুক্তিপ্রধানমন্ত্রী ফিনল্যান্ড থেকে লন্ডন হয়ে ঢাকা ফিরবেনজাপান, সৌদি আরব ও ফিনল্যান্ড- তিন দেশ সফর শেষে প্রধানমন্ত্রী শেখ হাসিনা আগামী ৮ জুন দেশে ফিরবেন। পূর্ব পরিকল্পনা অনুযায়ী প্রধানমন্ত্রী শেখ হাসিনার হেলসিংকি থেকে নয়াদিল্লিতে ১২ ঘণ্টার যাত্রা বিরতির কথা ছিল। কিন্তু এই কর্মসূচিতে পরিবর্তন আনা হয়েছে। কূটনৈতিক সূত্র জানায়, প্রধানমন্ত্রী হেলসিংকি থেকে লন্ডন হয়ে ঢাকায় ফিরবেন। ইত্তেফাক/এমআই



41898,57715
মাধ্যমিক শিক্ষা ব্যবস্থার গলদ
অন্যান্য
প্রকাশ : ২৮ মে ২০১৯, ০০:০০
বাংলাদেশের মাধ্যমিক ও সমমান শিক্ষা ব্যবস্থার একটি বড় ত্রুটি হইল শিক্ষকগণ এই স্তরের ক্লাসে ঠিকমতো সিলেবাস সম্পূর্ণ করিতে পারেন না। তাহাদের হাতে এতই অপর্যাপ্ত সময় থাকে যে, শেষপর্যন্ত তাড়াহুড়া করিয়া এবং দায়সারাভাবে সিলেবাস শেষ করিতে হয়। এইভাবে জোড়াতালি দিয়া শিক্ষার্থীদের জীবনের গুরুত্বপূর্ণ এই অধ্যায়টি পার হইতে পারে না। আমাদের শিক্ষার মান দিন দিন নিম্নমুখী হইবার ইহাও অন্যতম কারণ। মূলত অনেক মাধ্যমিক বিদ্যালয় ও মাদরাসা মাত্রাতিরিক্ত ছুটি-ছাঁটা ও পরীক্ষার কারণে বত্সরের ছয় মাসই বন্ধ থাকিতেছে। কোনো কোনো প্রতিষ্ঠান আটমাসও বন্ধ থাকে। শিক্ষাবিদ ও বিশেষজ্ঞরা বলিতেছেন, এইসব শিক্ষাপ্রতিষ্ঠান বত্সরের ৩৬৫ দিনের মধ্যে কমপক্ষে ১৩৭ দিন বন্ধ থাকে। তন্মধ্যে ৮৫ দিন সরকারি ছুটি এবং ৫২ দিন সাপ্তাহিক ছুটি রহিয়াছে। যেইসব শিক্ষাপ্রতিষ্ঠান এইচএসসি, এসএসসি, জেএসসি বা সমমানের পরীক্ষার কেন্দ্র হিসাবে ব্যবহূত হয়, সেইখানে আরো একমাসের বেশি সময় ক্লাস করা হইতে বঞ্চিত হয় শিক্ষার্থীরা। এইরূপ শিক্ষাপ্রতিষ্ঠানের সংখ্যা আড়াই হাজার হইতে সাড়ে তিন হাজার। যেই সকল শিক্ষাপ্রতিষ্ঠানে তিনটি পাবলিক পরীক্ষা অনুষ্ঠিত হয়, সেইখানকার অবস্থা আরও করুণ। সেইখানে প্রায় ২৩০ দিনই ক্লাস হয় না। ইহাছাড়া প্রাকৃতিক দুর্যোগের কারণেও কয়েক দিন বন্ধ থাকে অনেক স্কুল-মাদরাসা। সব মিলাইয়া ইহা আমাদের শিক্ষাব্যবস্থায় গুরুত্বপূর্ণ এক সংকট হিসাবে দেখা দিয়াছে।যথাসময়ে সিলেবাস শেষ করিতে না পারায় শিক্ষার্থীরা ক্লাসরুম হইতে অর্জন করিতেছে ভাষা ভাষা জ্ঞান। অথচ তাহাদের ভালো রেজাল্ট করা প্রয়োজন। এইজন্য শিক্ষার্থীদের কোচিং ও প্রাইভেট নির্ভরশীলতা ক্রমবর্ধমান। ইহাতে শিক্ষার্থী ও অভিভাবকদের ওপর সৃষ্টি হইতেছে অপ্রত্যাশিত চাপ। বাড়িয়া যাইতেছে লেখাপড়ার ব্যয়ও। তাই বত্সরে কী করিয়া ক্লাস বেশি নেওয়া যায় সেই ব্যাপারে গভীর চিন্তা-ভাবনা প্রয়োজন। জাতীয় শিক্ষাক্রম ও পাঠ্যপুস্তক বোর্ডের সংশ্লিষ্ট বিশেষজ্ঞরা মনে করেন, এইজন্য সরকারি ছুটি এবং পরীক্ষার সময় ও সংখ্যা কমাইবার কোনো বিকল্প নাই। তাহারা বার্ষিক ছুটি শুক্রবার বন্ধের দিনসহ মোট ১১৮ দিন করিবার প্রস্তাব দিয়াছেন। বত্সরে শুধু মিডটার্ম বা অর্ধবার্ষিক এবং বার্ষিক এই দুইটি পরীক্ষা অনুষ্ঠিত হইবে। তাহাছাড়া ২০ দিনের মধ্যেই বিভিন্ন পাবলিক পরীক্ষা শেষ করিতে হইবে। এই প্রস্তাব বহুদিনের হইলেও তাহাতে কোনো সাড়া পাওয়া যাইতেছে না। অথচ আমাদের শিক্ষাব্যবস্থার গলদ দূর করিতে হইলে এই মৌলিক বিষয়ের সমাধান একান্ত প্রয়োজন।সরকারি ছুটি এবং বিভিন্ন পরীক্ষার সংখ্যা ও সময় কমাইবার গুরুত্ব অস্বীকার করিবার উপায় নাই। তবে যেসব শিক্ষপ্রতিষ্ঠান পাবলিক পরীক্ষার কেন্দ্র হিসাবে ব্যবহারের কারণে শিক্ষার্থীরা পর্যাপ্ত ক্লাস করা হইতে বঞ্চিত হয়, সেখানে বিকল্প উপায় বিবেচনা করাও বাঞ্ছনীয়। বিশেষত ৪৯১টি উপজেলায় পৃথকভাবে পাবলিক পরীক্ষা কেন্দ্র নির্মাণ করিতে পারিলে এই সংকটের অবসান হইবে। প্রতি চার হাজার ছাত্রছাত্রীর জন্য নির্মাণ করিতে হইবে একটি পরীক্ষাকেন্দ্র । এইজন্য কোনো কোনো উপজেলায় একাধিক কেন্দ্রও তৈরি করিবার দরকার হইবে। এইসব কেন্দ্র অন্যসময় সরকারি-বেসরকারি বিভিন্ন চাকুরীর পরীক্ষা, মিলনায়তন এমনকি বিভিন্ন প্রশিক্ষণের জন্যও ব্যবহার করা যাইতে পারে। বিষয়টি জনগুরুত্বপূর্ণ বিধায় তাহা গুরুত্ব সহকারে বিবেচনার জন্য আমরা শিক্ষা মন্ত্রণালয়ের দৃষ্টি আকর্ষণ করি।



41899,57716
বসবাস অযোগ্য হইয়া পড়িতেছে ঢাকা
অন্যান্য
প্রকাশ : ২৮ মে ২০১৯, ০০:০০
রাজধানী ঢাকাকে কেন্দ্র করিয়া বাংলাদেশের যাবতীয় কর্মযজ্ঞ পরিচালিত হইয়া থাকে। ঢাকাই আমাদের অর্থনৈতিক, প্রশাসনিক, বিচারিক ও সাংস্কৃতিক কর্মকাণ্ডের প্রাণকেন্দ্র। ঢাকার বিকল্প নগরী এখনো এদেশে গড়িয়া ওঠে নাই। কিন্তু ঢাকার অস্তিত্ব ক্রমশ কলুষিত হইয়াছে আমাদের গোচরে-অগোচরে। ঢাকা অনেক দিন ধরিয়াই বসবাসের অযোগ্য হইয়া পড়িয়াছে। সম্প্রতি তেমনই এক চিত্র ফুটিয়া উঠিয়াছে জাতীয় প্রেসক্লাবে আয়োজিত ‘কতটা বাসযোগ্য ঢাকা মহানগরী’ শীর্ষক নগর সংলাপে। সেইখানে বিশেষজ্ঞসহ বিশিষ্টজন মত দিয়াছেন, যে সকল মানদণ্ডের ওপর নির্ভর করিয়া একটি শহরকে বাসযোগ্য হিসাবে বিবেচনা করা যায়, ঢাকা শহরে তাহার সবকিছুরই ঘাটতি রহিয়াছে। তাঁহারা মনে করেন যানজট, জলাবদ্ধতা, ঝুঁকিপূর্ণ বাসস্থান, অপ্রতুল নাগরিক সেবা, বিশুদ্ধ পানির সংকট, বায়ু দূষণ, খোলা গণপরিসরের অভাবসহ রাজধানীতে নানা সংকট বিদ্যমান। কাজেই ঢাকা শহর কোনো মানদণ্ডেই বাসযোগ্য শহর নহে। বাসযোগ্যতার মানদণ্ডে ১০০ পয়েন্টের মধ্যে ঢাকা শহরে আছে ৩৮ পয়েন্ট।আমরা মনে করি ঢাকার বহুমুখী এই সংকটের কেন্দ্রে রহিয়াছে এর জনসংখ্যার আধিক্য। সরকারি হিসাব মতে বর্তমানে ঢাকার জনসংখ্যা ১ কোটি ৬৫ লক্ষ। আর প্রতি বর্গকিলোমিটারে বাস করেন ৪৫ হাজারেরও বেশি মানুষ। এই বিপুল সংখ্যক মানুষের ভার রাজধানী ঢাকাকে বহন করিতে হইতেছে। ফলে স্বাভাবিকভাবেই যোগাযোগ ব্যবস্থার অপ্রতুলতা সৃষ্টি হইতেছে, বিশুদ্ধ পানির সংকট দেখা দিতেছে, আইন শৃঙ্খলা পরিস্থিতির অবনতি রোধে যত সংখ্যক লোকবল প্রয়োজন তাহার যোগান দেওয়া যাইতেছে না, বাড়তি আবাসন চাহিদা মেটাইতে ঝুঁকিপূর্ণ বাসস্থান গড়িয়া উঠিতেছে। পাশাপাশি ঢাকায় রহিয়াছে বায়ু দূষণের সমস্যা। বায়ুতে যেসব ক্ষতিকর উপাদান আছে, তাহার মধ্যে মানবদেহের জন্য সবচেয়ে ক্ষতিকর উপাদান হইতেছে পিএম ২.৫। এর নির্গমনে বেইজিং এবং দিল্লির পরেই এখন ঢাকার অবস্থান। মূলত যান্ত্রিক উত্স হইতে সৃষ্ট ধোঁয়া ও ধুলা হইতে বাতাসে ক্ষুদ্র কণাগুলো ছড়াইয়া পড়ে। কয়লা ও জৈব জ্বালানি পোড়ানোর ফলে সবচেয়ে বেশি ক্ষতিকর কণার সৃষ্টি হয়। ইটভাটা, শিল্পকারখানার ধোঁয়া, যানবাহনের ধোঁয়া এবং সড়ক ও ভবন নির্মাণসামগ্রী হইতে সৃষ্ট ধুলাই ইহার মূল উত্স। এক প্রতিবেদনে বলা হইয়াছে, বায়ু দূষণের কারণে বাংলাদেশে বছরে ১ লক্ষ ২২ হাজার ৪০০ মানুষের মৃত্যু হইতেছে। বায়ু দূষণের কারণে শিশুমৃত্যু হারের দিক হইতে বাংলাদেশের অবস্থান দ্বিতীয়। আর এই সকল মৃত্যু প্রধানত রাজধানী ঢাকা কেন্দ্রিক।ইহাছাড়া রহিয়াছে পরিকল্পিত নগর বিনির্মাণে ভিশনের অভাব, নগর পরিকল্পনার অনুপস্থিতি, ঢাকা ঘিরিয়া কেন্দ্রীভূত উন্নয়ন প্রবণতা, দুর্বল উন্নয়ন নিয়ন্ত্রণ কার্যক্রম, পরিকল্পনা প্রণয়নে পরিকল্পনাবিদদের সুযোগের অভাব ও সমন্বয়হীনতা। ঢাকাকে বসবাসের উপযোগী করিয়া তুলিতে হইলে আমাদের এই সকল প্রতিবন্ধকতা অতিক্রম করিয়া উঠিতে হইবে। পাশাপাশি ঢাকার বিকেন্দ্রীকরণের বিষয়ে আমাদের এখনই সিদ্ধান্ত লইতে হইবে। যদি আমরা ঢাকা কেন্দ্রিক নাগরিক ও অন্যান্য সুযোগ-সুবিধা দেশের অন্য শহরগুলিতে ছড়াইয়া দিতে পারি তাহা হইলে ঢাকামুখী মানুষের ঢল নিশ্চিতভাবেই হ্রাস পাইবে, ইহাতে রাজধানী ঢাকার উপর চাপ কমিবে। মোটকথা, ঢাকাকে যে কোনো মূল্যে হউক এই বিপর্যয়ের মুখ হইতে রক্ষা করিতে হইবে। সেইজন্যে সংশ্লিষ্ট সকলকে দীর্ঘমেয়াদি পরিকল্পনা সামনে নিয়া কাজ করিতে হইবে। 



41900,57717
শিক্ষায় বাজেট বরাদ্দ বাড়ানোর দাবি
অন্যান্য
প্রকাশ : ২৮ মে ২০১৯, ০০:০০
একটি ছাত্র সংগঠন কিছুদিন আগে দাবি জানিয়েছে, আগামী বাজেটে শিক্ষাখাতে বরাদ্দ মোট বাজেটের ২০ শতাংশে উন্নীত করা হোক। না, ছাত্র সংগঠনটি সরকার দলীয় নয়, অথবা এক-এগারোর আগে যে দলটি ক্ষমতায় ছিল, তার ছাত্র সংগঠনও নয়। এ সংগঠনটি বামাদর্শের, যার সদস্য ভিত্তিটি দুর্বল, এবং যার দাবি সরকারের অর্থ অথবা শিক্ষামন্ত্রী অথবা নীতিনির্ধারকরা শোনারও প্রয়োজন বোধ করবেন না, আমলে আনা তো দূরের কথা। তবে যে যুক্তি বাজেট বরাদ্দ বাড়ানোর পেছনে সংগঠনটি তুলে ধরেছে, তা খণ্ডন করা সম্ভব নয়। যুক্তিটি হলো- শিক্ষায় বরাদ্দ না বাড়ালে শিক্ষার মান ও গুণগত বিস্তার বাড়ানো অসম্ভব, ফলে প্রকৃত শিক্ষাপ্রাপ্ত — যাকে আমরা আলোকপ্রাপ্তও বলতে পারি — জাতি গঠনের স্বপ্নটি অধরাই রয়ে যাবে।আমরা জানি, বিশ্বব্যাপী আমাদের মতো উন্নয়নশীল দেশে শিক্ষায় বাজেট বরাদ্দের যে হিসাবটিকে আদর্শ ধরা হতো, তা মোট দেশীয় উত্পাদন বা জিডিপির ৬ শতাংশ, অথবা বার্ষিক বাজেটের ২৫ শতাংশ। এই হারে অথবা এর ধারে-কাছের সংখ্যার হারে অর্থের সংস্থান না হলে আমরা যে ২০৪১ সালের মধ্যে উন্নত দেশের কাতারে সামিল হওয়ার স্বপ্ন দেখছি, সেটি দিবাস্বপ্নে পরিণত হবে। গত একদশক ধরে আমাদের জিডিপি ৬-৭.৫ শতাংশ হারে বাড়ছে, এটি নিঃসন্দেহে একটি সুখবর। আমরা উন্নয়নের মহাসড়কে পা রাখছি, এ কথাটিও অবাস্তব নয়। কিন্তু উন্নয়ন ধরে রাখার জন্য যে গুণগত ও মানসম্পন্ন শিক্ষা আমাদের প্রয়োজন, তার ব্যবস্থা আমরা করতে পারছি না। আমাদের জিডিপি প্রবৃদ্ধিকে একটা ঈর্ষণীয় অবস্থানে পৌঁছে দিয়েছে আমাদের তৈরি পোশাক শিল্প, প্রবাসীদের পাঠানো অর্থ, কৃষিক্ষেত্রে প্রবৃদ্ধি এবং হাতেগোনা কয়েকটি রপ্তানি-পণ্যের বিনিময়ে অর্জিত অর্থ। কিন্তু যেহারে শিল্পক্ষেত্রে বিশ্বব্যাপী উন্নত প্রযুক্তি এবং রোবোটিকস (বিস্তৃত অর্থে আর্টিফিশিয়াল ইন্টেলিজেন্স) ব্যবহূত হচ্ছে, তাতে তৈরি পোশাক (এবং অন্যান্য উত্পাদন ও শ্রমনির্ভর) শিল্পে আমাদের সামর্থ্য কতদিন আমরা ধরে রাখতে পারব, সেটি একটি প্রশ্ন। পৃথিবীতে তৈরি পোশাক ক্ষেত্রে চীন একসময় ছিল দুর্দন্ত প্রতাপশালী। কিন্তু শ্রমঘন হওয়ার কারণে এই শিল্প আর তেমন লাভজনক নয় — যেহেতু চীনের শ্রমিকেরা বাংলাদেশি শ্রমিকদের চাইতে ৭/৮ গুণ বেশি মজুরি পায়। একটি বিদেশি জার্নালে একটি লেখায় পড়লাম, চীন এখন রোবোটিকস-প্রযুক্তি কাজে লাগিয়ে পোশাক শিল্পে পুরনো কর্তৃত্ব ফিরিয়ে আনতে আগ্রহী।আমরা কি এই নতুন চ্যালেঞ্জগুলো গ্রহণ করতে তৈরি? আমাদের শিক্ষাব্যবস্থা এখন মুখস্থনির্ভর, কোচিং-বাণিজ্য চালিত, পরীক্ষা-ভারাক্রান্ত এবং সনদমুখী। আমরা চাকরির বাজারের জন্য সনদধারী শিক্ষার্থী প্রস্তুত করছি। আমরা কি বিজ্ঞানী এবং উদ্ভাবক তৈরি করছি? আমরা কি আমাদের দেশীয় বাজারের জন্য সুপার ম্যানেজার তৈরি করছি, যারা বাইরে থেকে আনা ম্যানেজারদের অপ্রয়োজনীয় করে তুলবে? আমরা কি সেই মানের চিকিত্সক, প্রযুক্তিবিদ, প্রকৌশলী অথবা কৃষিবিজ্ঞানী তৈরি করছি, যারা বিশ্বের সঙ্গে টেক্কা দিতে পারেন? একথা সত্যি যে অনেক বাংলাদেশি বিজ্ঞানী, প্রযুক্তিবিদ প্রমুখ পৃথিবীর নানা দেশে, এমনকি বাংলাদেশেও সুনামের সঙ্গে কাজ করছেন। কিন্তু তারা উচ্চতর গবেষণা, যেমন পিএইচডি গবেষণা করেছেন বিদেশের বিশ্ববিদ্যালয়ে। আমাদের দেশে এ ধরনের উচ্চতর গবেষণা করে সাফল্যের সঙ্গে কাজ করছেন, তেমন বিজ্ঞানী-উদ্ভাবকের সংখ্যা নগণ্য। তাঁরা ব্যতিক্রম। আমাদের মন্ত্রী থেকে খেলোয়াড়, কারো জটিল — এমনকি আপাতদৃষ্টিতে জটিল— কোনো রোগ হলেই বা উপসর্গ দেখা দিলেই তাঁরা দৌড়ান সিঙ্গাপুরে না হয় ব্যাংককে। আমরা মোবাইল ফোন উত্পাদন করতে পারি না, পারি সংযোজন করতে, এমনকি একটা বৈদ্যুতিক কেটলিও আমরা নিজেদের প্রযুক্তিতে বানাতে পারি না।এই ধার করা দ্বিতীয় স্তরের সক্ষমতা দিয়ে আমাদের কতদিন চলবে? যে ডিজিটাল বাংলাদেশের জয়গান আমরা গাই, তা কত শতাংশ দেশীয়? একটা বাংলাদেশি কম্পিউটার অথবা ল্যাপটপও কি আমরা নিজেদের জ্ঞান ও মেধা থেকে তৈরি করতে পেরেছি?শিক্ষা যদি ভবিষ্যত্মুখী, বিজ্ঞানভিত্তিক, ক্রমাগত উদ্ভাবনশীল না হয়, তাহলে একটা সময় আসবে, দেশটা ডিগ্রিপ্রাপ্ত বেকারে ভরে যাবে। ঢাকা বিশ্ববিদ্যালয়ে আমি শিক্ষকতায় ছিলাম ২০১৭ সাল পর্যন্ত, যদিও সংযুক্তিটা এখনো আছে। গত দশ-পনেরো বছর ধরে আমি দেখছি, প্রায় ৯০ শতাংশ শিক্ষার্থীর স্বপ্ন হচ্ছে বিসিএস পরীক্ষা দিয়ে প্রশাসন-ক্যাডারে নাম লেখানো। সরকারি চাকরি এখন দেশসেবা নয়, নিজের এবং পরিবারের সেবার প্রধান উপায়। অনেক তরুণ নিশ্চয় দেশটাকে কিছু দেয়ার জন্য উদগ্রীব থাকে। কিন্তু সরকারি চাকরি যে কাঠামো তৈরি করেছে, তাতে একবার সংযুক্ত হলে সেই উদ্দেশ্য পূরণ করাটা কঠিন হয়।আমাদের নীতি নির্ধারকরা নিশ্চয় জানেন, এবং পত্র-পত্রিকায় অসংখ্যবার পরিসংখ্যানসহ বিষয়টি আলোচনা হয়েছে যে, আমাদের দেশ থেকে প্রতিবছর ৬ বিলিয়ন ডলার উপার্জন করে নিচ্ছে ভারত, কোরিয়া, চীন এমনকি শ্রীলঙ্কা ও পাকিস্তানি সুপার-ম্যানেজাররা। আমাদের তৈরি পোশাক শিল্প, টেলিকম (বিশেষ করে মোবাইল টেলিকম সেবা দানকারী কোম্পানিগুলো), ওষুধসহ অনেক খাতে এখন উপরের দিকের ম্যানেজারদের মধ্যে তদেরই আধিক্য। বড় বড় হাসপাতালে (যাদের ফাইভস্টার হাসপাতাল বলা হয়) যান, দেখবেন ভারতীয় ডাক্তারদের নাম অনেক দরজায় শোভা পাচ্ছে। আমি বিষয়টা নিয়ে অনেকের সঙ্গে কথা বলেছি। আমাকে বলা হয়েছে এটি হওয়ার পেছনে আমাদের দু’তিনটি অভাব কাজ করছে। এক হচ্ছে আমাদের বিষয় দক্ষতার অভাব। যাকে স্টেট অফ দি আর্ট বা কাটিং এজ প্রযুক্তি, জ্ঞান ও দক্ষতা বলা হয়, তা আমাদের স্নাতকদের নেই। দুই হচ্ছে ইংরেজিতে দুর্বলতা। খুব কম স্নাতক ইংরেজিতে সেই দক্ষতা দেখাতে পারে, যা তাকে আন্তর্জাতিক কর্পোরেট বিশ্বে স্বাগতম জানাতে পারে। আরেকটি অভাব হচ্ছে সংস্কৃতির জায়গায়। আমরা কাজের নৈতিকতাটা জানি না। কাজে ফাঁকি দেই, ঘুষ খাই, আসলের জায়গায় নকল বানিয়ে দেই, অফিসে বসে ফেসবুকে ডুবে থাকি। আমাদের স্নাতকদের পড়াশোনার চর্চাটা নাই। ফলে বিশ্বের চলমান ঘটনাবলি নিয়ে তাদের জ্ঞানের স্বল্পতা থেকে যায়। এক বিদেশি বিনিয়োগকারী আমাকে একবার বলেছিলেন, বাংলাদেশের তরুণদের সম্ভাবনা আছে, কিন্তু তাদের সেই জ্ঞান ও শিক্ষা দেয়া হয় না, যা তাদের মেধার বিকাশ ঘটাবে।আমরা উন্নয়নের মহাসড়কে চলব। কিন্তু চলার জন্য গাড়িটা কিনবে বিদেশ থেকে, অনেক টাকা দিয়ে বিদেশি চালক নিয়োগ দেব, গাড়ির জ্বালানিটাও আনবো বিদেশ থেকে। এবং মহাসড়কটি তৈরি করে দেবে জাপানিরা অথবা চীনারা।২.যে ছাত্র সংগঠনটি শিক্ষায় বিনিয়োগ বাড়ানোর দাবি করেছে, তার কথা কেউ শুনবে না। কিন্তু তারা আমাদের পরনির্ভরশীলতার অবসান চায়, তারা আত্মবিশ্বাসী এবং সকল ক্ষেত্রে সক্ষম একটি জাতি চায়। এই সংগঠনের সদস্যরা যদি বাজেটে শিক্ষা খাতে বরাদ্দ ২০ শতাংশ করার জন্য একটা আন্দোলন শুরু করে, তাহলে যা হতে পারে, সরকার দলীয় ছাত্রসংগঠন আন্দোলনটা বানচাল করার উপায় খুঁজতে নামবে। সরকারের অনেক নীতিনির্ধারকদের মতো সরকার দলীয় ছাত্ররাও হয়তো জানে না, এই দাবিটি বঙ্গবন্ধু শেখ মুজিবুর রহমানের সমর্থন পেত, কারণ তিনি ১৯৭৪ সালে বলেছিলেন, শিক্ষা ক্ষেত্রে জিডিপির চার শতাংশ বরাদ্দ না হলে শিক্ষার কাঙ্ক্ষিত মান অর্জন সম্ভব নয়। বঙ্গবন্ধু বেঁচে থাকলে হয়তো ১৯৮০-৮২ নাগাদ আমরা এই বরাদ্দটি পেতাম। অথচ আমাদের বরাদ্দ এখনো দুই শতাংশের সামান্য উপরে।আমি সভা-সেমিনারে এই দাবিটি কয়েকবার তুলেছি এবং সরকারি দুএক কর্মকর্তা বলেছেন আমার দাবিটি অর্জন অসম্ভব। কারণ বাজেট ব্যবস্থাপনা বিষয়ে আমরা দুর্বল। ‘ফান্ড ম্যানেজমেন্ট’ একটা বিশেষজ্ঞ কাজ যাতে আমাদের অভাব আছে ইত্যাদি। আরেকটি যুক্তি শুনি এবং তা হচ্ছে সব খাতই গুরুত্বপূর্ণ— শিক্ষার জন্য এত অর্থের সংস্থান কোথা থেকে হবে? এক কর্মকর্তা একবার একটা টেলিভিশন টকশোতে বলেছিলেন, সরকার সকলের বেতন দ্বিগুণ করে দিয়েছে। শিক্ষকরা বেতন যথেষ্ট পান। তিনি নিশ্চয় জানেন, তার গাড়ির চালকের যে বেতন, একজন প্রাইমারি স্কুলের প্রধান শিক্ষক হয়তো সেই বেতনটা পান না।কর্মকর্তাদের কথায় যুক্তি নিশ্চয় আছে, কিন্তু তার জওয়াবও তো আছে। বঙ্গবন্ধু ১৯৭৪ সালে বাজেট বরাদ্দের কথাটা বলে যোগ করেছিলেন, এই বরাদ্দটা আসলে হচ্ছে বিনিয়োগ। ‘বিনিয়োগ’ কথাটা শিক্ষার ক্ষেত্রে আমাদের প্রধানমন্ত্রীকেও বলতে শুনেছি। কিন্তু সে দৃষ্টিকোণ থেকে বিনিয়োগের যোগান দেওয়ার বিষয়টি বঙ্গবন্ধু দেখেছিলেন, তার অভাব এই সময়ে দেখতে পাচ্ছি। বরাদ্দ খরচ হয়; বিনিয়োগ বরাদ্দের অর্থটি কয়েকগুণ বাড়িয়ে ফেরত দেয়।৩.আমার যে বিশ্বাসটি অনেক দেশের — এমনকি আমার দেশেও — আমি সত্য হতে দেখেছি, তাহলো এই : ভালো শিক্ষক ছাড়া ভালো শিক্ষার্থী তৈরি হয় না। চারটি বিষয়ে সম্মিলন না হলে শিক্ষার মান বাড়ে না, শিক্ষার হেরফেরের চিরস্থায়ী হয় : ভালো শিক্ষক, ভালো পাঠক্রম ও পাঠ্যপুস্তক, আনন্দমুখর পাঠদান ও শ্রেণিকক্ষ এবং জীবনমুখি, বিজ্ঞানমনস্ক শিক্ষা। আমাদের দেশের ত্যাগী, পরিশ্রমী এবং নিবেদিতপ্রাণ শিক্ষকদের প্রতি সম্পূর্ণ শ্রদ্ধা রেখেই বলছি, এখন তারা ক্ষুদ্র এক সংখ্যালঘু সম্প্রদায়ে পরিণত হয়েছেন। অনেক শিক্ষক এখন এই পেশায় আসেন নিরুপায় হয়ে। কেউ কেউ আসেন আঁকাবাঁকা পথে হেঁটে নানান উদ্দেশ্য চরিতার্থ করতে। সোনাগাজির মাদ্রাসার ওই ভণ্ড অধ্যক্ষের মতো শিক্ষকেরও অভাব নেই। এরা কোন দক্ষতার শিক্ষার্থী তৈরি করবেন, বলুন?দুঃখজনক সত্যটি হচ্ছে, আমাদের ভাষাদক্ষতা তল স্পর্শ করেছে। বাংলা ভাষাটাই শুদ্ধ করে, সাবলীলভাবে কজন বলতে পারে? পাঁচ শতাংশ বাঙালিই কি পারে? অঙ্কে শিক্ষার্থীরা দুর্বল। আর মাদ্রাসা ব্যবস্থায় পড়ছে যে লক্ষ লক্ষ শিক্ষার্থী, তাদের থেকে আমরা কি বিশ্বমানের বিজ্ঞানী, প্রকৌশলী অথবা উদ্ভাবক আশা করতে পারি, অথবা মাতৃভাষা ও ইংরেজিতে (এমনকি আরবিতেও) কাঙ্ক্ষিত দক্ষতা? কেন এই অসংখ্য তরুণ এমন সম্ভাবনা থেকে বঞ্চিত হবে?৪.শুরু করতে হবে শুরু থেকে। ২০১০-এর শিক্ষানীতির আলোকে প্রাথমিক শিক্ষাকে অষ্টম শ্রেণি পর্যন্ত নিয়ে মাধ্যমিককে দ্বাদশ শ্রেণি পর্যন্ত উন্নীত করতে হবে। তিনটি পর্যায়েই মান অর্জনের জন্য পাঠক্রম সাজাতে হবে। সকল শিক্ষা প্রতিষ্ঠানে গ্রন্থাগার ও খেলার মাঠসহ চমত্কার শ্রেণিকক্ষ দিয়ে সাজাতে হবে। শিক্ষকদের বেতনভাতা বাড়িয়ে পেশাটিকে আকর্ষণীয় করতে হবে, যাতে মেধাবী শিক্ষার্থীরা এই পেশাটি বেছে নেয়। আর পঞ্চম ও অষ্টমশ্রেণি সমাপনীসহ অপ্রয়োজনীয় সব পরীক্ষা তুলে দিয়ে শ্রেণিভিত্তিক মূল্যায়ন চালু করতে হবে।একদিনে হবে না। পর্যায়ক্রমে করতে হবে। কিন্তু শুরুটা করতে হবে বঙ্গবন্ধুর ভেবে রাখা পথে। বাজেট বরাদ্দ, এ বছর, অন্তত বাজেটের ১৫-১৬ শতাংশ করে।যে দেশ একটি ২০০০-২৫০০ মেগাওয়াট বিদ্যুত্ উত্পাদন কেন্দ্রের জন্য ১৩ বিলিয়ন ডলার খরচ করতে পারে এবং ওই প্রকল্পের লোকজনের জন্য একটা বালিশের পেছনে ৬৭০০ টাকা ঢালতে পারে, সে দেশ প্রতিবছর মানসম্পন্ন ৫০০টি স্কুল নির্মাণ এবং সেসব স্কুলের শিক্ষকদের জন্য উন্নত বেতনের যোগান ও স্কুলের গ্রন্থাগার ইত্যাদির জন্য তিন-চার হাজার কোটি টাকা কেন খরচ করতে পারবে না?n লেখক : কথাসাহিত্যিক ও অধ্যাপক, ইংরেজি বিভাগ, ঢাকা বিশ্ববিদ্যালয় 



41901,57718
নিশ্চিত হোক মায়ের অধিকার
অন্যান্য
প্রকাশ : ২৮ মে ২০১৯, ০০:০০
যেকোনো নারীর চিরন্তন পরিচয় ‘মা’ এবং মা পৃথিবীর সবচেয়ে সুন্দরতম শব্দ। মাতৃত্বের মধ্য দিয়ে বংশানুক্রম ধারা টিকিয়ে রাখার দায়িত্ব বর্তায় মায়ের ওপরই। আর নারীর পূর্ণতাও আসে মাতৃত্বে। একথা অনস্বীকার্য যে, একজন মায়ের গর্ভকালীন সুস্থতাই পারে একটি সুন্দর ও সুস্থ শিশু জন্ম দিতে। তাই নিরাপদ মাতৃত্ব প্রতিটি মায়ের অধিকার। কিন্তু বাস্তবে আমাদের দেশে মাতৃত্ব আসলে কতটুকু নিরাপদ, তা পর্যালোচনার দাবি রাখে। একটি পরিসংখ্যানে জানা যায়, প্রতিবছর সারা বিশ্বে প্রায় ২১ কোটি নারী গর্ভবতী হয়, এর দুই কোটিরও বেশি গর্ভজনিত স্বাস্থ্য সমস্যায় ভোগেন এবং আশি লাখের জীবনাশঙ্কা দেখা দেয়। এখনো আমাদের দেশে প্রতি ১ লাখ জীবিত জন্মে ১৭২ জন নবজাতকের মৃত্যু ঘটছে। প্রসবকেন্দ্রিক মোট মাতৃমৃত্যুর ৭৩ শতাংশ ঘটছে প্রসব পরবর্তী সময়ে। আর প্রথম ২৪ ঘণ্টাতেই মারা যায় মোট মাতৃমৃত্যুর ৫৬ শতাংশ। দেশে গর্ভপাতও বাড়ছে উল্লেখযোগ্য হারে। এখনো বাড়িতে প্রসব হচ্ছে ৫৩ শতাংশ প্রসূতির, প্রতিদিন মারা যাচ্ছে ১৫ জন প্রসূতি। গরিব, অসচ্ছল জনগণের মধ্যে জটিলতায় ভোগার আশঙ্কা বেশি। মূলত গর্ভকালীন জটিলতা, দক্ষ স্বাস্থ্যসেবার অভাব, প্রয়োজনীয় যত্ন ও পুষ্টির অভাব, পরিবারের অসচেতনতা, প্রসব পরবর্তী সেবাযত্নের অপ্রতুলতা ইত্যাদি একজন মাকে ঠেলে দিচ্ছে সীমাহীন অনিশ্চয়তা, দুর্ভোগ আর কষ্টের মুখে। সঙ্গে সঙ্গে গর্ভজাত সন্তানটিও পড়ছে ঝুঁকির মধ্যে।প্রতিবছর ২৮ মে বিশ্বব্যাপী ‘আন্তর্জাতিক নারী স্বাস্থ্য দিবস’ হিসেবে ১৯৮৭ সাল থেকে ‘নিরাপদ মাতৃত্ব দিবস’ পালিত হয়ে আসছে। মাতৃ স্বাস্থ্যের প্রতি গুরুত্ব ও এর কার্যকারিতা অনুধাবন করে ১৯৯৭ সাল থেকে বাংলাদেশেও যথাযথভাবে নিরাপদ মাতৃত্ব দিবস হিসেবে পালন করা শুরু হয়। প্রতিবারই একটি করে প্রতিপাদ্য বিষয় থাকে যেমন, ‘কমাতে হলে মাতৃমৃত্যু হার, মিডওয়াইফ পাশে থাকা একান্ত দরকার’, ‘প্রতিটি জন্মই হোক পরিকল্পিত, প্রতিটি প্রসব হোক নিরাপদ’, ‘নিরাপদ প্রসব চাই, স্বাস্থ্যকেন্দ্রে চলো যাই’, ‘সকল প্রসূতির জন্য মানসম্মত সেবা আমাদের অঙ্গীকার’ ইত্যাদি। এবারের প্রতিপাদ্য বিষয় হলো—‘মর্যাদা ও অধিকার, স্বাস্থ্য কেন্দ্রে প্রসূতি সেবায় অঙ্গীকার।’ মা ও শিশুমৃত্যু রোধ এবং তাদের স্বল্প ও দীর্ঘমেয়াদি অসুস্থতার বিষয়ে সবাইকে সচেতন করার পাশাপাশি এসব সমস্যা প্রতিরোধসহ মাতৃস্বাস্থ্য, নিরাপদ প্রসব, পুষ্টি ও স্বাস্থ্য সেবার গুণগতমান বৃদ্ধি সম্পর্কে মা, পরিবার ও সমাজের সকল স্তরে সচেতনতা বৃদ্ধি এবং সকলের প্রতিশ্রুতি নিশ্চিত করাই এই দিবসের মূল উদ্দেশ্য। শিশুর জন্মদান ও মাতৃত্ব সম্পর্কিত সমস্যাগুলো চিহ্নিত করা ও এগুলোর সুষ্ঠু সমাধানের বাস্তব পদক্ষেপ গ্রহণ করা এই দিবসটির অন্যতম উদ্দেশ্য। সেইসঙ্গে নিরাপদ মাতৃত্বকে নারীর অধিকার হিসেবে প্রতিষ্ঠা করা এবং নবজাতকের মৃত্যুর হার কমিয়ে আনার মতো বিষয়গুলো হচ্ছে নিরাপদ মাতৃত্ব দিবসের গুরুত্বপূর্ণ বিষয়।নিরাপদ মাতৃত্বকে নারীর অধিকার হিসেবে প্রতিষ্ঠা করে মা ও নবজাতকের মৃত্যুহার কমিয়ে আনা যায়। একজন গর্ভবতী মহিলা গর্ভকালীন সেবা, নিরাপদ প্রসবের জন্য যাবতীয় সেবা এবং প্রসব পরবর্তী সেবা পাওয়ার সব অধিকার রাখেন এবং তা অবশ্যই বাস্তবায়ন করতে হবে। কিন্তু বাংলাদেশের অধিকাংশ নারীই এখনো উপরোক্ত কোনো অধিকারই ভোগ করতে পারেন না। এসব কারণে মাতৃমৃত্যুর হার কমার যে ধীরগতি, তাতে গতি সঞ্চার করা এবং সে লক্ষ্যে যথাযথ ব্যবস্থা গ্রহণ করা জরুরি। মায়ের স্বাস্থ্যঝুঁকি কমাতে প্রথম সন্তান প্রসবের পর ৩ থেকে ৪ বছর বিরতি দিয়ে পরবর্তী সন্তান নেওয়া উচিত। গর্ভবতী মায়েদের ভারী কাজ বা ভারী জিনিস বহন না করা, নিয়মিত ডাক্তারের পরামর্শ নেওয়া, টীকা নেওয়া, প্রসব পূর্ব বা প্রসব পরবর্তী সময়েও নিয়মিত ডাক্তার দেখানো, বাড়িতে প্রসবকালীন জটিলতা দেখা দিলে, দ্রুত ক্লিনিক ও হাসপাতালে স্থানান্তর করার যথাযথ ব্যবস্থা নিতে হবে। পরিবারের অন্যান্য সদস্যদের সহানুভূতি ও সহযোগিতাও অত্যন্ত জরুরি এবং অত্যন্ত গুরুত্বপূর্ণ ভূমিকা রাখতে পারে। নিরাপদ মাতৃত্ব দিবসে সবার মধ্যে সচেতনতা বাড়ানো গেলেই নিরাপদ মাতৃত্ব নিশ্চিত হবে এবং সব শ্রেণির মানুষ এই অধিকার পাবে, তাহলেই নিরাপদ মাতৃত্ব দিবস পালন সার্থক হবে। নারীর জন্য নিরাপদ মাতৃত্ব নিশ্চিত হোক এবং সংরক্ষিত হোক নারীর অধিকার। এই হোক নিরাপদ মাতৃত্ব দিবসের প্রত্যাশা।n লেখক: সাবেক ডিন ও চেয়ারম্যান, মেডিসিন অনুষদ, বঙ্গবন্ধু শেখ মুজিব মেডিক্যাল বিশ্ববিদ্যালয়, ঢাকা   



41902,57719
অভিশাপ নয়, প্রতিটি নাগরিক হোক সম্পদ
অন্যান্য
প্রকাশ : ২৮ মে ২০১৯, ০০:০০
যেকোনো রাষ্ট্রের প্রাথমিক উপাদান ও পূর্বশর্ত হচ্ছে জনসমষ্টি। জনসমষ্টি ছাড়া কোনো রাষ্ট্রের অস্তিত্ব কল্পনা করা যায় না। রাষ্ট্র গঠনের জন্য জনসমষ্টি একান্ত অপরিহার্য। সাধারণত রাষ্ট্রের সঙ্গে নাগরিকের সম্পর্ক অত্যন্ত নিবিড়। কেননা রাষ্ট্রের নাগরিকদের দায়িত্ব ও কর্তব্যজ্ঞানের ওপর রাষ্ট্রের কার্যক্রমের সফলতা ও ব্যর্থতা নির্ভর করে। নাগরিকের দেশপ্রেম, দেশের প্রতি শ্রদ্ধাবোধ ও দেশকে এগিয়ে নিয়ে যাওয়ার দৃঢ় প্রত্যয় দেশকে উন্নতির চরম শিখরে পৌঁছে দেয়।আবার অন্যদিকে আমাদের মতো আয়তনে ছোট্ট রাষ্ট্রের জন্য অতিরিক্ত জনসংখ্যা প্রধান ভাবনার বিষয় হয়ে দাঁড়িয়েছে। প্রতিনিয়ত লাগামহীনভাবে জনসংখ্যা বৃদ্ধি যেন দেশের কপালে চিন্তার ভাঁজ ফেলছে। জনসংখ্যা বৃদ্ধির ফলে সরকারের সুপরিকল্পিতভাবে এগিয়ে চলা বাধাগ্রস্ত হচ্ছে। অতিরিক্ত জনসংখ্যার ফলে বেকারত্বের হার দিন দিন বাড়ছে। এই কারণে তরুণদের মাঝে হতাশার মেঘ স্থায়ী রূপ নিচ্ছে। যেটা রাষ্ট্রের জন্য বড়ই উদ্বেগের বিষয়। এর পাশাপাশি শিশু মৃত্যুহার বৃদ্ধি, খাদ্যের চাহিদা পূরণে ব্যর্থ, উপযুক্ত শিক্ষা ও স্বাস্থ্যসেবা প্রদান করতে না পারাটা রাষ্ট্রের জন্য বড়ই চিন্তার বিষয়। যে কারণে অনেকে এই বর্ধিত জনসংখ্যাকে গুরুত্বপূর্ণ সম্পদের বিপরীতে অভিশাপ হিসাবে চিহ্নিত করছে। দেশের মোট আয়তনের তুলনায় অতিরিক্ত জনসংখ্যা হওয়ায় ঘনত্ব বৃদ্ধি পাচ্ছে। বর্তমানে প্রতি এক কিলোমিটারে হাজারেরও বেশি মানুষ বসবাস করে। সঙ্গে এই বর্ধিত জনসংখ্যার প্রয়োজনে নতুন আবাসস্থল তৈরির জন্য ফসলের জমিকে ব্যবহার করাই চাষযোগ্য জমির পরিমাণ হ্রাস পাচ্ছে। তরুণ ও যুবক সমাজ শিক্ষা নিলেও, সীমিত কর্মসংস্থানের বিপরীতে বিরাট সংখ্যক চাকরি প্রার্থী হওয়ায় অধিকাংশ তরুণ  নিয়োগে ব্যর্থ হয়ে বেকারত্বের হার বাড়াচ্ছে। সম্প্রতি সময়ে কয়েকটি নিয়োগ পরীক্ষার দিকে দৃষ্টি দিলেই তা অনুধাবন করা যায়। বিসিএস, প্রাইমারি নিয়োগ পরীক্ষা, কিংবা নিবন্ধন পরীক্ষা যার উজ্জ্বল দৃষ্টান্ত হিসেবে দাঁড়িয়ে আছে। চার লাখ চাকরি প্রার্থী হতে চাকরি পাবেন মাত্র দু’হাজার অথবা চব্বিশ লাখ হতে মাত্র কুড়ি হাজার। এ যেন সোনার হরিণ শিকার! শিকারে ব্যর্থ হওয়ার  ফলশ্রুতিতে এইসব শিক্ষিত তরুণ দেশের সম্পদের বিপরীতে অভিশাপে পরিণত হচ্ছে। হতাশায় নিমজ্জিত মানুষের সংখ্যা বেড়ে চলা যেন স্বাভাবিক ব্যাপার।একজন নাগরিক হিসাবে রাষ্ট্রের প্রতি যে-সকল দায়িত্ব ও কর্তব্য থাকে, তা যথাযথ পালন করলে হতে পারে বড় পরিবর্তন। রাষ্ট্র যেমন নাগরিকদের সুযোগ-সুবিধা ও অধিকার দিয়ে থাকে তেমনি রাষ্ট্রের প্রতিও নাগরিকদের কিছু দায়িত্ব ও কর্তব্য পালন করতে হয়। রাষ্ট্রের প্রতি শ্রদ্ধা, আনুগত্য প্রকাশের পাশাপাশি রাষ্ট্রের নিরাপত্তা, স্বাধীনতা ও সার্বভৌমত্ব অক্ষুণ্ন রাখা প্রত্যেকের দায়িত্ব। রাষ্ট্রের উপর নির্ভর না করে নিজস্ব উদ্যোগে নানামুখী কর্মের সৃষ্টি করা সুনাগরিকের কর্তব্য। এবং প্রত্যেকে কিভাবে একজন সফল নাগরিক হিসাবে রাষ্ট্রের সম্পদে পরিণত হওয়া যায় সে সম্পর্কে সচেতন হতে হবে। সঙ্গে সঙ্গে ব্যক্তিগত পর্যায় হতে কিভাবে রাষ্ট্রকে এগিয়ে চলতে অবদান রাখা যায় সে বিষয়েও অবহিত হতে হবে।একজন নাগরিককে রাষ্ট্রের গুরুত্বপূর্ণ সম্পদে পরিণত করতে সামাজিক কিছু দায়িত্ব আছে আমাদের প্রত্যেকেরই। জীবনমুখী শিক্ষার সুযোগ সৃষ্টি করে আত্মকর্মসংস্থান সৃষ্টির প্রেরণা জোগানো। যেখানে নিজের পাশাপাশি অন্যের কর্মসংস্থান সৃষ্টিও যেন সম্ভব হয়। চাপ প্রয়োগ না করে বাস্তব জীবনে প্রযুক্তির ব্যবহার করার মাধ্যমে নাগরিককে তার সৃজনশীল ক্ষমতা প্রকাশে সর্বাত্মক সাহায্য করতে হবে। এসকল সামাজিক কাজ করার মাধ্যমে সুনাগরিক গড়া সম্ভব।নাগরিকদের তথ্য ও যোগাযোগ প্রযুক্তির ব্যবহারে উদ্বুদ্ধকরণ। সঙ্গে সঙ্গে যথাযথ প্রশিক্ষণের ব্যবস্থাও প্রয়োজন। যার ফলে তারা তথ্য-প্রযুক্তি ব্যবহার করে আউটসোর্সিং ও বিভিন্ন খাতে আত্মকর্মসংস্থান সৃষ্টির প্রেরণা পায়। এবং বৈদেশিক মুদ্রা আয়ে দেশকে প্রতিনিধিত্ব করে দেশের উন্নয়নে গর্বের অংশীদার হতে পারে।পুরুষের পাশাপাশি নারীদের জন্যও ভাবতে হবে। দেশে নাগরিকের অর্ধেকাংশ যেহেতু নারী সেহেতু তাদের নিয়ে পরিকল্পনা করাও আবশ্যক। নারীদেরকে অবহেলার  চোখে দেখলে জাতীয় অগ্রগতি কোনোভাবেই সম্ভব নয়। পুরুষের পাশাপাশি নারীরাও যেন জাতীয় অগ্রগতিতে অবদান রাখতে পারে সে সুযোগ সৃষ্টি করা উচিত। এই বিষয়ে সংশ্লিষ্ট ব্যক্তিদের ও সরকারের সুপরিকল্পিত পদক্ষেপ দেশকে এগিয়ে নিয়ে যাবে। সুন্দর হবে আমাদের ভবিষ্যত্। সঙ্গে সঙ্গে শান্তিময় পরিবেশ দান করতে সক্ষম হবো আমাদের নতুন প্রজন্মকে।n লেখক :শিক্ষার্থী, সাতক্ষীরা সরকারি কলেজ



41903,57720
জীবনের ওঠানামা
অন্যান্য
প্রকাশ : ২৮ মে ২০১৯, ০০:০০
প্রায়শই প্রশ্ন ওঠে—মানুষের জীবন কেন এত উত্থান-পতনে ভরা? সদগুরু মনে করেন, উত্থান-পতন বলে কিছু হয় না। মানুষের জীবনে বিভিন্নভাবে ঘটে চলেছে নানা ঘটনা। ‘পরিস্থিতি’ বলে একটি গুরুত্বপূর্ণ বিষয় আছে। পৃথিবীতে প্রতিনিয়তই ভিন্ন ভিন্ন পরিস্থিতি তৈরি হচ্ছে। শুধু এটাই ব্যাপার যে, প্রতিনিয়ত পরিবর্তিত পরিস্থিতির কারণে আপনার মেজাজ ওঠানামা করছে। কিন্তু আপনি যদি আপনার মনের মধ্যে অবিচলিত ভাব নিয়ে আসতে পারেন, পাহাড় এবং উপত্যকার সৌন্দর্যকেও আপনি স্বতঃস্ফূর্তভাবে গ্রহণ করতে সক্ষম হবেন। কিন্তু এই মুহূর্তে আপনি যেভাবে আছেন, জীবনের উত্থান হলে আপনি কষ্ট পান, আর পতিত হলে তাতেও কষ্ট পান। আপনি যে এই প্রশ্নটি করছেন, মূলত তার কারণ হলো, আপনার জীবনের অভিজ্ঞতাই একটা যন্ত্রণা হয়ে উঠেছে। কিন্তু আপনার কষ্ট পাওয়ার জন্য কোনো বিশেষ পরিস্থিতির প্রয়োজন নেই।যা ঘটে যেতে পারে অথবা নাও ঘটতে পারে—সেটি আপনি কীভাবে অনুভব করছেন তার ওপর নির্ভর করে আপনার মানসিক যন্ত্রণা। যেটা ঘটছে না, সেটার জন্যও মানুষ কষ্ট পেতে পারে। তার অর্থ হলো, যার কোনো অস্তিত্বই নেই, সেটিকে নিয়েও মানুষ যন্ত্রণা পেতে পারে। সুতরাং স্পষ্টতই, যন্ত্রণা বিষয়টিই মূলত আপনার তৈরি। শরীরের ব্যথা বাইরে থেকেও আসতে পারে, কিন্তু মনের যন্ত্রণার অনুভূতি সর্বদাই নিজের তৈরি। কারণ, এটা শুধুই আপনার মনস্তাত্ত্বিক প্রক্রিয়া। মনস্তাত্ত্বিক প্রক্রিয়াটি এমনই যে, আপনি যেকোনো কিছু ওই প্রক্রিয়ার মাধ্যমে তৈরি করে নিতে পারেন। যদি আপনার মনস্তাত্ত্বিক প্রক্রিয়াটি সচেতনভাবে চলত, তাহলে আপনার চারপাশে কী ঘটছে তা ব্যতিরেকেই আপনি এটাকে মনোরম করে রাখতেন। যেহেতু এটি বাধ্যবাধকতার বশেই ঘটছে, যেখানেই থাকুন, আপনি যন্ত্রণা ভোগ করছেন। দয়া করে এটা দেখুন যে, পৃথিবীর যেকোনো কিছু নিয়েই মানুষ যন্ত্রণায় ভুগতে শিখেছে। যদি বিবাহিত না হন, আপনি কষ্ট পান কারণ, আপনি বিয়ে করতে চান; আপনি যদি বিবাহিত হন, তাহলেও কষ্ট পান; যদি সন্তান না থাকে আপনি কষ্ট পান; যদি আপনার সন্তান থাকে তাহলেও কষ্ট পান। যদি কোনো চাকরি না থাকে, আপনি কষ্ট পান; যদি একটি চাকরি থাকে, তাহলেও কষ্ট পান। যদি বেঁচে থাকেন, কষ্ট পান; যদি মৃত্যু আসে, তখনো কষ্ট পান। এমন কোন জিনিস আছে—যা থেকে আপনি কষ্ট পান না?কী ঘটছে বা কী ঘটছে না—প্রশ্ন সেটা নয়। আপনি কীভাবে ঘটনাটিকে অনুভব করছেন, সেটাই বিচারের বিষয়। যদি আপনি সচেতন হন, তাহলে আপনার মনের মধ্যে যা ঘটে চলেছে, সেই মনস্তাত্ত্বিক প্রক্রিয়াটিকে আপনার ইচ্ছা অনুযায়ী ঘটাতে পারেন। যদি আপনি এটা বুঝতে পারেন, তাহলে নিশ্চিতভাবেই এটাকে সেভাবেই ঘটাবেন—যেভাবে আপনি চান। যেভাবে চান সেভাবেই যদি ঘটাতে পারেন—আপনি আগে নিশ্চিত হয়ে নেবেন যে এটা যেন মনোরম হয়। সেক্ষেত্রে কোনো পরিস্থিতিকেই আপনি ইতিবাচক বা নেতিবাচক বলে দেখবেন না।যেকোনো মানুষই যে অসুখী হন তার একমাত্র কারণ হলো—ঘটনাগুলো সেভাবে ঘটছে না, যেভাবে ঘটা উচিত বলে তারা মনে করেন। শেষ বিচারে, এটা হলো আপনার ভাবনার পদ্ধতি, তাই যেভাবে চান, আপনি সেভাবেই ভাবতে পারেন। আপনি যদি জানতে পারেন যে, কীভাবে আপনার মনোজগতের অবস্থাটি নিজের মতো করে তৈরি করে নিতে হয়—তাহলেই আপনি বাহ্যিক পরিস্থিতিকে নিজের সর্বোচ্চ দক্ষতা দিয়ে সামলে নিতে পারবেন। যা ঘটল—তা ঘটল, যা ঘটল না—তা ঘটল না। কিন্তু আপনি সেটা সামলে নিতে পারবেন আপনার সর্বোচ্চ ক্ষমতা দিয়ে এবং যেকোনো মানুষের করণীয় হিসেবে সেটাই শেষ কথা। নিজের সঙ্গে কীভাবে আনন্দে বসবাস করতে হয়—বাহ্যিক পরিস্থিতি নির্বিশেষে এটা যদি কোনো ব্যক্তি জানেন, তাহলে তিনি নিশ্চিতভাবেই আধ্যাত্মিক পথে আছেন। চূড়ান্ত মুক্তি থেকে তাকে বঞ্চিত করা যায় না।n সৌজন্যে : ঈশা ফাউন্ডেশন 



41904,57721
আত্মহত্যার কাছে তারুণ্য যেনো হেরে না যায়!
অন্যান্য
প্রকাশ : ২৮ মে ২০১৯, ০০:০০
নিজেকে নিজে হত্যা, যাকে আমরা আত্মহত্যা বলে জানি। বর্তমান প্রজন্মের নিকট আত্মহত্যা ব্যাপারটা যেনো একটা ডালভাতের মতো ব্যাপার! পান থেকে চুন খসলেই তাদের মাথায় আত্মহত্যা নামক শব্দটি ঘুরপাক খেতে শুরু করে।ডাক্তার বা চিকিত্সকগণ আত্মহত্যার চেষ্টা করাকে মানসিক অবসাদজনিত গুরুতর উপসর্গ হিসেবে বিবেচনা করে থাকেন। ইতোমধ্যেই বিশ্বের অনেক দেশে আত্মহত্যার প্রচেষ্টাকে এক ধরনের অপরাধরূপে ঘোষণা করা হয়েছে। অনেক ধর্মেই আত্মহত্যাকে পাপ হিসেবে বিবেচনা করা হয়। পাপ তো বটেই! কারণ একজন মানুষের উপর শুধুমাত্র তার নিজের অধিকার থাকে না। পরিবারের, সমাজের এমনকি দেশেরও অধিকার থাকে তার উপর।বর্তমান যুগে তরুণ প্রজন্মের বেশিরভাগের মধ্যেই আত্মহত্যার প্রবণতা দেখা দিচ্ছে বিভিন্ন কারণে! যেমন-পারিবারিক কোনো সমস্যা, বন্ধুত্বের মধ্যে দেয়াল চলে আসা, শিক্ষাগত বা ক্যারিয়ারগত হতাশা, প্রেমের সম্পর্কের বিচ্ছেদসহ ইত্যাদি কারণ।আত্মহত্যার প্রবণতা কমিয়ে আনার জন্য প্রয়োজন পারস্পরিক সহযোগিতা-বোঝাপড়াগুলো বৃদ্ধি করা। প্রত্যেকটা মানুষের উচিত সর্বপ্রথম তার পরিবারের মানুষগুলো সম্পর্কে ভাবা।আমি বলবো, যারা এখনো আত্মহত্যার কথা ভাবছেন তারা দয়া করে একবার চোখ বন্ধ করে নিজেদের মায়ের চেহারাটা ভাবুন। একবার স্কুলে যাওয়ার সেই প্রথম দিনটার কথা ভাবুন, যেদিন অনেক স্বপ্ন নিয়ে আপনার মা-বাবা আপনাকে স্কুলে ভর্তি করিয়েছিলেন। দেখবেন অবশ্যই তখন একবার বাঁচার ইচ্ছা হবে। মা-বাবা আপনাদের বড় করার পেছনে যে আত্মত্যাগ করেছেন তার কিছুটা হলেও শোধ করে দেওয়াটা আপনার দায়িত্বের মধ্যেই পড়ে।অবশ্যই নিজেদের পরিবারের চেয়ে পারিপার্শ্বিকতাকে গুরুত্ব দিয়ে ভুল ডিসিশন নেওয়াটা বোকামি। কারণ আপনার ভালো বা খারাপ সময়ে স্থায়ীভাবে সঙ্গে থাকবে আপনার পরিবারই, এটাই চিরবাস্তব। তাই অন্য সবকিছুকে পরিবারের জন্য স্যাক্রিফাইস করাই যায়। শুভকামনা রইলো সবার জন্য!n লেখক :শিক্ষার্থী, নোয়াখালী বিজ্ঞানও প্রযুক্তি বিশ্ববিদ্যালয় 



41905,57722
ঈদযাত্রায় সচেতন হোন
অন্যান্য
প্রকাশ : ২৮ মে ২০১৯, ০০:০০
ঈদ উপলক্ষে বাস-ট্রেন-লঞ্চের অগ্রিম টিকেট বিক্রি শুরু হয়েছে। প্রতিবছর নির্ধারিত মূল্যের চেয়ে অধিক মূল্যে টিকেট বিক্রি হয়ে থাকে। ভালো গাড়ির নাম করে (বাসের ক্ষেত্রে) বেশি টাকা নিয়ে লক্করঝক্কর গাড়িতে উঠিয়ে দেওয়া হয়। এবং প্রতিবারই এমন নানা প্রতিবন্ধকতায় ঈদযাত্রায় দুর্ঘটনার মুখোমুখি হয়ে ঈদ আনন্দ শোকে পরিণত হয়। অথচ সবার সচেতনতাই পারে অনাকাঙ্ক্ষিত এই দুর্ঘটনা ও প্রতারণা প্রতিরোধ করতে। তাই নির্ধারিত মূল্যের চেয়ে অধিক মূল্য দিয়ে কখনোই টিকেট কিনবেন না। কাউন্টার ছাড়া টিকেট নেবেন না। গাড়ি (বাস) যাচাই-বাছাই করেই টিকেট কিনবেন। অসাধু চক্র যাতে ফায়দা লুটতে না পারে, সে বিষয়ে সোচ্চার হোন। আপনি-আমি সচেতন না হলে ওরা অনৈতিক কাজে উত্সাহিত হবে।মোহাম্মদ অংকনউত্তরা, ঢাকা 



41906,57723
বিশ্ববিদ্যালয়সমূহে গুচ্ছভর্তি
অন্যান্য
প্রকাশ : ২৮ মে ২০১৯, ০০:০০
বিশ্ববিদ্যালয়ে ভর্তির মৌসুম শুরু হয় জুলাই/আগস্ট মাস থেকে; চলে পরবর্তী বছরের মার্চ/এপ্রিল পর্যন্ত। এমনিতেই ছাত্রছাত্রীদের জীবন থেকে একটি বছর নষ্ট হয়ে যায়; তার ওপর রয়েছে প্রশ্নফাঁস বিড়ম্বনা, একই দিনে একাধিক বিশ্ববিদ্যালয়ে পরীক্ষা আর পরীক্ষার ফর্ম ও ভর্তির টাকা। সাধারণ বা দরিদ্র পরিবারের ছেলেমেয়েদের জন্য এটি অত্যন্ত দুঃসহ হয়ে ওঠে। এর সঙ্গে রয়েছে যাতায়াতের ভাড়া, ধকল ও দুর্ঘটনার সম্ভাবনা, আবাসনের অসুবিধা, ছাত্রীদের জন্য নিরাপত্তা ঝুঁকি আর তাদের অভিভাবকদের দুশ্চিন্তা। বিগত কয়েক বছরে দেখা গেছে একই দিন ও সময়ে একাধিক বিশ্ববিদ্যালয়ের ভর্তি পরীক্ষা হতে, কোনোটি আবার আলাদা শহরে। অনেক জায়গায় ছোটাছুটি করতে গিয়ে আর এত এত পরীক্ষার টেনশনে অনেক ছাত্রছাত্রী অসুস্থ হয়ে পড়ে। অনেক সময় কাঙ্ক্ষিত বিশ্ববিদ্যালয়ে পরীক্ষা দিতে না পারার কারণ হয় এটি। মেরিট থেকে ভর্তির পর ওয়েটিং লিস্ট থেকে যেভাবে ছাত্র ভর্তি করানো হয় সেটিও খুব স্বচ্ছ নয়। অধিকাংশ ক্ষেত্রে এর পিছনে রয়েছে স্বেচ্ছাচারিতা, বিশ্ববিদ্যালয় মঞ্জুরী কমিশনের ব্যর্থতা এবং বিশ্ববিদ্যালয় ও ফ্যাকাল্টিগুলোর বাণিজ্যিক মনোভাব। ব্যতিক্রম অবশ্য রয়েছে যাদের সাধুবাদ জানাতে হয়, যেমন মেডিক্যাল কলেজগুলোর পরীক্ষা অনেক আগে থেকে একইসঙ্গে একই প্রশ্নপত্রে বিভিন্ন জেলায় গ্রহণ করা হয়ে থাকে এবং এবার প্রথমবারের মতো কৃষি বিশ্ববিদ্যালয়গুলো (সর্বমোট ৮টি) গুচ্ছ পরীক্ষা গ্রহণ করতে যাচ্ছে। আশা করা যায়, এতে ছাত্রছাত্রীদের হয়রানি কিছুটা হলেও লাঘব হবে। একইভাবে ইঞ্জিনিয়ারিং বিশ্ববিদ্যালয়গুলো একদিনে পরীক্ষা নিয়ে পছন্দ আর মেধা অনুযায়ী ছাত্রছাত্রী ভর্তি করানো যেতে পারে। অনুরূপভাবে ঢাকা, রাজশাহী, চট্টগ্রাম, জগন্নাথ, জাহাঙ্গীরনগরের মতো সাধারণ বিশ্ববিদ্যালয়গুলো ইউনিটভিত্তিক গুচ্ছ পরীক্ষা নিতে পারে। এতে বিশ্ববিদ্যালয় জীবনের শুরুতেই সেশন জ্যামে পড়ার সম্ভাবনাও অনেকাংশে কমে যাবে। ওয়ান স্টপ সার্ভিস যদি আমরা বিশ্ববিদ্যালয় পাস করা কর্মকর্তা-কর্মচারীদের কাছ থেকে আশা করি, তাদেরকে আগে সে সেবা দেওয়া প্রয়োজন যেটি শুরু হওয়া উচিত বিশ্ববিদ্যালয় থেকেই। আশা করি আমাদের বোধোদয় হবে।এস এইচ এম মাগফুরুল হাসান আব্বাসীউপজেলা নির্বাহী অফিসার, ভূরুঙ্গামারী, কুড়িগ্রাম  



41907,57724
ফ্রান্স আওয়ামী লীগের ইফতার ও দোয়া মাহফিল
প্রবাস
প্রকাশ : ২৭ মে ২০১৯, ২১:২৫
ফ্রান্স আওয়ামী লীগের উদ্যোগে ইফতার ও দোয়া মাহফিল অনুষ্ঠিত হয়েছে। ফ্রান্সের রাজধানী প্যারিসের অভারভিলিয়ের একটি হলে রবিবার বাংলাদেশি কমিউনিটির সম্মানে এই ইফতার মাহফিল আয়োজন করা হয়।ফ্রান্স আওয়ামী লীগের সভাপতি মুক্তিযোদ্ধা বেনজীর আহম্মেদ সেলিমের সভাপতিত্বে এবং সাধারণ সম্পাদক মহসিন উদ্দিন খান লিটনের সঞ্চালনায় ইফতার পূর্ব আলোচনা সভায় প্রধান অতিথি হিসেবে বক্তব্য দেন গণপ্রজাতন্ত্রী বাংলাদেশ সরকারের মৎস্য ও প্রাণী সম্পদ প্রতিমন্ত্রী আশরাফ আলী খান খসরু।বিশেষ অতিথি হিসেবে উপস্থিত ছিলেন ফ্রান্সে নিযুক্ত বাংলাদেশের রাষ্ট্রদূত কাজী ইমতিয়াজ হোসেন ও বাংলাদেশ মহিলা আওয়ামী লীগ নেত্রকোনা শাখার সভাপতি কামরুন্নেসা আশরাফ দিনা।আরও পড়ুন: দুই শিশুসহ একই পরিবারের সাতজনকে হত্যাসভায় উপস্থিত ছিলেন ফ্রান্স আওয়ামী লীগের প্রধান রাজনৈতিক উপদেষ্টা সাবেক সভাপতি নাজিম উদ্দিন আহম্মেদ, সহ-সভাপতিবৃন্দ যথাক্রমে সাবেক সাধারণ সম্পাদক এম এ কাশেম, সাবেক সাধারণ সম্পাদক আবুল কাশেম, এস এ শহীদ তাহের, কামরুল হাসান বকুল, শাহেদ আলী, সৈয়দ ফয়সাল ইকবাল, জিয়াউল হক নাসির চৌধুরী, জাকির হোসেন ভূঁইয়া, মজুরুল হাসান সেলিম, সুনাম উদ্দিন খালেক, শাহজাহান রহমান, শাজাহান শাহী, আলী আজম খান, হাজি হারুনুর রাশিদ, নুরুল আবেদীন, ফয়সল আহম্মেদ বেলাল, যুগ্ম-সাধারণ সম্পাদকবৃন্দ যথাক্রমে দিলওয়ার হোসেন কয়েছ, মোস্তফা হাসান, রানা চৌধুরী, নজরুল ইসলাম চৌধুরী, এমদাদুল হক স্বপন, অধ্যাপক অপু আলম, মাসুদ হায়দার, ফয়সল উদ্দিন, হাসান সিরাজ, উপদেষ্টা পরিষদের সদস্য যথাক্রমে বীর মুক্তিযোদ্ধা মনু মিয়া, সামসুল হক, মনমোহন দে, সাংগঠনিক সম্পাদক যথাক্রমে সেলিম ওয়াদা শিলু, টিপলু ফকির, সেলিম উদ্দিন, আলী হোসেন, সাইদুর রহমান সাঈদ ঢাকা, সাইদুর রহমান ছাতক, সম্পাদকমণ্ডলীর সদস্যবৃন্দ আনোয়ার হোসেন মজুমদার, মাহমুদুল হক, আসাদুজ্জামান সুমন, বাসু দেব গোস্বামী, আমিন খান হাজারী, কাজী আনোয়ার, কাজী কায়সার আহম্মেদ, ইকবাল হোসেন সুমন, আলী আক্কাস, মনসুর আহম্মেদ, মাহবুবুল হক কয়েছ, কামাল মিয়া, আজিজুর রহমান, জাহাঙ্গীর আলম,শহীদ মিয়া, বঙ্গবন্ধু পরিষদের সাধারণ সম্পাদক আশরাফুল ইসলাম, সাবেক ফ্রান্স ছাত্রলীগ সভাপতি আশরাফুর রহমান, ফ্রান্স ছাত্রলীগ সাধারণ সম্পাদক সোহাগ সারওয়ারসহ আরও অনেকে।সভায় বিশেষভাবে ধন্যবাদ জানানো হয় বিশিষ্ট ব্যবসায়ী মঞ্জুরুল হাসান চৌধুরী সেলিমসহ প্যারিস নগর আওয়ামী লীগের সভাপতি সাইফুল ইসলাম খান, সাধারণ সম্পাদক বেলাল আহম্মেদ, যুবলীগ নেতা আলিমুদ্দিন সুমন, কামরুল হাসান সেলিম, রুবেল আহম্মেদ, জুয়েল আহম্মেদ, স্বেচ্ছাসেবক লীগ নেতা রিপন মজুমদার সহ যুব লীগ, স্বেচ্ছাসেবক লীগ, ছাত্রলীগ নেতৃবৃন্দদের।ইত্তেফাক/বিএএফ



41908,57725
কাঠমান্ডুতে পৃথক তিনটি বিস্ফোরণে নিহত চার
অন্যান্য
প্রকাশ : ২৮ মে ২০১৯, ০০:০০
নেপালের রাজধানী কাঠমান্ডুতে তিনটি পৃথক বিস্ফোরণে চারজন নিহত ও সাতজন আহত হয়েছেন। রবিবারের এসব বিস্ফোরণ মাওবাদীদের দলছুট একটি গ্রুপ ঘটিয়ে থাকতে পারে বলে পুলিশ সন্দেহ করছে।নগরীর কেন্দ্রস্থলের ঘাটিকুলো আবাসিক এলাকায় একটি বাড়ির ভিতরে বিস্ফোরণে এক ব্যক্তি নিহত হন। ঘটনাস্থলে এলাকাটির বাসিন্দা ১৭ বছর বয়সী শিক্ষার্থী গোবিন্দ ভান্ডারি বলেছেন, ‘বড় ধরনের গোলমালের শব্দ শুনে ঘটনাস্থলে এসে দেখি বিস্ফোরণের ধাক্কায় একটি বাড়ির দেয়ালে অনেকগুলো ফাটল ধরেছে।’ শহরতলীর সুকেধারা এলাকার একটি সেলুনের সামনে দ্বিতীয় বিস্ফোরণটি ঘটে, এতে তিনজন নিহত হন। বিস্ফোরণস্থলে উপস্থিত রয়টার্সের এক ফটো সাংবাদিক জানিয়েছেন, বিস্ফোরণে সেলুনটির দরজা-জানালা চূর্ণবিচূর্ণ হয়ে গেছে এবং সেনাবাহিনী ওই এলাকাটি সিল করে দিয়েছে। তৃতীয় বিস্ফোরণটি ঘটে কাঠমান্ডুর থানকোট এলাকায় একটি ইটভাটির কাছে, এখানে দুইজন আহত হন বলে জানিয়েছে পুলিশ। আহত সাতজনকে হাসপাতালে ভর্তি করা হয়েছে। কোনো গোষ্ঠী এসব বিস্ফোরণের দায় স্বীকার করেনি।পুলিশ কর্মকর্তা শ্যাম লাল গাওয়ালি বলেছেন, ‘ঘটনাস্থলেই তিনজন নিহত হয়েছেন। হাসপাতালে আরেকজনের মৃত্যু হয়।’ বিস্ফোরণগুলো কী ধরনের ছিল তা পরীক্ষা করে দেখা হচ্ছে বলে জানিয়েছেন তিনি। তিনি বলেন, সাবেক মাওবাদী বিদ্রোহীদের দলছুট একটি অংশ যারা তাদের সমর্থকদের গ্রেফতার করার জন্য সরকারের বিরোধিতা করছে, বিস্ফোরণগুলো তাদের কাজ হতে পারে বলে সন্দেহ করছেন তারা। তিনি আরো বলেন, ‘প্রথম বিস্ফোরণস্থল থেকে ওই গোষ্ঠীটির একটি পুস্তিকা পাওয়া গেছে।’ ওই গোষ্ঠীর কর্মীরা এই বাড়িতে বসে বোমা তৈরি করতো এবং আহতদের মধ্যে একজন গোষ্ঠীটির কর্মী বলে জানান ওই পুলিশ কর্মকর্তা। নেপালে এক দশক ধরে গৃহযুদ্ধ চলার পর ২০০৬ সালে তা শেষ হয়। সাবেক মাওবাদী বিদ্রোহীদের প্রধান অংশটি যে দলে যোগ দিয়েছিল, তারাই এখন সরকার পরিচালনা করছে। ফেব্রুয়ারিতে সাবেক বিদ্রোহীদের দলছুট অংশটি কাঠমান্ডুতে একই ধরনের একটি বিস্ফোরণ ঘটিয়েছিল, তাতে একজন নিহত ও দুইজন আহত হয়েছিলেন। 



41909,57726
উত্তর কোরিয়ার ক্ষেপণাস্ত্রকে ‘ছোট’ বললেন ট্রাম্প
অন্যান্য
প্রকাশ : ২৮ মে ২০১৯, ০০:০০
উত্তর কোরিয়ার সাম্প্রতিক ক্ষেপণাস্ত্র পরীক্ষাকে গুরুত্ব না দিয়ে মার্কিন প্রেসিডেন্ট ডেনাল্ড ট্রাম্প সেগুলোকে ‘ছোট অস্ত্র’ বলে অভিহিত করেছেন। রবিবার রাষ্ট্রীয় সফরে জাপান পৌঁছানোর পর এক টুইটার বার্তায় তিনি একথা বলেন।ট্রাম্প লিখেছেন, ‘উত্তর কোরিয়া কিছু ছোট অস্ত্র ছুঁড়ছে। এ বিষয়টি আমাদের কিছু লোককে বিরক্ত করেছে। কিন্তু এতে আমার কিছু হয়নি। চেয়ারম্যান কিমের উপর আমার আস্থা আছে, তিনি তার প্রতিশ্রুতি রাখবেন।’ উত্তর কোরিয়ার অস্ত্র সংক্রান্ত বিষয়ে মার্কিন জাতীয় নিরাপত্তা উপদেষ্টা জন বোল্টন এবং প্রেসিডেন্ট ট্রাম্পের বক্তব্য পুরোপুরি উল্টো। বোল্টন বলেন, ক্ষেপণাস্ত্র উেক্ষপণের মাধ্যমে উত্তর কোরিয়া জাতিসংঘ সনদের লঙ্ঘন করেছে। খবর বিবিসি বাংলারগত বছর সিঙ্গাপুরে ডোনাল্ড ট্রাম্প এবং কিম জন উনের শীর্ষ বৈঠকের পর উত্তর কোরিয়া এবং যুক্তরাষ্ট্রের মধ্যকার সম্পর্ক স্বাভাবিক হবার ইঙ্গিত মিলেছিল। কিন্তু ভিয়েতনামে দ্বিতীয় বৈঠকের পর সম্পর্ক আবারো তিক্ত হয়েছে। এই উত্তেজনার মধ্যে উত্তর কোরিয়া কিছু অস্ত্র পরীক্ষা করেছে। এই মাসের শুরুতে উত্তর কোরিয়া স্বল্প পাল্লার কিছু ক্ষেপণাস্ত্র পরীক্ষা করেছে। উত্তর কোরিয়ার এসব কার্যক্রম জাপানকে উদ্বিগ্ন করেছে। ২০১৭ সালে উত্তর কোরিয়া কিছু ক্ষেপণাস্ত্র পরীক্ষা করেছিল যেগুলো জাপানের উপর দিয়ে উড়ে গিয়েছিল। ট্রাম্প তখন বলেছিলেন, জাপান চাইলে এসব ক্ষেপণাস্ত্র বাধা দিতে পারে। বাণিজ্য ঘাটতি কথা বলার জন্য মার্কিন প্রেসিডেন্ট  ট্রাম্প জাপান সফরে গেছে। তবে এই সফরে উত্তর কোরিয়া  নিয়েও আলোচনা হতে পারে। এই সফরে প্রেসিডেন্ট ট্রাম্প জাপানের নতুন সম্রাটের সাথেও দেখা করবেন। জাপানের সম্রাট সিংহাসনে বসার পর তিনি হবেন প্রথম মার্কিন প্রেসিডেন্ট যিনি জাপান সফরে গেলেন। 



41910,57727
সৌদি যে নারীরা রাস্তায় দৌড় অনুশীলন করছেন
অন্যান্য
প্রকাশ : ২৮ মে ২০১৯, ০০:০০
বিবিসিজেদ্দা রানিং কমিউনিটির উদ্দেশ্য ছিল সৌদি প্রথাগত ধারাকে চ্যালেঞ্জ করে নারীদের ক্রীড়াঙ্গনে উপস্থিতির বিষয়টিকে জনপ্রিয় করা। দৌড়ানো শুরু করার পর আমার জীবনে ১৮০ ডিগ্রি পরিবর্তন হয়েছে। এমনটা বলছিলেন সৌদি তরুণী নোহা আহমেদ, যিনি গত কয়েক বছর ধরে একটি গ্রুপের সাথে নিয়মিত দৌড়ান। তাদের এই দৌড়ের অনুশীলনটা হয়ে থাকে রাস্তায়ই, যেটি সৌদি আরবের মত রক্ষণশীল একটি দেশে খুবই বিরল দৃশ্য। সৌদি আরবের জেদ্দা শহরে ২০১৩ সালে গঠন করা ‘জেদ্দা রানিং কমিউনিটি’। এর উদ্দেশ্য ছিল সৌদি প্রথাগত ধারাকে চ্যালেঞ্জ করে নারীদের ক্রীড়াঙ্গনে উপস্থিতির বিষয়টিকে জনপ্রিয় করা। সৌদি আরবে নারী ও পুরুষদের একসাথে অনুশীলনের সুযোগ করে দেওয়া প্রথম গ্রুপগুলোর একটি এই জেদ্দা রানিং কমিউনিটি।  



41911,57728
মুসলিমদের খুন হওয়া আটকান
অন্যান্য
প্রকাশ : ২৮ মে ২০১৯, ০০:০০
মোদিকে আসাদুদ্দিন ওয়াইসিবিজেপি জমানা নিয়ে সংখ্যালঘুদের ভয় দেখানো হচ্ছে বলে দাবি করেছেন ভারতের প্রধানমন্ত্রী নরেন্দ্র মোদি। তিনি বলেন, তার সরকার সকলকে সঙ্গে নিয়ে চলার পক্ষপাতী। মোদির এমন আশ্বাসের পরও গোরক্ষকদের তাণ্ডব নিয়ে মোদিকে প্রশ্নবানে বিদ্ধ করেছেন এআইএমআইএম নেতা আসাদুদ্দিন ওয়াইসি। তার প্রশ্ন, মোদি এই ধরনের গোষ্ঠীর তাণ্ডব রুখতে কী পদক্ষেপ নিয়েছেন?লোকসভা নির্বাচনে বিজেপি সংখ্যাগরিষ্ঠতা পাওয়ার ঠিক পরপরই মধ্যপ্রদেশে ফের গোরক্ষকদের তাণ্ডবের অভিযোগ উঠেছে। সিওনীতে গোমাংস নিয়ে যাওয়া নিয়ে এক দম্পতিসহ তিনজনকে মারধর করার অভিযোগ উঠেছে পাঁচ গোরক্ষকের বিরুদ্ধে। আক্রান্ত ওই তিন ব্যক্তিকে গ্রেফতারও করা হয়েছে। কারণ, মধ্যপ্রদেশে গোমাংস রাখা বা বিক্রি করা বেআইনি।ওই প্রসঙ্গ তুলে ওয়াইসি মোদির উদ্দেশ্যে বলেন, ‘সংবিধানে মানুষের জীবনের অধিকার স্বীকৃত, পশুর নয়। প্রধানমন্ত্রী যদি মনে করেন সংখ্যালঘুরা ভয়ে ভয়ে আছেন তাহলে তার জানা উচিত উত্তরপ্রদেশের দাদরিতে যারা মহম্মদ আখলাককে পিটিয়ে মেরেছিল তারা একটি নির্বাচনী জনসভার প্রথম সারিতে বসেছিল।’ ২০১৫ সালে দাদরিতে বাড়িতে গোমাংস রাখার ‘অপরাধে’ মহম্মদ আখলাককে পিটিয়ে মারার অভিযোগ উঠেছিল। সেই ঘটনায় ১৪ জন গ্রেফতার হয়। তাদের মধ্যে ১২ জন জামিন পেয়েছে। খবর আনন্দবাজার পত্রিকারওয়াইসির প্রশ্ন, ‘প্রধানমন্ত্রী এই ধরনের গোষ্ঠীগুলোকে রুখতে কী ব্যবস্থা নিচ্ছেন? এই গোষ্ঠীগুলো মুসলিমদের পিটিয়ে খুন করছে। সেই ঘটনার ভিডিও পর্যন্ত করছে। আমাদের চূড়ান্ত অপমান করা হচ্ছে। মধ্যপ্রদেশের ঘটনাই এর সাম্প্রতিক নজির।’ তিনি আরো বলেন, ‘সংসদে মুসলিমদের প্রকৃত প্রতিনিধিত্বের বিষয়ে কি বিজেপি উদ্যোগী হয়েছে? 



41912,57729
ব্রাজিলে কারাগারে দাঙ্গায় নিহত ১৫
অন্যান্য
প্রকাশ : ২৮ মে ২০১৯, ০০:০০
 ব্রাজিলের আমাজন রাজ্যের একটি কারাগারে কয়েদিদের মধ্যে দাঙ্গায় ১৫ জন নিহত হয়েছেন। রবিবার দাঙ্গার এ ঘটনাটি ঘটেছে বলে জানিয়েছে বার্তা সংস্থা রয়টার্স।বিবৃতিতে কারা-সচিব কর্নেল মারকোস ভিনিসুস আলমেইদা জানিয়েছেন, নিহতদের শ্বাসরোধ করে ও টুথব্রাশ দিয়ে আঘাত করে হত্যা করা হয়েছে। কারাগারের ভিজিটিং আওয়ারের সময় দাঙ্গা শুরু হয়। কাউকে জিম্মি করা হয়নি এবং সহিংসতা শুধু কয়েদিদের মধ্যেই সীমাবদ্ধ ছিল বলে আলমেইদা জানিয়েছেন। দাঙ্গার কারণ তদন্ত করে দেখা হবে বলে বিবৃতিতে বলা হয়েছে। এর আগে ২০১৭ সালে ব্রাজিলের এই কারাগারটিতে এক বিদ্রোহের ঘটনায় ৫৬ জন নিহত হয়েছিল। 



41913,57730
পেরুতে শক্তিশালী ভূমিকম্প
অন্যান্য
প্রকাশ : ২৮ মে ২০১৯, ০০:০০
এএফপিপেরুর বিভিন্ন জায়গায় রবিবারের শক্তিশালী ভূমিকম্পে একজন নিহত ও কমপক্ষে ২৬ জন আহত হয়েছেন। দুই মিনিট স্থায়ী ভূমিকম্পটির তীব্রতা ছিল রিখটার স্কেলে আট। ভূমিকম্পে বহু বাড়িঘরের ছাদ ধসে পড়েছে, রাস্তাঘাট বন্ধ ও বিদ্যুত্ সংযোগ বিচ্ছিন্ন হয়ে গেছে। পার্শ্ববর্তী ইকুয়েডরেও ভূমিকম্পটির কম্পন অনুভূত হয়েছে।ভূমিকম্পটি পৃথকভাবে পেরুর অ্যামাজন বেসিন অঞ্চলে আঘাত হানে। এটা বিরল জনবসতি এলাকা। তবে বিস্তীর্ণ এলাকায় এর কম্পন অনুভূত হয়। পেরুর রাজধানী লিমা ও অন্যান্য নগরীতে ভূমিকম্পের সময় আতঙ্কিত বাসিন্দারা রাস্তায় নেমে আসে। ভূমিকম্পের উত্পত্তি স্থলের কাছের শহর ইয়ুরিমাগুয়াসের মেয়র হুগো আরাউজো বলেন, ‘অনেক পুরনো বাড়িঘর শক্তিশালী এই ভূমিকম্পের পর ধসে পড়েছে।’ ০ 



41914,57731
১৪ হাজার কোটি টাকা প্রণোদনা চায় বস্ত্র ও পোশাক খাত
অন্যান্য
প্রকাশ : ২৮ মে ২০১৯, ০০:০০
আগামী বাজেটে সব ধরনের গার্মেন্টস রপ্তানির ক্ষেত্রে নতুন করে ৫ শতাংশ নগদ সহায়তা (প্রণোদনা) চেয়েছে গার্মেন্টস ও বস্ত্র খাতের উদ্যোক্তারা। এ জন্য খরচ হবে ১৪ হাজার কোটি টাকা। বর্তমানে যে প্রণোদনা দেওয়া হয়, তার চেয়ে বাড়তি খরচ হবে ১১ হাজার ৭২৪ কোটি টাকা। গতকাল সোমবার রাজধানীর গুলশানে একটি হোটেলে এক যৌথ সংবাদ সম্মেলনে এ দাবি জানিয়েছে বিজিএমইএ, বিকেএমইএ, বাংলাদেশ টেক্সটাইল মিল্স অ্যাসোসিয়েশন (বিটিএমএ) ও এক্সপোর্টার্স অ্যাসোসিয়েশন অব বাংলাদেশ (ইএবি)। এসব সংগঠনের নেতারা গার্মেন্টস খাতের বিদ্যমান সংকট পরিস্থিতি তুলে ধরে আগামী বাজেটে এ প্রণোদনা দেওয়ার দাবি জানান। তারা বলেন, এটি বাস্তবায়ন করা গেলে এ খাত ফের ঘুরে দাঁড়াবে।সংবাদ সম্মেলনে বিজিএমইএ’র নতুন সভাপতি ড. রুবানা হক ছাড়াও বিটিএমএ’র সভাপতি মোহাম্মদ আলী খোকন, বিকেএমইএ’র সহ-সভাপতি মুনসুর আহমেদ, ইএবি’র সহ-সভাপতি মোহাম্মদ হাতেম প্রমুখ উপস্থিত ছিলেন।বিজিএমইএ সভাপতি ড. রুবানা হক বলেন, পোশাক শিল্প একটি ক্রান্তিকালে এসে পৌঁছে গেছে। অন্তত আগামী পাঁচ বছরের জন্য যদি এই প্রণোদনা দেওয়া হয় তাহলে পোশাক শিল্প ঘুরে দাঁড়াতে পারবে। সব মার্কেটের জন্য যদি শতকরা পাঁচ ভাগ প্রণোদনা দেওয়া হয়, তাহলে ১১ হাজার কোটি টাকা ভর্তুকি হয়। এটি বিরাট সংখ্যা নয়। তিনি বলেন, গত এক মাসে ২২টি কারখানা বন্ধ করেছি। কারণ তারা বেতন দিতে পারছে না। গত ছয় বছরে ১২শ কারখানা বন্ধ হয়ে গেছে। অর্থাত্ প্রতিমাসে ১৭টি। এখন প্রতি মাসে ২০ থেকে ২২টি বন্ধ হচ্ছে। আগের  চেয়ে কারখানা বন্ধ হওয়ার প্রবণতা বেড়েছে। তিনি বলেন, ঈদের আগে দুই একটি ফ্যাক্টরি বন্ধ হয়ে গেলেও খুব একটা অবাক হবেন না। অসহায় শিল্প মালিকরা তাদের মেশিন বিক্রি করেও বেতন-ভাতা পরিশোধ করছেন।প্রণোদনা ছাড়াও রপ্তানি সহায়ক মুদ্রা বিনিময় হার নির্ধারণ, পোশাক শিল্পকে সম্পূর্ণ ভ্যাটমুক্ত রাখা, উেস কর বিদ্যমান ০.২৫ শতাংশ অপরিবর্তিত রাখা, উেস করকে আগের মতো চূড়ান্ত কর দায় হিসেবে গণ্য করা এবং কর্পোরেট কর ১২ শতাংশের পরিবর্তে পূর্বের ন্যায় ১০ শতাংশ করা, পোশাক শিল্পের জন্য ৩শ কোটি টাকার জরুরি ফান্ড গঠন, শ্রমিকের জন্য বিশেষ বরাদ্দ, বন্ডের অডিট কার্যক্রমের জন্য দলিলাদি দাখিলের সময়সীমা ৩ মাসের পরিবর্তে ৬ মাস করা ও পোশাক শিল্পের জন্য প্রযুক্তি উন্নয়নে তহবিল বরাদ্দের দাবিও জানানো হয়েছে সংবাদ সম্মেলনে। এছাড়া ঋণ পুনঃতফসিল করার মেয়াদ দ্বিগুণ করার দাবিও জানানো হয়েছে। এর আগে গতকাল সকালে বিজিএমইএ’র নতুন পর্ষদ ধানমন্ডিতে বঙ্গবন্ধুর প্রতিকৃতিতে শ্রদ্ধা জানায়। 



41915,57732
ফটো ক্যাপশন
অন্যান্য
প্রকাশ : ২৮ মে ২০১৯, ০০:০০
মার্কেন্টাইল ব্যাংকের চট্টগ্রাম আঞ্চলিক কার্যালয়ে আয়োজিত ‘প্রোফাইলিং কাস্টমারস: কেওয়াইসি, টিপি এন্ড রিস্ক গ্রেডিং টু প্রিভেন্ট ব্যাংক ফ্রম ফ্রডুলেন্ট অ্যাক্টিভিটিজ’ শীর্ষক প্রশিক্ষণ কোর্সের উদ্বোধন করেন চট্টগ্রাম অঞ্চলের প্রধান ও এসভিপি মো. জসিম উদ্দিন। উদ্বোধনী অনুষ্ঠানে ব্যাংকের ট্রেনিং ইনস্টিটিউটের প্রিন্সিপাল জাভেদ তারিক এবং আগ্রাবাদ শাখা প্রধান মো. মেস্বাহ উদ্দিন উপস্থিত ছিলেন০০০জিয়ন বাংলাদেশের প্রধান নির্বাহী রুবায়েত খান এবং পেপারফ্লাইয়ের বিপণন বিভাগের প্রধান রাহাত আহমেদ সম্প্রতি এক চুক্তিপত্রে স্বাক্ষর করেন। এ চুক্তির আওতায় দেশের প্রত্যন্ত অঞ্চলের বিপণিতে পেপারফ্লাইয়ের বিস্তৃত বিপণন কাঠামোর মাধ্যমে জীবনরক্ষাকারী ওষুধ পৌঁছে যাবে০০০০বাংলাদেশ ফাইন্যান্স এন্ড ইনভেস্টমেন্ট কোম্পানি লি. (বিডি ফাইন্যান্স)-এর ২০তম বার্ষিক সাধারণ সভা সম্প্রতি অনুষ্ঠিত হয়। কোম্পানির চেয়ারম্যান মানোয়ার হোসেন সভায় সভাপতিত্ব করেন। সভায় ২০১৮ সালের জন্য শেয়ার হোল্ডারদের জন্য ১০% স্টক ডিভিডেন্ট অনুমোদন করেছেন। কোম্পানির ব্যবস্থাপনা পরিচালক ও প্রধান নির্বাহী তারিক মোর্শেদসহ অন্য পরিচালকরা সভায় উপস্থিত ছিলেন০০০জনতা ব্যাংক স্টাফ কলেজ আয়োজিত ‘জনসচেতনতা বৃদ্ধিকল্পে আসল ব্যাংক নোট চেনার উপায়’ শীর্ষক এক সেমিনার সম্প্রতি অনুষ্ঠিত হয়। ব্যাংকের ডিএমডি মো. জিকরুল হক সেমিনারে প্রধান অতিথি ছিলেন। বিশেষ অতিথি ছিলেন বিভাগীয় কার্যালয় ঢাকা দক্ষিণের ডিজিএম মো. হযরত আলী। স্টাফ কলেজের অধ্যক্ষ (জিএম) মো. কাজী গোলাম মোস্তফা এতে সভাপতিত্ব করেন



41916,57733
সেবা খাতে রপ্তানি আয় ৪৪% বেড়েছে
অন্যান্য
প্রকাশ : ২৮ মে ২০১৯, ০০:০০
ইত্তেফাক রিপোর্টসার্বিক রপ্তানির পাশাপাশি সেবা খাতেও চমক লাগানো রপ্তানি আয় করেছে বাংলাদেশ। চলতি অর্থবছরের নয় মাসে (জুলাই-মার্চ) আগের বছরের তুলনায় ৪৪ শতাংশ বেশি রপ্তানি আয় হয়েছে। গতকাল সোমবার রপ্তানি উন্নয়ন ব্যুরো (ইপিবি) প্রকাশিত হালনাগাদ পরিসংখ্যানে এ তথ্য ওঠে এসেছে। আলোচ্য সময়ে (জুলাই ১৮-মার্চ ১৯) দেশের সেবা খাত থেকে রপ্তানি আয় হয়েছে ৪৩১ কোটি ৭২ লাখ ৭০ হাজার ডলার। যা আগের অর্থবছরের একই সময়ের চেয়ে ৪৪ দশমিক ০১ শতাংশ বেশি।ইপিবির তথ্য মতে, একক মাস হিসেবে সেবা খাতে আগের বছরের তুলনায় রপ্তানি আয় বেশি হয়েছে ৩৬ দশমিক ০৩ শতাংশ। মার্চ মাসে আয় হয়েছে ৪৯ কোটি ৩১ লাখ ৭০ হাজার ডলাব। যা আগের বছর একই সময় ছিল ৩৬ কোটি ২৫ লাখ ৪০ হাজার ডলার। আর মার্চ মাসে সেবা খাতে নির্দিষ্ট লক্ষ্যমাত্রা ছিল ৪১ কোটি ৬৬ লাখ ৬০ হাজার ডলার। সে হিসেবে লক্ষ্যমাত্রা থেকে আয় বেশি হয়েছে ১৮ দশমিক ৩৬ শতাংশ।ইপিবির তথ্যমতে, গুডস প্রকিউরড ইন পোর্টস বাই ক্যারিয়ারস, গুডস সোল্ড আন্ডার মার্চেন্টিং ও সার্ভিসেস। অর্থবছরের নয় মাসে এ তিনটি ভাগ থেকে মোট রপ্তানি আয় হয়েছে ৪৩১ কোটি ৭২ লাখ ৭০ হাজার ডলার। ২০১৭-১৮ অর্থবছরের একই সময়ে আয়ের পরিমাণ ছিল ২৯৯ কোটি ৭৮ লাখ ৮০ হাজার ডলার। আর নয় মাসে লক্ষ্যমাত্রার চেয়ে সেবায় রপ্তানি বেড়েছে ১৫ দশমিক ১৩ শতাংশ। জুলাই-মার্চ সময়ের বিভিন্ন ধরনের সেবা রপ্তানি খাতে লক্ষ্যমাত্রা ছিল ৩৭৫ কোটি ডলার। রপ্তানির এ আয়ের মধ্যে সরাসরি সেবা খাত থেকে এসেছে ৪২২ কোটি ৯৯ লাখ ৫০ হাজার ডলার। বাকিটা দেশের বন্দরগুলোতে পণ্যবাহী জাহাজগুলোর কেনা পণ্য ও সেবা এবং মার্চেন্টিংয়ের অধীনে পণ্য বিক্রির আয়।অন্য উপখাতগুলোর মধ্যে ‘অন্যান্য ব্যবসায় সেবা’ থেকে ৭১ কোটি ২৯ লাখ ৯০ হাজার ডলার, টেলিযোগাযোগ ও তথ্যপ্রযুক্তি থেকে ৪২ কোটি ৬ হাজার ডলার, বিভিন্ন ধরনের পরিবহন সেবা থেকে ৫১ কোটি ৩০ লাখ ৭০ হাজার ডলার, বীমা ছাড়া আর্থিক সেবা খাত থেকে ৯ কোটি ১৪ লাখ ৩০ হাজার ডলার এবং ভ্রমণ সেবা উপখাত থেকে ২৭ কোটি ৯৫ লাখ ৮০ হাজার ডলার রপ্তানি আয় হয়েছে।বাংলাদেশ থেকে রপ্তানি হওয়া সেবাপণ্যের মধ্যে রয়েছে ম্যানুফ্যাকচারিং সার্ভিসেস অন ফিজিকাল ইনপুটস, মেইনটেন্যান্স অ্যান্ড রিপেয়ার, ট্রান্সপোর্টেশন, কনস্ট্রাকশন সার্ভিসেস, ইন্সুরেন্স সার্ভিসেস, ফিন্যান্সিয়াল সার্ভিসেস, চার্জেস ফর দ্য ইউজ অব ইন্টেলেকচুয়াল প্রপার্টি, টেলিকমিউনিকেশন সার্ভিসেস, আদার বিজনেস সার্ভিসেস, পার্সোনাল-কালচার-রিক্রিয়েশনাল ও গভর্নমেন্ট গুডস অ্যান্ড সার্ভিসেস।  



41917,57734
বিএসইসি’র সাফল্যে সন্তুষ্ট ডিএসই!
অন্যান্য
প্রকাশ : ২৮ মে ২০১৯, ০০:০০
বিএসইসি’র চেয়ারম্যানকে ডিএসই’র অভিনন্দন          ইত্তেফাক রিপোর্টগত ৮ বছরে পুঁজিবাজার উন্নয়নসহ বিভিন্ন কাজে বাংলাদেশ সিকিউরিটিজ এক্সচেঞ্জ কমিশনের (বিএসইসি) সাফাল্যে সন্তুষ্ট প্রকাশ করেছে ঢাকা স্টক এক্সচেঞ্জ (ডিএসই)। আর বিএসইসির অভূতপূর্ব সাফল্যের নিয়ন্ত্রক সংস্থাটির চেয়ারম্যানসহ কমিশনারদের অভিনন্দন জানানোর জন্য ডিএসইর পরিচালনা পর্ষদের ৯২৪তম বোর্ড সভায় সিদ্ধান্তও হয়েছে। সে মোতাবেক গতকাল ডিএসইর ব্যবস্থাপনা পরিচালক কে এ এম মাজেদুর রহমান অভিনন্দন বার্তা এসইসির চেয়ারম্যান ড. এম খায়রুল হোসেনের হাতে তুলে দেন। যদিও শেয়ারবাজারের বিনিয়োগকারীরা বিভিন্ন সময়ে দুর্বল মৌলভিত্তির শেয়ার তালিকাভুক্তি ও মিউচ্যুয়াল ফান্ড নিয়ে কমিশনের সিদ্ধান্তের পরিপ্রেক্ষিতে চেয়ারম্যানের পদত্যাগ দাবি করেছেন।গতকাল ডিএসই থেকে পাঠানো এক প্রেস বিজ্ঞপ্তিতে বলা হয়, ২০১০ সালে পুঁজিবাজার বিপর্যয়ের পর দেশের পুঁজিবাজার পুনর্গঠনের লক্ষ্যে বর্তমান সরকার ২০১১ সালের মে মাসে ড. এম খায়রুল হোসেনকে চেয়ারম্যান করে বর্তমান কমিশন গঠন করে। ড. এম খায়রুল হোসেনের নেতৃত্বে বর্তমান কমিশন অত্যন্ত ধৈর্য সহকারে প্রজ্ঞা ও মেধা দিয়ে সুদীর্ঘ ৮ বছর পুঁজিবাজার উন্নয়ন, নিয়ন্ত্রণ ও বিভিন্ন সংস্কারে গুরুত্বপূর্ণ ভূমিকা রেখেছেন। এই সময়ে বাজার তথা বিনিয়োগকারীদের স্বার্থে প্রয়োজনীয় আইনগত সংস্কার ও অবকাঠামোগত উন্নয়নের ফলে বাংলাদেশের পুঁজিবাজার আজ এক নতুন মাত্রায়  পৌঁছেছে।বিগত ৮ বছরে বর্তমান কমিশনের নেতৃত্বে আইনভিত্তিক ও প্রযুক্তি নির্ভর যে পুঁজিবাজার গড়ে উঠেছে তা পরবর্তী প্রজন্মের জন্য তথা বিনিয়োগকারীসহ সকল স্টেকহোল্ডারদের জন্য স্মরণীয় হয়ে থাকবে বলে ডিএসই পরিচালনা পর্ষদ বিশ্বাস করে।বর্তমান কমিশনের বহুবিধ সংস্কারমূলক কাজের অংশ হিসেবে পুঁজিবাজার তথা বিনিয়োগকারীদের স্বার্থে স্বল্প, মধ্য ও দীর্ঘমেয়াদি নানামুখী সংস্কার কার্যক্রম হাতে নেয়। এর মধ্যে ছিল—শেয়ারবাজারে অনিয়ম চিহ্নিত করার মাধ্যমে দ্রুত প্রয়োজনীয় ব্যবস্থা গ্রহণ এবং বাজার পর্যবেক্ষণ ও তত্ত্বাবধান প্রক্রিয়া জোরদার করার লক্ষ্যে আন্তর্জাতিকমানের সার্ভেইলেন্স সফটওয়্যার স্থাপন করে বাজারের স্বচ্ছতার ক্ষেত্রে এক যুগান্তকারী পদক্ষেপ গ্রহণ; বাংলাদেশ সিকিউরিটিজ অ্যান্ড এক্সচেঞ্জ কমিশনের উদ্যোগে ক্ষতিগ্রস্ত ক্ষুদ্র বিনিয়োগকারীদের ক্ষতিপূরণের জন্য সরকার কর্তৃক বিশেষ স্কিম ঘোষণা; পুঁজিবাজারের স্বার্থে সংশ্লিষ্ট বিনিয়োগকারীদের পাশাপাশি দেশের বিভিন্ন শ্রেণি পেশার জনগণকে পুঁজিবাজারে বিনিয়োগ এবং এর ঝুঁকি সম্পর্কে অবহিত করতে দেশব্যাপী বিনিয়োগ শিক্ষা কার্যক্রম প্রচলনসহ বিভিন্ন উদ্যাগ ডিএসইসির প্রেস বিজ্ঞপ্তিতে তুলে ধরা হয়।



41918,57735
সরল সুদে ঋণ ও বিশেষ তহবিল দাবি রিহ্যাবের
অন্যান্য
প্রকাশ : ২৮ মে ২০১৯, ০০:০০
ইত্তেফাক রিপোর্ট      ঋণের ক্ষেত্রে চক্রবৃদ্ধির বদলে সরল সুদহার বাস্তবায়ন ও আবাসন খাতের জন্য বিশেষ তহবিলের দাবি জানিয়েছেন এ খাতের উদ্যোক্তাদের সংগঠন রিহ্যাব। সংগঠনটির প্রথম সহ-সভাপতি লিয়াকত আলী ভুঁইয়া ইত্তেফাককে বলেন, আবাসন খাতের সংকট কাটাতে হলে এ খাতের জন্য স্বল্প সুদে বিশেষ তহবিল দেওয়া দরকার। এছাড়া সরল সুদের দাবি জানিয়ে তিনি বলেন, বিশ্বের কোথাও চক্রবৃদ্ধি সুদহার নেই। কিন্তু বাংলাদেশে এ ব্যবস্থাটি চালু থাকায় ঋণগ্রহীতাদের বাড়তি টাকা গুণতে হচ্ছে।সরল সুদ হলো—গৃহীত ঋণের অর্থের উপর প্রতিবছর নির্দিষ্ট হারে সুদ। এক্ষেত্রে প্রতিবছর সুদ বাবদ পরিশোধিত অর্থ একই হবে। আর চক্রবৃদ্ধি হলো— সুদের উপর সুদ। এছাড়া দণ্ড সুদও রয়েছে।ফ্ল্যাটের নিবন্ধনের ক্ষেত্রে বর্তমানে ভ্যাট ট্যাক্সসহ ১৫ শতাংশ অর্থ পরিশোধ করতে হয়। এর বেশিরভাগই জাতীয় রাজস্ব বোর্ডের (এনবিআর) সঙ্গে সম্পৃক্ত। আবাসন খাতের ভ্যাট-ট্যাক্স ইস্যু নিয়ে দীর্ঘদিন ধরেই রিহ্যাব এনবিআরের সঙ্গে আলোচনা চালিয়ে আসছে। লিয়াকত আলী ভুঁইয়া বলেন, সর্বশেষ উভয় পক্ষের সমন্বয়ে একটি ওয়ার্কিং গ্রুপ গঠন করা হয়। ওই কমিটি বেশকিছু বিষয়ে একমত হয়ে একটি সিদ্ধান্তে এসেছে। আমরা আশা করছি, আগামী বাজেটে এ বিষয়ে একটি প্রতিফলন থাকবে।তিনি বলেন, সার্বভুক্ত অন্যান্য দেশগুলোতে ফ্ল্যাটের নিবন্ধন ব্যয় চার শতাংশ থেকে সর্বোচ্চ সাত শতাংশ। কিন্তু এটি সবমিলিয়ে ১৪ শতাংশ থেকে ১৬ শতাংশ। তিনি ফ্ল্যাটের বিদ্যমান নিবন্ধন ফি অর্ধেকে নামিয়ে আনা, এ খাতের সেকেন্ডারি বাজার শক্তিশালী করার লক্ষ্যে একই ফ্ল্যাট দ্বিতীয়, তৃতীয়বার বিক্রির ক্ষেত্রে নামমাত্র নিবন্ধন ফি নির্ধারণ করা, অর্থপাচার রোধে অপ্রদর্শিত আয় এ খাতে বিনিয়োগের বিধান সহজ করা ও অন্যান্য সংস্থার প্রশ্ন উত্থাপন থেকে দায়মুক্তি দেওয়া, সরবরাহকারীর ভ্যাট ও উেস কর সংগ্রহের দায়িত্ব থেকে আবাসন নির্মাতাদের অব্যাহতি দেওয়া, ডেভেলপারদের প্রদেয় আয়করকে ‘চূড়ান্ত কর দায়মুক্তি’ হিসেবে বিবেচনা করা এবং গেইন ট্যাক্স বিদ্যমান ১৫ শতাংশ থেকে নামিয়ে ৪ শতাংশে নির্ধারণের দাবি জানান।  



41919,57736
দেশীদশ-এ বিকাশ পেমেন্টে ২০% ক্যাশব্যাক
অন্যান্য
প্রকাশ : ২৮ মে ২০১৯, ০০:০০
দেশীদশ-এ রমজান ও ঈদ উপলক্ষে কেনাকাটায় বিকাশ পেমেন্টে পাওয়া যাচ্ছে ২০ শতাংশ ইন্সট্যান্ট ক্যাশব্যাক। ১০টি দেশীয় ফ্যাশন ব্র্যান্ডের যৌথ আউটলেট দেশীদশ-এর সারাদেশের আউলেটে গ্রাহকরা ৬ জুন পর্যন্ত এই অফার উপভোগ করতে পারবেন। নিপুণ, রঙ বাংলাদেশ, বাংলার মেলা, বিবিয়ানা, সাদাকালো, অঞ্জন’স, সৃষ্টি, নাগরদোলা, দেশাল ও কেক্রাফট—এই দশটি ব্র্যান্ডের যৌথ আউটলেট দেশীদশে স্থানীয় তাঁত ও বুনন শিল্পের পণ্য সম্ভারে ক্রেতাদের কাছে জনপ্রিয় হয়ে উঠেছে। বিকাশের লাইফস্টাইল ক্যাটাগরির এই অফারের আওতায় একজন ক্রেতা দিনে সর্বোচ্চ ৫০০ টাকা এবং ক্যাম্পেইন চলাকালীন সর্বোচ্চ ১০০০ টাকা ক্যাশব্যাক পেতে পারেন। - প্রেস বিজ্ঞপ্তি



41920,57737
নিউ লাইনের প্রথম দিনে ৯৮ শতাংশ দর বৃদ্ধি
অন্যান্য
প্রকাশ : ২৮ মে ২০১৯, ০০:০০
ইত্তেফাক রিপোর্টশেয়ারবাজারে তালিকাভুক্ত নিউ লাইন ক্লোথিংসের লেনদেনের প্রথম দিনে শেয়ার দর বেড়েছে ৯৮ শতাংশ। ঢাকা স্টক এক্সচেঞ্জ (ডিএসই) সূত্রে এ তথ্য জানা গেছে। জানা গেছে, ১০ টাকা মূল্যের শেয়ারটির দর প্রথম দিনের লেনদেন শেষে ১৯ টাকা ৮০ পয়সায় দাঁড়িয়েছে। এক্ষেত্রে দর বেড়েছে ৯ টাকা ৮০ পয়সা বা ৯৮ শতাংশ। এদিকে প্রথম দিনে নিউ লাইনের শেয়ারটি লেনদেন শুরু হয় ৩০ টাকা দিয়ে। যা সর্বনিম্ন ১৮ টাকা ৪০ পয়সা ও সর্বোচ্চ ৩০ টাকায় লেনদেন হয়েছে। আর সর্বশেষ ১৯ টাকা ৯০ পয়সায় লেনদেন হয়। প্রথম দিন কোম্পানিটির ৮৪ লাখ ৪৪ হাজার ৪১৩টি শেয়ার লেনদেন হয়েছে। এসব শেয়ার হাত বদল হয়েছে ১৩ হাজার ১২০ বার। এর মাধ্যমে কোম্পানিটির ১৬ কোটি ৮৯ লাখ টাকার শেয়ার লেনদেন হয়েছে। 



41921,57738
সোনালী ব্যাংকের নতুন জিএম
অন্যান্য
প্রকাশ : ২৮ মে ২০১৯, ০০:০০
সোনালী ব্যাংক লিমিটেডের ডিজিএম মো. ছায়েদুর রহমান জেনারেল ম্যানেজার হিসেবে পদোন্নতি লাভ করে প্রধান কার্যালয়ে যোগদান করেছেন। এর আগে তিনি প্রধান কার্যালয়ের সেন্ট্রাল অ্যাকাউন্টস ডিভিশনের (পেমেন্ট) ডেপুটি জেনারেল ম্যানেজার হিসেবে দায়িত্ব পালন করেন। তিনি ১৯৮৬ সালে ব্যাংকার্স রিক্রুটমেন্ট কমিটির মাধ্যমে সিনিয়র অফিসার হিসেবে সোনালী ব্যাংকে  কর্মজীবন শুরু করেন। - প্রেস বিজ্ঞপ্তি 



41922,57739
স্থানীয় মুদ্রাবাজার
অন্যান্য
প্রকাশ : ২৮ মে ২০১৯, ০০:০০
২৭-০৫-২০১৯ টিটি ক্রয় (টাকা)                      মুদ্রা         বিসি বিক্রয় (টাকা)৮৩.৫০   ইউএস ডলার    ৮৪.৫০১০৫.০৩  ব্রিটিশ পাউন্ড   ১০৯.৮৪৯২.৬১     ইউরো      ৯৭.৫০০.৭৬   জাপানী ইয়েন    ০.৮১          ৫৭.৮৭  অস্ট্রেলিয়ান ডলার   ৬০.০৯১০.৬৪   হংকং ডলার    ১০.৭৭৬০.৭৯  সিঙ্গাপুর ডলার   ৬২.৭৯৬২.১৩ কানাডিয়ান ডলার  ৬২.৮৭১.১৭   ইন্ডিয়ার রুপি    ১.২২২২.২২   সৌদি রিয়েল    ২২.৫৪১৯.৯০ মালয়েশিয়া রিঙ্গিত  ২০.১৯সূত্র :এনসিসি ব্যাংক লি.  



