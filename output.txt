25334
নিখোঁজের পাঁচ দিন পর গড়াই নদীতে সাংবাদিক রুবেলের মরদেহ
দেশযোগ
2022-07-07T18:34:33+06:00
কুষ্টিয়ায় নিখোঁজের পাঁচ দিন পর সাংবাদিক হাসিবুর রহমান রুবেলের মরদেহ উদ্ধার করেছে পুলিশ। বৃহস্পতিবার (৭ জুলাই) দুপুর দেড়টার দিকে কুষ্টিয়ার কুমারখালি উপজেলার কুমারখালি পৌরসভার ৮ নং ওয়ার্ডের তেবাড়িয়া গ্রামে নির্মাণাধীন গোলাম কিবরিয়া ব্রিজের নিচের গড়াই নদী থেকে তার অর্ধগলিত মরদেহ উদ্ধার করা হয়। জানা গেছে, নিহত রুবেল (৩১) কুষ্টিয়া জেলা রিপোর্টার্স ক্লাবের সাধারণ সম্পাদক, স্থানীয় দৈনিক কুষ্টিয়ার খবর পত্রিকার ভারপ্রাপ্ত সম্পাদক ও দৈনিক আমাদের নতুন সময় পত্রিকার কুষ্টিয়া জেলা প্রতিনিধি ছিলেন। তিনি কুষ্টিয়া শহরের হাউজিং এ ব্লক এলাকার মৃত হাবিবুর রহমানের ছেলে। নিহতের ছোটভাই মাহবুর রহমান জানান, পাঁচ দিন ধরে নিখোঁজ ছিলেন রুবেল। গত ৩ জুলাই রাত ৯টার দিকে কুষ্টিয়া শহরের সিঙ্গার মোড়ে তার পত্রিকা অফিসে থাকা অবস্থায় মোবাইলে একটি কল এলে তিনি অফিস পিয়নকে বাইরে থেকে আসছি বলে বের হন। এরপর থেকে তার মোবাইল ফোন বন্ধ পাওয়া যাচ্ছিল। এ ঘটনায় কুষ্টিয়া মডেল থানার জিডি করে তার পরিবার। পুলিশ জানায়, দুপুরের দিকে ব্রিজের নিচে নদীতে তার মরদেহ ভেসে ওঠে। পরনের জামাকাপড় ও মানিব্যাগে থাকা পরিচয়পত্র দেখে তার পরিবারের লোকজন তাকে শনাক্ত করেন। কুমারখালি থানার ভারপ্রাপ্ত কর্মকর্তা (ওসি) কামরুজ্জামান তালুকদার জানান, খবর পেয়ে ঘটনাস্থলে পুলিশ পাঠানো হয়েছে। মরদেহ উদ্ধার করে মর্গে পাঠানোর প্রস্তুতি চলছে। বিষয়টি নিয়ে ইতোমধ্যে তদন্তের প্রক্রিয়া শুরু হচ্ছে বলেও তিনি জানান। একাত্তর/জো 
tags:মরদেহ উদ্ধার, কুষ্টিয়া, কুমারখালি, গড়াই নদী, নিখোঁজ সাংবাদিক, তেবাড়িয়া গ্রাম, নির্মাণাধীন ব্রিজ


25335
বরিসের পতন ত্বরান্বিত করেছে যে পাঁচ কারণ
বিশ্বযোগ
2022-07-07T18:53:22+06:00
২০১৯ সালে ব্রিটিশ কনজারভেটিভ পার্টির গত ৩২ বছরে সবচেয়ে বড় জয়ের নেতৃত্ব দিয়েছিলেন বরিস জনসন। এরপর তিন বছরেরও কম সময়ে তিনি নিজের দলের এমপিদের সমর্থন হারিয়ে দলীয় প্রধানের পদ ছাড়তে বাধ্য হয়েছেন, যার ফলে তাকে হারাতে হচ্ছে প্রধানমন্ত্রীর পদও। এতো কম সময়ে জনসনের এতো বড় পতনের পেছনে কাজ করেছে তার সাম্প্রতিক সময়ের কিছু ব্যর্থতা।ক্রিস পিঞ্চার কাণ্ড গত ২৯ জুন কনজারভেটিভ পার্টির ডেপুটি চীফ হুইপ ও এমপি ক্রিস পিঞ্চার লন্ডনের একটি প্রাইভেট ক্লাবে গিয়ে অশালীন আচরণ করেন বলে অভিযোগ ওঠে। তার বিরুদ্ধে দুই ব্যক্তিকে অযাচিতভাবে স্পর্শ করার অভিযোগ করা হয়। এর ফলে অনেক পুরনো অভিযোগ সামনে চলে আসে। আর এরপরই মূলত শুরু হয়ে যায় বরিসের পতন। প্রথমে ডাউনিং স্ট্রিট দাবি করে, পিঞ্চারকে ডেপুটি চীফ হুইপ হিসেবে নিয়োগ দেয়ার আগে তার বিরুদ্ধে সুনির্দিষ্ট অভিযোগের ব্যাপারে জানত না তারা। তবে গত ৪ জুলাই বিবিসির এক প্রতিবেদনে বলা হয়, জনসন পিঞ্চারের বিরুদ্ধে আনুষ্ঠানিক অভিযোগের ব্যাপারে জানতেন। পরেরদিন সাবেক সরকারি কর্মকর্তা লর্ড ম্যাকডোনাল্ড নিশ্চিত করেন যে জনসনকে ব্যক্তিগতভাবে এ ব্যাপারে জানানো হয়েছিলো। পরে বরিস জনসন স্বীকার করে নেন যে, ২০১৯ সালে এ সম্পর্কে অবহিত হওয়ার পরও তিনি পিঞ্চারকে ডেপুটি চীফ হুইপ হিসেবে নিয়োগ দেন। এর জন্য ক্ষমাও প্রার্থনা করেন তিনি। পার্টিগেট কেলেঙ্কারি ২০২০ সালের জুনে নিজের জন্মদিনের পার্টিতে যোগ দেয়ার জন্য এ বছরের এপ্রিলে বরিস জনসনকে লকডাউন বিধিনিষেধ ভাঙার দায়ে জরিমানা করা হয়। এছাড়াও প্রথম লকডাউনের সময় ডাউনিং স্ট্রিটের বাগানে এক পার্টিতে অংশ নেয়ার জন্য ক্ষমা প্রার্থনা করেন তিনি। জ্যেষ্ঠ সরকারি কর্মকর্তা সু গ্রে এক তদন্ত প্রতিবেদনে বলেন, লকডাউনের সময় জনসন সরকারের বেশ কয়েকজন নেতা বিধিনিষেধ ভঙ্গ করেন। তবে গত ডিসেম্বরে জনসন দাবি করেন, ১০ নং ডাউনিং স্ট্রিটে সব বিধিমালা অনুসরণ করা হয়েছিলো। বর্তমানে তার বিরুদ্ধে তদন্ত করছে কমন্সের একটি কমিটি। জীবনযাত্রার ব্যয় সংকট ও ট্যাক্স বৃদ্ধি এবছর ব্রিটেনে মূল্যস্ফীতির হার বেড়ে ৯ দশমিক এক শতাংশে দাঁড়িয়েছে। এর অনেক কারণই বরিস জনসনের নিয়ন্ত্রণের বাইরে ছিল- যেমন ইউক্রেন যুদ্ধ। মূল্যস্ফীতি কমাতে সরকার কিছু কিছু পদক্ষেপ নিলেও, এপ্রিল মাসে ট্যাক্সের হার বৃদ্ধি করা হয়। জীবনযাত্রার ব্যয় যখন গত কয়েক দশকের মধ্যে সর্বোচ্চ, তখন সাধারণ মানুষের ওপর আরও ট্যাক্সের বোঝা চাপিয়ে দেয়ার জন্য সমালোচনার শিকার হয়েছে জনসন সরকার। ওয়েন প্যাটারসন কাণ্ড ২০২১ সালে অক্টোবরে তৎকালীন কনজারভেটিভ এমপি ওয়েন প্যাটারসনকে ৩০ দিনের জন্য সাসপেন্ড করার সুপারিশ করে হাউজ অব কমন্সের একটি কমিটি। কমিটি জানায়, তাকে যেসব কোম্পানি টাকা দেয় তাদের লাভের জন্য লবিয়িংয়ের নিয়ম ভাঙ্গেন প্যাটারসন। তবে প্রধানমন্ত্রী বরিস জনসনের নেতৃত্বে তার সাসপেনশনের বিরুদ্ধে ভোট দেন কনজারভেটিভ নেতারা। তদন্ত কীভাবে পরিচালিত হচ্ছে তা খতিয়ে দেখতে নতুন একটি কমিটিও গঠন করা হয়। তবে এ নিয়ে সমালোচনার ঝড় উঠলে পদত্যাগ করতে বাধ্য হন প্যাটারসন। পরে এ ঘটনায় ব্যর্থতার স্বীকার করেন বরিস জনসন। মনোযোগ ও চিন্তার অভাবএকটি স্পষ্ট ও সহজবোধ্য নীতির কারণে বরিস বিশাল সংখ্যাগরিষ্ঠতা নিয়ে নির্বাচনে জয় লাভ করেছিলেন- ব্রেক্সিট সম্পাদন করা। তবে তার পর থেকে ডাউনিং স্ট্রিটে মনোযোগ ও নতুন আইডিয়ার অভাব ছিল বলে বরিসের সমালোচকদের অভিমত। আরও পড়ুন: অবশেষে সরে দাঁড়ালেন বরিস জনসনবরিসের সাবেক উপদেষ্টা ও বর্তমান প্রধান সমালোচক ডমিনিক কামিংস বরিসকে তুলনা করেছেন একটি নিয়ন্ত্রণহীন শপিং ট্রলির সাথে, যিনি এক অবস্থান থেকে আরেক অবস্থানে মোড় ঘুরে বেড়ান। কনজারভেটিভ এমপি ও সাবেক মন্ত্রী জেরেমি হান্ট অভিযোগে করে বলেন, জনসনের 'সততা, দক্ষতা ও দূরদৃষ্টির' অভাব রয়েছে। একাত্তর/এসজে
tags:পদত্যাগ, ব্রিটেন, বরিস জনসন, কনজারভেটিভ পার্টি


25336
বাইকে নিষেধাজ্ঞা প্রত্যাহারে আট দফা দাবি
অন্যান্য
2022-07-07T18:58:20+06:00
মহাসড়কে কঠোর আইন-গতিসীমা নির্ধারণ ও বাইক লেন নিশ্চিত করে বাইকের নিষেধাজ্ঞা প্রত্যাহারের দাবিতে সচেতনতা কর্মসূচি পালন করেছে সেভ দ্য রোড। বৃহস্পতিবার (৭ জুলাই) জাতীয় প্রেসক্লাব, পুরানা পল্টন, মতিঝিল, গুলিস্তানসহ রাজধানীর বিভিন্ন এলাকায় এই কর্মসূচি করে সেভ দ্য রোড-এর নেতৃবৃন্দ। এসময় দুর্নীতিমুক্ত টিকেটিং ব্যবস্থার পাশাপাশি সড়ক-রেল ও নৌপথকে দুর্ঘটনামুক্ত করার জন্য সংশ্লিষ্ট সকল দপ্তরের কর্মকর্তা-কর্মচারিদের ছুটি বাতিল করে দেশের সকল গুরুত্বপূর্ণ পয়েন্টে নির্বাহী ম্যাজিষ্ট্রেটের নেতৃত্বে বিশেষ আদালত ও মনিটরিং টিম কার্যকরের দাবি জানান তারা। সংগঠনটির প্রতিষ্ঠাতা  ও সিনিয়র ভাইস চেয়ারম্যান মোমিন মেহেদীর নেতৃত্বে এতে বক্তব্য রাখেন সেভ দ্য রোড-এর মহাসচিব শান্তা ফারজানা, ভাইস চেয়ারম্যান আনজুমান আরা শিল্পী, জিয়াউর রহমান জিয়া প্রমুখ।সেভ দ্য রোড-এর পক্ষ থেকে মহাসড়কে বাইকের নিষেধাজ্ঞা প্রত্যাহারের জন্য মহাসচিব শান্তা ফারজানা ৮ টি দাবি উপস্থাপন করেন। দাবিগুলো হলো- ১. বিআরটিএ এবং বিআরটিসি চেয়ারম্যান কর্তৃক মহাসড়কে বাইক নিষেধাজ্ঞার সিদ্ধান্ত প্রত্যাহার করতে হবে। ২. ট্যাক্স-ভ্যাটের মাধ্যমে মোটর বাইক পরিচালিত হওয়ার সুবাদে সড়ক-মহাসড়কে যত দ্রুত সম্ভব বাইক লেন নিশ্চিত করা ৩. বাইকের দুর্ঘটনা হ্রাস করার লক্ষ্যে সর্বোচ্চ গতিসীমা নির্ধারণ করা ৪. স্পীড গান ও সিসিটিভি ক্যামেরা দেশের সকল মহাসড়কে বাধ্যতামূলক স্থাপন-সংরক্ষণ ও পর্যবেক্ষণ করা ৫. দেশে সকল সেতুর টোল প্লাজায় বিশেষ মনিটরিং টিম নিয়মিত রাখা ৬. অবৈধ বাইক সড়কে যেন চলতে না পারে, সে জন্য বায়োমেট্রিক পদ্ধতিতে পর্যবেক্ষণ ও নিয়ন্ত্রণ করা ৭. হেলমেট পরিধান এবং চালক এবং ১ জনের অধিক যাত্রী যেন না বহন করতে পারে সেজন্য সচেতনতামূলক ক্যাম্পেইন এবং আইনী ব্যাবস্থা নেয় ৮. সর্বোপরী অনতিবিলম্বে বেহাল সড়ক সংস্কার ও ফুটপাত দখলমুক্ত করে বাইকসহ অন্যান্য অনুমোদিত সকল বাহন চলাচল নির্বিঘ্ন করতে বিআরটিএসহ সকল দপ্তরের কর্মকর্তা-কর্মচারিদেরকে নির্দেশনা দেয়া।  আকাশ-সড়ক-রেল ও নৌপথ দুর্ঘটনামুক্ত রাখার লক্ষ্যে দেশের একমাত্র স্বেচ্ছাসেবি সংগঠন সেভ দ্য রোড শুক্রবার (১৫ জুলাই) সকাল ১১ টায় বাইক লেনসহ বিভিন্ন দাবিতে জাতীয় প্রেসক্লাবের সামনে বাইকার সমাবেশ করবে বলে জানিয়েছে সেভ দ্য রোড-এর মিডিয়া সেল।  একাত্তর/এসএ
tags:রাজধানী, সড়ক, নিষেধাজ্ঞা, বাইক


25337
মোটরসাইকেল দুর্ঘটনায় পল্লী চিকিৎসক নিহত
দেশযোগ
2022-07-07T18:58:59+06:00
সাতক্ষীরার আশাশুনিতে মোটরসাইকেল দুর্ঘটনায় এক পল্লী চিকিৎসক নিহত হয়েছেন। বৃহস্পতিবার (৭ জুলাই) বিকালে আশাশুনির দক্ষিণ চাপড়া এলাকায় সাতক্ষীরা-আশাশুনি সড়কে এ দুর্ঘটনা ঘটে।জানা গেছে, নিহত পল্লী চিকিৎসক আশুতোশ রায় (৫৫) আশাশুনি উপজেলার কাদাকাটি ইউনিয়নের টেংরাখালী গ্রামের জীবন সানার ছেলে।প্রত্যক্ষদর্শীরা জানায়, বুধহাটার দিক থেকে নিজের মোটরসাইকেল চালিয়ে আশাশুনি আসছিলেন তিনি। চিলেডাঙ্গা মোড় পার হয়ে দক্ষিণ চাপড়া গ্রামে ঢোকার মুখে নিয়ন্ত্রণ হারিয়ে বৈদ্যুতিক জোড়া খুঁটির সাথে ধাক্কা খায় তার দ্রুতগতির মোটরসাইকেল। এতে ঘটনাস্থলেই তার মৃত্যু হয়।খবর পেয়ে আশাশুনি ফায়ার সার্ভিস ও সিভিল ডিফেন্সের একটি দল ঘটনাস্থলে পৌঁছে তার মরদেহ উদ্ধার করেন।আশাশুনি থানার ভারপ্রাপ্ত কর্মকর্তা (ওসি) মো. মোমিনুল ইসলাম ঘটনার সত্যতা নিশ্চিত করে জানান, মরদেহ উদ্ধার করে ময়নাতদন্তের জন্য হাসপাতালে পাঠানো হয়েছে। একাত্তর/জো 
tags:মোটরসাইকেল দুর্ঘটনা, সাতক্ষীরা, আশাশুনি, পল্লী চিকিৎসক, দক্ষিণ চাপড়া


25338
বন্য হা‌তির কারণে ক্ষতির শিকার কৃষকরা পে‌ল আড়াই লক্ষ টাকা
দেশযোগ
2022-07-07T19:08:11+06:00
শেরপুরের শ্রীবরদীতে বন্য হা‌তির কারণে ফসলি জমি ক্ষ‌তিগ্রস্থ হওয়া ১৩ জন কৃষককে ২ লক্ষ ৫০ হাজার টাকার চেক প্রদান করেছে শেরপুরের শ্রীবরদী উপজেলা প্রশাসন। বৃহস্পতিবার (৭ জুলাই) দুপুরে উপজেলা নির্বাহী অফিসারের কার্যালয়ে এসব চেক বিতরণ করেন উপ‌জেলা নির্বাহী অফিসার নিলুফা আক্তার।এসময় উপস্থিত ছিলেন বালিজুরি রেঞ্জ কর্মকর্তা রবিউল ইসলাম, বন প্রহরী মোয়াজ্জেম হোসেনসহ উপকারভোগিরা।বন বিভা‌গের তথ‌্য ম‌তে, রাণীশিমুল ইউনিয়নের সরোয়ার হোসেন, জহিরুল ইসলাম, মাহবুব রাশেদ, ছাহেরা বানু, রাকিব হোসেন, আক্কাস আলী, সোনার উদ্দীন, সামছুল হক, আলতাফ হোসেন, আব্দুল আলম শেখ, হাবিবুর রহমান ও হাবিজল এসব চেক গ্রহণ ক‌রেন।বালিজুরি রেঞ্জ কর্মকর্তা রবিউল ইসলাম ব‌লেন, শ্রীবরদী উপ‌জেলার সীমান্তবর্তী বিভিন্ন এলাকার মোট ৪৮ জন কৃষক ক্ষতিপূরণের আবেদন ক‌রেন। এসব আবেদন যাচাই-বাছাই শে‌ষে ১৩ জ‌নের আবেদন স‌ঠিক পাওয়া যায়। প‌রে ওই ১৩ জন‌কে ২ লক্ষ ৫০ হাজার টাকার চেক দেওয়া হয়।একাত্তর/এসএ
tags:ক্ষতি, কৃষক, হাতি


25339
বন্ধ হলো মাইকেল জ্যাকসনের বিতর্কিত গানের সম্প্রচার
আনন্দযোগ
2022-07-07T19:31:11+06:00
২০১০ সালে সালে প্রয়াত পপ কিংবদন্তি মাইকেল জ্যাকসনের বেশ কিছু গান নিয়ে একটি মরনোত্তর সংকলন তৈরি হয়েছিল। সেই অ্যালবামের নাম ছিল 'মাইকেল' ৷ কিন্তু সেই সংকলনের তিনটি গানকে কেন্দ্র করে আগেই উঠেছিল গুরুতর অভিযোগ। দাবি করা হয়েছিল যে 'ব্রেকিং নিউজ,' 'মনস্টার' এবং 'কিপ ইওর হেড আপ' শিরোনামের এই তিনটি গানে আদৌ গলা দেননি মাইকেল জ্যাকসন! সম্প্রতি এই তিনটি গানের স্ট্রিমিং বন্ধ করার সিদ্ধান্ত নিয়েছে জ্যাকসন এস্টেস্ট এবং সনি মিউজিক ৷ বৃহস্পতিবার (৭ জুলাই) এ খবর জানা গেছে ইউএসএ টুডের এক প্রতিবেদনে।গত ৫ জুলাই জ্যাকসন এস্টেস্ট এবং সনি মিউজিকের পক্ষ থেকে এক বিবৃতিতে জানানো হয়েছে , "দ্য এস্টেট অফ মাইকেল জ্যাকসন এবং সনি মিউজিক ২০১০ সালের অ্যালবাম মাইকেল থেকে 'ব্রেকিং নিউজ,' 'মনস্টার' এবং 'কিপ ইওর হেড আপ' ট্র্যাকগুলি সরিয়ে নেওয়ার সিদ্ধান্ত নিয়েছে ৷ এই ট্র্যাকগুলো নিয়ে যে শোরগোল তৈরি হয়েছে তা এড়াতে এটাই সবচেয়ে ভাল উপায় ৷"তবে গানগুলির স্ট্রিমিং বন্ধ করার সিদ্ধান্ত নেওয়া হলেও বিবৃতিতে কোনোভাবেই উল্লেখ করা হয়নি যে বিতর্কিত গানগুলো মাইকেল জ্যাকসনের গাওয়া নয় ৷ বরং তারা জোর দিয়েই বলেছে, "এই গানগুলো যে অথেন্টিক নয় সে সম্পর্কে এখানে কিছু বলা হচ্ছে না ৷ শুধু গানগুলোকে ঘিরে যে ধোঁয়াশা তৈরি হয়েছে তা এড়ানোর জন্যই এই সিদ্ধান্ত ৷"২০১৪ সালে ভেরা সেরোভা নামের এক জ্যাকসন অনুরাগী ক্যালিফোর্নিয়ায় প্রথম এই গানগুলো নিয়ে মামলা দায়ের করেন ৷একাত্তর/এসএ
tags:গান, বিতর্ক, মাইকেল


25340
লালপুরে বাবার হাঁসুয়ার কোপে ছেলের মৃত্যু
দেশযোগ
2022-07-07T19:54:23+06:00
নাটোরের লালপুরে বাবার হাঁসুয়ার কোপে ছেলের মৃত্যু হওয়ার ঘটনা ঘটেছে। বৃহস্পতিবার (৭ জুলাই) বিকেলে উপজেলার ৭ নং ওয়ালিয়া ইউনিয়নের ময়না গ্রামে এই ঘটনা ঘটে।  জানা গেছে, নিহত আব্দুল হাকিম (৪৫) ময়না গ্রামের আজদার খলিফার বড় ছেলে।  নিহতের পরিবার ও প্রতিবেশীরা জানান, বিকেল সোয়া তিনটার দিকে অন্য ব্যক্তিকে জমি লিজ দেওয়াকে কেন্দ্র করে পিতা-পুত্রের কথা কাটাকাটির এক পর্যায়ে ক্ষিপ্ত হয়ে বাবা ছেলের গলায় হাঁসুয়া দিয়ে কোপ দেয়। এতে হাকিম মাটিতে লুটিয়ে পড়ে। পরে গুরুতর আহত অবস্থায় পরিবারের লোকজন তাকে উদ্ধার করে চিকিৎসার জন্য উপজেলা স্বাস্থ্য কমপ্লেক্স নিয়ে যায়। জানা যায়, অতিরিক্ত রক্তক্ষরণের কারণে পথের মধ্যেই হাকিমের মৃত্যু হয়। বর্তমানে তার মরদেহ লালপুর উপজেলা স্বাস্থ্য কমপ্লেক্সে আছে। লালপুর থানার ভারপ্রাপ্ত কর্মকর্তা (ওসি) মনোয়ারুজ্জমান জানান, সুরতহাল রিপোর্টের পরে মরদেহ ময়নাতদন্তের জন্য নাটোর আধুনিক সদর হাসপাতাল মর্গে প্রেরণ করা হবে। সেই সাথে ভুক্তভোগীর পরিবারের পক্ষ থেকে মামলা দায়ের করলে আমরা তদন্ত পূর্বক ব্যবস্থা গ্রহণ করব।পুলিশ ঘাতক পিতাকে আটকের চেষ্টা চালিয়ে যাচ্ছে বলেও জানান এই পুলিশ কর্মকর্তা। একাত্তর/জো 
tags:নাটোর, লালপুর, বাবার হাঁসুয়ার কোপে ছেলের মৃত্যু, ওয়ালিয়া ইউনিয়ন, ময়না গ্রাম


25341
এসআই স্বামীকে ভিডিও কলে রেখে দ্বিতীয় স্ত্রীর ফাঁসিতে মৃত্যু
দেশযোগ
2022-07-07T19:59:17+06:00
সুনামগঞ্জে স্বামীকে ভিডিও কলে রেখে পুলিশের এক উপ-পরিদর্শকের স্ত্রী গলায় ফাঁস দিয়ে আত্মহত্যা করেছেন বলে অভিযোগ উঠেছে। বৃহস্পতিবার (৭ জুলাই) দুপুরে শহরের বাঁধনপাড়া এলাকায় এই ঘটনা ঘটে। নিহতের নাম মাহফুজা সাজনা রিক্তা। তিনি তাহিরপুর উপজেলার দক্ষিণ শ্রীপুর ইউনিয়নের সুলেমানপুর গ্রামের বাসিন্দা। নিহতের স্বামী এসআই আমির ব্রাহ্মণবাড়িয়ার বাসিন্দা। তিনি বর্তমানে দিরাই থানায় কর্তব্যরত।  নিহতের পরিবারের দাবি, এসআই আমির প্রথম স্ত্রীর কথা না জানিয়ে রিক্তাকে বিয়ে করেছেন। এ নিয়ে তাদের মধ্যে পারিবারিক অশান্তি লেগে থাকতো। রিক্তার পরিবারের অভিযোগ, প্রথম স্ত্রী ও তার পরিবার দ্বিতীয় বিয়ের কথা জানার পর রিক্তার উপর মানসিক অত্যাচার চালাতেন। এ যন্ত্রণা সহ্য করতে না পেরে রিক্তা আত্মহত্যা করেছেন। নিহত রিক্তার চাচী শারমিন বেগম বললেন, এক বছর আগে রিক্তাকে বিয়ে করেন আমির। তখন তিনি জামালগঞ্জ থানায় চাকরি করতেন। আর রিক্তা সুনামগঞ্জে পড়াশুনা করতেন। পরিচয় থেকে প্রেম হওয়ার পরে দু’জন বিয়ে করেন। বিষয়টি মেনে নিয়েছিল রিক্তার পরিবার। রিক্তার মা খালেদা বেগম বলেন, মঙ্গলবার (৫ জুলাই) রাতে রিক্তা তাকে জানান আমিরের পরিবার ও প্রথম স্ত্রী তাকে বকাবকি করেছে ও হুমকি-ধামকি দিয়েছে। এ কারণেই তার মেয়ে আত্মহত্যা করেছে বলে দাবি করেন তিনি।এদিকে এসআই আমির দাবি করেছেন, স্ত্রীর সঙ্গে কোনো ঝামেলা ছিলো না তার। তবে প্রায়ই রাগ করে মোবাইল ফোন ভাঙতেন রিক্তা। আরও পড়ুন: লালপুরে বাবার হাঁসুয়ার কোপে ছেলের মৃত্যুতিনি জানান, বৃহস্পতিবার দুপুরে রিক্তা তাকে ভিডিও কলে রেখে আত্মহত্যা করার কথা জানিয়ে ফ্যানের সঙ্গে রশি দিয়ে লাগানো ফাঁস দেখান। আমির বাসার মালিককে ফোন করে বিষয়টি জানালে মালিক এসে বাসার দরজা ভাঙার চেষ্টা করে ব্যর্থ হন। পরে খবর পেয়ে সুনামগঞ্জ সদর থানার পুলিশ এসে দরজা ভেঙে ভেতরে ঢুকে ফাঁস লাগানো অবস্থায় রিক্তার ঝুলন্ত মরদেহ উদ্ধার করে। এ বিষয়ে সুনামগঞ্জ সদর থানার ভারপ্রাপ্ত কর্মকর্তা ইখতিয়ার উদ্দিন চৌধুরী জানান, এ ঘটনায় তদন্ত চলছে। তদন্ত শেষে এ বিষয়ে বিস্তারিত জানানো হবে। একাত্তর/এসজে
tags:পুলিশ, সুনামগঞ্জ, এসআই, আত্মহত্যার অভিযোগ, দ্বিতীয় বিয়ে, ভিডিও কল


25342
অসাবধানতায় ওড়নায় ফাঁস লেগে টিকটকার কিশোরীর মৃত্যু
দেশযোগ
2022-07-07T20:45:17+06:00
নোয়াখালীর চাটখিলে টিকটক ভিডিও ধারণ করার সময় অসাবধানতাবশত গলায় ফাঁস লেগে এক কিশোরীর মৃত্যু হয়েছে। বৃহস্পতিবার (৭ জুলাই) বিকেল চারটার দিকে উপজেলার খিলপাড়া ইউনিয়নের শিবপুর গ্রামে এই মর্মান্তিক ঘটনা ঘটে। জানা গেছে, নিহত কিশোরী সানজিদা আক্তার (১১) শিবপুর গ্রামের মনজুরুল ইসলামের মেয়ে এবং স্থানীয় সরকারী প্রাথমিক বিদ্যালয়ের পঞ্চম শ্রেণির ছাত্রী।স্থানীয় ইউনিয়ন পরিষদের সদস্য সাদ্দাম হোসেন জানান, বিকেলে পরিবারের সকলের অজান্তে সানজিদা ঘরের আলমারির উপর উঠে ঘরের আড়ার সাথে ওড়না পেঁচিয়ে ফাঁস নেবার টিকটক ভিডিও ধারণ করতে যান। এসময় অসাবধানতাবশত পা ফসকে গেলে আলমারি থেকে পড়ে গলায় ওড়না পেঁচিয়ে গেলে ফাঁস লেগে যায় তার। তিনি আরও জানান, দেখতে পেয়ে দ্রুত তাকে উদ্ধার করে চাটখিল উপজেলা স্বাস্থ্য কমপ্লেক্সে নেয় স্বজন ও স্থানীয়রা। সেখানে কর্তব্যরত চিকিৎসক তাকে মৃত ঘোষণা করেন। এদিকে, নিহত সানজিদার মা কান্নায় ভেঙে পড়ে অভিযোগ করেন, সানজিদা টিকটক করতো বলে স্বজনরা সবসময় বকাঝকা করতো।চাটখিল থানার ওসি গিয়াস উদ্দিন জানান, মৃতদেহ উদ্ধার করে ময়নাতদন্তের জন্য মর্গে পাঠানো হয়েছে। আইনি প্রক্রিয়া চলমান রয়েছে। একাত্তর/জো 
tags:চাটখিল, শিবপুর, টিকটক ভিডিও ধারণ, গলায় ফাঁস লেগে কিশোরীর মৃত্যু, খিলপাড়া


25343
ব্রিটেনের পরবর্তী প্রধানমন্ত্রী হিসেবে যাদের ওপর নজর
বিশ্বযোগ
2022-07-07T21:01:04+06:00
ব্রিটিশ কনজারভেটিভ পার্টির প্রধানের পদ থেকে সরে দাঁড়িয়েছেন বরিস জনসন। এর ফলে পরবর্তী প্রধানমন্ত্রী ও পার্টি প্রধান কে হবেন তা নির্ধারণ করতে এখন একটি নির্বাচনের আয়োজন করা হবে। প্রধানমন্ত্রী হতে হলে প্রার্থীদের প্রথমে প্রয়োজন হবে টরি এমপিদের সমর্থনের। ফাইনাল দুই প্রতিদ্বন্দ্বী এরপর মুখোমুখি হবেন কনজারভেটিভ সদস্যদের ভোট পাওয়ার লড়াইয়ে। এ পদের জন্য কারা লড়বেন তা এখন পর্যন্ত জানা না গেলেও, সম্ভাব্য প্রার্থী হিসেবে ব্রিটেনবাসীর দৃষ্টি রয়েছে বেশ কয়েকজনের দিকে। ঋষি সুনাক কনজারভেটিভ দলের ভবিষ্যৎ কাণ্ডারি হিসেবে সুনাককে একসময় সম্ভাবনাময় হিসেবে মনে করা হলেও, স্ত্রীর ট্যাক্স ফাঁকি ও লকডাউন বিধিনিষেধ নিয়ে বিতর্কের পর তার জনপ্রিয়তায় ভাটা পড়েছে। ২০১৫ সালে সুনাক যখন এমপি হন, তখন ওয়েস্টমিন্সটারের বাইরে কেউ তার নাম শোনেনি বললেই চলে। তবে ২০২০ নাগাদ তিনি অর্থমন্ত্রীর পদ অর্জন করেন। দায়িত্ব পাওয়ার পরপরই তাকে মহামারির সময়ে অর্থনীতিকে বাঁচিয়ে রাখতে বেশ বেগ পোহাতে হয়। তবে এ কাজে বিরাট অঙ্কের অর্থ ব্যয় করার পর তার জনপ্রিয়তাও বাড়তে থাকে। বরিসের পদত্যাগের দাবিতে আরেক মন্ত্রী সাজিদ জাভিদের সাথে একযোগে পদত্যাগ করার ফলেই বরিসের পথ আরও সুগম হয়েছে বলেই ধারণা করছেন অনেকে। লিজ ট্রাসঅর্থমন্ত্রী ও স্বাস্থ্যমন্ত্রীর পদত্যাগের পর বরিসের প্রতি নিজের সমর্থন জানাতে দেরি করেননি পররাষ্ট্রমন্ত্রী লিজ ট্রাস। এতে বরিস সমর্থকদের মধ্যে তার জনপ্রিয়তা বৃদ্ধি পায়। ব্রিটিশ পররাষ্ট্রমন্ত্রীর দায়িত্ব পাওয়া দ্বিতীয় নারী হিসেবে ট্রাস বেশ কিছু সাফল্যের মুখ দেখেছেন। এর মধ্যে রয়েছে ছয় বছর পর নাজনিন জাগারি-র‍্যাটক্লিফের মুক্তি এবং রাশিয়া ও রাশিয়ান ধনকুবেরদের ওপর নিষেধাজ্ঞা আরোপ। অর্থনীতি ও বাণিজ্যিক বিষয়ে উদারপন্থী মনোভাবের জন্য কনজারভেটিভ পার্টির সদস্যদের মধ্যে বেশ জনপ্রিয় ২০১০ সালে এমপি নির্বাচিত হওয়া ট্রাস। তবে সাধারণ জনগণের মধ্যে তাকে নিয়ে মিশ্র প্রতিক্রিয়া রয়েছে। ২০১৫ সালে চিজ আমদানি নিয়ে আবেগঘন বক্তৃতা দেয়ার পর তাকে নিয়ে বেশ ব্যঙ্গবিদ্রূপ হয়। তবে এতে তার অগ্রগতি থেমে থাকেনি। বেশ কিছু গুরুত্বপূর্ণ পদে দায়িত্ব পালনের পর মন্ত্রিত্ব লাভ করেন তিনি। সাজিদ জাভিদবরিস জনসনকে প্রথম ধাক্কাটা দেন ব্রমসগ্রোভের এমপি সাজিদ জাভিদ। পদত্যাগের সময় বক্তৃতায় তিনি সহকর্মীদের বলেন, 'মূল সমস্যাটা একদম ওপরেই শুরু হয়'। এর আগে ২০১৯ সালে প্রধানমন্ত্রী পদের পদের জন্য লড়েছেন তিনি। সেবার শেষ চারে গিয়ে বরিসকে সমর্থন করতে সরে যান জাভিদ। এ সমর্থনের পুরস্কার হিসেবে অর্থমন্ত্রীর দায়িত্ব পেলেও, ছয় মাস পরই পদত্যাগ করেন তিনি। পরে ২০২১ সালে স্বাস্থ্যমন্ত্রীর দায়িত্ব নিয়ে মন্ত্রিসভায় ফেরেন তিনি। ক্রমবর্ধমান মূল্যস্ফীতি ও জাতীয় ঋণের ব্যাপারে ব্রিটেনকে বরাবরই সতর্ক করে আসছেন জাভিদ। ২০১০ সালে টরি এমপি হিসেবে নির্বাচিত হন তিনি। মাইকেল গোভ এর আগে দুইবার টরি প্রধান ও প্রধানমন্ত্রীর পদের জন্য লড়াই করেছেন মাইকেল গোভ। সর্বশেষ ২০১৯ সালে তৃতীয় অবস্থানে থেকে নির্বাচনী লড়াই শেষ করেন তিনি। তবে নেতৃত্বের প্রতিযোগিতায় তার সবচেয়ে জনপ্রিয় অংশগ্রহণ ছিল ২০১৬ সালের ইইউ গণভোটে, যেখানে ইইউ ছেড়ে যাওয়ার পক্ষে অন্যতম প্রধান নেতা ছিলেন তিনি। ২০১৯ সালের নির্বাচনে শুরুতে বরিস জনসনকে সমর্থন দিলেও, পরে এ অবস্থান থেকে সরে আসেন গোভ। তার অভিযোগ ছিল, জনসন নেতৃত্ব দিতে বা ভবিষতের জন্য দলকে তৈরি করতে পারবেন না। সাবেক এই সাংবাদিক মন্ত্রিসভার দীর্ঘদিনের সদস্য। ২০১০ সালে তিনি শিক্ষামন্ত্রীর দায়িত্ব পান। এরপর থেকে চীফ হুইপ, বিচার বিষয়ক মন্ত্রী, পরিবেশ মন্ত্রী ও সর্বশেষ লেভেলিং আপ বিষয়ক মন্ত্রীর দায়িত্ব পালন করেছেন। নাদিম জাহাবীবর্তমান চ্যান্সেলর নাদিম জাহাবী মহামারির সময়ে ভ্যাকসিন বিষয়ক মিনিস্টারের দায়িত্ব সফলভাবে পালন করে বেশ বাহবা কুড়িয়েছেন। এর ফলে পরে শিক্ষামন্ত্রীর পদে উন্নীত হন তিনি। বুধবার ঋষি সুনাক পদত্যাগ করার পর আরেকধাপ এগিয়ে তাকে চ্যান্সেলরের দায়িত্ব দেন বরিস জনসন। তবে এর ২৪ ঘণ্টার মাথায় তিনি নিজেই বরিসকে পদত্যাগের আহবান জানান। সাদ্দাম হোসেন ক্ষমতায় আসার পর ইরাক ছেড়ে পালাতে বাধ্য হন জাহাবী ও তার পরিবার। জেরেমি হান্টসাবেক এই পররাষ্ট্রমন্ত্রী ২০১৯ সালের নির্বাচনে বরিসের কাছে হেরে যাওয়ার পর থেকে ওয়েস্টমিন্সটারে পর্দার আড়াল থেকে প্রভাব বিস্তার করে চলেছেন। কমন্স হেলথ কমিটির প্রধান হিসেবে মহামারির সময় সরকারের নীতির সমালোচনা করে এসেছেন তিনি। আরও পড়ুন: বরিসের পতন ত্বরান্বিত করেছে যে পাঁচ কারণতবে আবারও নির্বাচনে দাঁড়ালে পার্টি সদস্যরা তার প্রতি তিন বছর আগের তুলনায় ভিন্ন মনোভাব পোষণ করবেন বলেই আশা করবেন হান্ট। ব্রেক্সিট গণভোটের সময় ইইউ'তে থেকে যাওয়ার পক্ষে তার সমর্থন তার বিরুদ্ধে কাজ করেছিলো বলে তখন মন্তব্য করেন তিনি। সেনাবাহিনীর অ্যাডমিরালের ছেলে জেরেমি হান্ট ২০১০ সালে সংস্কৃতি বিষয়ক মন্ত্রী হিসেবে নিযুক্ত হন। একাত্তর/এসজে 
tags:প্রধানমন্ত্রী, পদত্যাগ, ব্রিটেন, বরিস জনসন, কনজারভেটিভ পার্টি


25344
বরিস জনসনের পতনে উচ্ছ্বসিত রুশরা
বিশ্বযোগ
2022-07-07T21:32:55+06:00
ব্রিটিশ প্রধানমন্ত্রী বরিস জনসনের রাজনৈতিক পতনে উচ্ছ্বাস প্রকাশ করছেন রুশ রাজনীতিকরা। জনসনকে ‘বোকা ভাঁড়’ হিসেবে উল্লেখ করে তিনি ‘রাশিয়ার বিরুদ্ধে ইউক্রেনকে অস্ত্র দেওয়ার ফল ভোগ করছেন’ বলে মন্তব্য করেন তারা।রুশ প্রেসিডেন্টের কার্যালয় ক্রেমলিন মুখপাত্র দিমিত্রি পেসকভ জনসনের পদত্যাগের ঘোষণার আগে বলেছিলেন, তিনি আমাদের পছন্দ করেন না, আমরাও তাকে পছন্দ করি না। খবর: রয়টার্সের। রুশ ধনকুবের ওলেগ ডেরিপাসকা টেলিগ্রামে বরিস জনসনের পদত্যাগ প্রসঙ্গে লিখেছেন, ‘একজন বোকা ভাঁড়ের গৌরবহীন সমাপ্তি’।রুশ পার্লামেন্টের নিম্নকক্ষের স্পিকার ভিয়াচেস্লাভ বলেছেন, ‘ভাঁড় চলে যাচ্ছে’।রাশিয়ার পররাষ্ট্র মন্ত্রণালয়ের মুখপাত্র মারিয়া জাখারোভা বলেছেন, ‘জনসনের পতন পশ্চিমাদের ক্ষয়িষ্ণুতার লক্ষণ।’ তিনি আরও বলেন, এই গল্পের নৈতিকতা হলো: রাশিয়াকে ধ্বংসের চেষ্টা করবেন না। রাশিয়াকে ধ্বংস করা যাবে না। আপনারা নিজের দাঁত ভেঙে তা গিলতে পারেন।উল্লেখ্য, পুতিন ইউক্রেনে সামরিক অভিযানের নির্দেশ দেওয়ার আগে থেকেই বারবার তার সমালোচনা করে আসছিলেন জনসন। আক্রমণের পর জনসনের নেতৃত্বে ইউক্রেনের বৃহত্তম পশ্চিমা সমর্থক হয়ে ওঠে ব্রিটেন। ইউক্রেনে পাঠানো হয় অস্ত্র সহায়তা, গুরুতর নিষেধাজ্ঞা জারি করা হয় রাশিয়ার বিরুদ্ধে। যুদ্ধের মধ্যেই ইউক্রেনীয় প্রেসিডেন্ট ভলোদিমির জেলেনস্কির সঙ্গে বৈঠক করতে দুইবার কিয়েভ সফরও করেছেন জনসন। এসব কারণেই রাশিয়ায় এই ব্রিটিশ নেতা অজনপ্রিয় হয়ে পড়েছেন বলে বিশ্লেষকদের ধারণা। একাত্তর/জো 
tags:বরিস জনসন, বোকা ভাঁড়, রাজনৈতিক পতন, রুশদের উচ্ছ্বাস


25345
প্যানেল ভিত্তিক নিয়োগ দাবিতে শিক্ষকদের গণঅনশন
অন্যান্য
2022-07-07T21:33:46+06:00
প্যানেল ভিত্তিক নিয়োগের দাবিতে গণঅনশন কর্মসূচি পালন করছে নিয়োগ বঞ্চিত বেসরকারি শিক্ষক নিবন্ধনধারীরা। দাবির পক্ষে দেশের বিভিন্ন প্রান্ত থেকে বঞ্চিতরা যোগ দিচ্ছেন এ কর্মসূচীতে। অনশন কর্মসূচীর ৩২ তম দিনেও দাবিতে অনঢ় চাকুরীপ্রার্থীরা অনশন করে যাচ্ছে।গত ৫ জুন থেকে শুরু হওয়া অনশনের শিক্ষকরা দাবি জানিয়ে বলেন, বর্তমানে বেতনভুক্ত কর্মরত (ইনডেক্সধারী) শিক্ষকদের অন্তর্ভুক্ত না করে, নিবন্ধনধারী চাকরি প্রত্যাশীদের কোটাবিহীন স্ব স্ব নীতিমালায় নিয়োগ না হওয়া পর্যন্ত নিবন্ধন পরীক্ষা বন্ধ রেখে প্যানেল ভিত্তিক নিয়োগ দিতে হবে।এ সময় তারা বেসরকারি শিক্ষক নিবন্ধন ও প্রত্যয়ন কর্তৃপক্ষের (এনটিআরসিএ) অদূরদর্শিতা তুলে ধরে বলেন, বেসরকারি শিক্ষক নিবন্ধন ও প্রত্যয়ন কর্তৃপক্ষ (এনটিআরসিএ) শিক্ষক নিয়োগের জন্য প্রত্যেক নিবন্ধনধারীর কাছ থেকে প্রতিটি প্রতিষ্ঠানের জন্য আলাদা আলদা ফি নির্ধারণ করেছেন এবং অনির্দিষ্ট আবেদনের ব্যবস্থা চালু করে বেকার নিবন্ধনধারীদের কাছ থেকে লক্ষ লক্ষ টাকা হাতিয়ে নিয়ে সর্বস্বান্ত করছে। যোগ্য শিক্ষক নির্বাচন ও নিয়োগ সুপারিশের পরিবর্তে এনটিআরসিএ অর্থ সংগ্রহকারী প্রতিষ্ঠান হিসেবে পরিচিত পাচ্ছে।তারা আরও বলেন, ২০০৬ সালে প্রকাশিত গেজেটের আলোকে পূর্বের নিবন্ধিত শিক্ষকদের নিয়োগের কোনো সুরাহা না করে, ২০১৫ সালে গেজেট অনুযায়ী এককভাবে নিয়োগ সুপারিশের উদ্দেশ্যে ১৩তম পরীক্ষা নেয় এনটিআরসিএ।এ সময় ক্ষোভপ্রকাশ করে তারা বলেন, জাল সনদধারীরা এখনো চাকরিতে এখন বহাল আছে, অথচ বৈধ সনদধারীরা বেকার হয়ে ঘুরে বেড়াচ্ছে। কৃর্তপক্ষের স্বেচ্ছাচারী আচারণ তুলে ধরে নিবন্ধনধারীরা বলেন, একই চাকরির জন্য একই কর্তৃপক্ষের অধীনে হাজার হাজার আবেদন করতে হয়, এমন নজির পৃথিবীর কোথাও নেই।কর্মসূচীতে সভাপতিত্ব করছেন প্যানেল প্রত্যাশী নিবন্ধিত শিক্ষক সংগঠনের সভাপতি মো. আমির হোসেন। সঞ্চালনায় যুগ্ম সাধারণ সম্পাদক  সিরাজুল ইসলাম।  দেশের ৬৪টি জেলার দুই শতাধিক শিক্ষক অনশন কর্মসূচিতে অংশ গ্রহণ করেন।একাত্তর/এসএ
tags:রাজধানী, শিক্ষক, অনশন, নিয়োগ


25346
বিএম ডিপোতে আগুন: ডিএনএ টেস্টে মিললো ১৪ জনের পরিচয়
দেশযোগ
2022-07-07T21:49:55+06:00
চট্টগ্রামের সীতাকুন্ডে বিএম কনটেইনার ডিপোতে অগ্নিকাণ্ড ও বিস্ফোরণের ঘটনায় নিহত আরও ১৪ জনের মরদেহের পরিচয় ডিএনএর মাধ্যমে শনাক্ত করা হয়েছে বলে জানিয়েছে পুলিশের অপরাধ তদন্ত বিভাগ (সিআইডি)। বৃহস্পতিবার (৭ জুলাই) বিকেলে বিষয়টি নিশ্চিত করেছেন সিআইডির চট্টগ্রাম অঞ্চলের বিশেষ পুলিশ সুপার মুহাম্মদ শাহনেওয়াজ খালেদ বলেন, ‘বিএম ডিপোর নিখোঁজদের শনাক্ত করার জন্য আমরা ডিএনএ নমুনা সংগ্রহ করেছিলাম। এর মধ্যে ২৪ জন নিখোঁজের স্বজন আমাদের কাছে নমুনা দিয়েছেন। ১৪ জনের পরিচয় শনাক্ত করেছি। বাকিদের শনাক্ত করার কাজ চলছে।’চট্টগ্রামের সীতাকুন্ড থানার ভারপ্রাপ্ত কর্মকর্তা (ওসি) আবুল কালাম আজাদ বলেন, বিএম ডিপোর ঘটনায় পরিচয় শনাক্ত না হওয়া মরদেহ গুলো মেডিকেলের মর্গে রাখা ছিল। এর মধ্যে কয়েকজনের পরিচয় ডিএনএ পরীক্ষার মাধ্যমে শনাক্ত করা হয়েছে। যাদের ডিএন ম্যাচিং হয়েছে, এমন আটজনের পরিবারকে তাদের স্বজনদের মরদেহ নেওয়ার জন্য খবর দেওয়া হয়েছে। যাদের মরদেহ নিয়ে যেতে বলা হয়েছে, তারা হলেন: বিএম ডিপোর গাড়িচালক মোহাম্মদ আক্তার হোসেন, মনির হোসেন, মোস্তাক পরিবহনের গাড়িচালক আবুল হাশেম, শারমিন গ্রুপের গাড়িচালক বাবুল মিয়া, কাভার্ডভ্যানের হেলপার মোহাম্মদ সাকিব, বিএম ডিপোর ইলেকট্রিশিয়ান মো. রাসেল, গাড়িচালক মোহাম্মদ শাহজাহান ও ডিপোর আইসিডি সুপারভাইজার আবদুস সুবহান (রহমান)। পুলিশ সূত্রে জানা গেছে, বিস্ফোরণের ঘটনায় নিহত ৫১ জনের মধ্যে আগে ২৯ জনের মরদেহ হস্তান্তর করা হয়েছিল। নতুন এই ১৪ জনসহ এ পর্যন্ত ৪৩ জনের পরিচয় শনাক্ত হয়েছে। এর আগে, চট্টগ্রাম মেডিকেল কলেজ হাসপাতালের জরুরি বিভাগের সামনে বুথ বসিয়ে পুলিশের অপরাধ তদন্ত বিভাগের (সিআইডি) ফরেনসিক ল্যাবের টিম মরদেহের পরিচয় শনাক্ত করতে গত ৬ জুন থেকে ৯ জুন পর্যন্ত ডিএনএ নমুনা সংগ্রহ করেছিল।একাত্তর/জো 
tags:সিআইডি, সীতাকুন্ডে অগ্নিকাণ্ড, বিএম ডিপোতে বিস্ফোরণ, ডিএনএ টেস্টে পরিচয় শনাক্ত


25347
বাড়ি থেকে কিশোরী গৃহবধূর মরদেহ উদ্ধার, স্বামী পলাতক
দেশযোগ
2022-07-07T21:59:05+06:00
ময়মনসিংহের ভালুকায় স্বামীর বাড়ি থেকে এক কিশোরী গৃহবধুর মরদেহ উদ্ধার করা হয়েছে। ভালুকা মডেল থানা পুলিশ শুক্রবার (৭ জুলাই) সন্ধ্যায় উপজেলার মল্লিকবাড়ি ইউনিয়নের আখালীয়া গ্রাম থেকে ওই মরদেহটি উদ্ধার করে। নিহত ইসরাত জাহান মুনা (১৭) ওই গ্রামের স্বাধীন শিকদারের স্ত্রী। পরিবার সূত্রে জানা যায়, আখালীয়া গ্রামের হেলাল উদ্দিন শিকদারের ছেলে স্বাধীন শিকদার প্রায় তিন বছর আগে একই গ্রামের মো. রনি মিয়ার কিশোরী মেয়ে ইসরাত জাহান মুনাকে জোর করে বিয়ে করেন। বিয়ের পর থেকেই স্বামীর পরকীয়া সম্পর্ক থাকার সন্দেহে ওই দম্পতির মাঝে প্রায়ই ঝগড়া হতো বলে পরিবারের অভিযোগ। প্রতিবেশীরা জানান, বিকেলে বাড়িতে গিয়ে মুনাকে দেখতে না পেয়ে স্বাধীন শিকদারকে এ ব্যাপারে জিজ্ঞেস করলে তিনি বলেন, মুনা মারা গেছে। এরপর সেখান থেকে কৌশলে পালিয়ে যান তিনি। পরে খবর পেয়ে ভালুকা মডেল থানা পুলিশ সন্ধ্যায় স্বামীর বাড়ি থেকে মুনার লাশ উদ্ধার করে। ঘটনার পর মুনার শ্বশুরবাড়ির লোকজন গা ঢাকা দেয়।  নিহত মুনার বাবা মো. রনি মিয়ার অভিযোগ, তার মেয়েকে পরিকল্পিতভাবে হত্যা করা হয়েছে।আরও পড়ুন: অসাবধানতায় ওড়নায় ফাঁস লেগে টিকটকার কিশোরীর মৃত্যুভালুকা মডেল থানার ভারপ্রাপ্ত কর্মকর্তা (তদন্ত) জাহাঙ্গীর আলম জানান, খবর পেয়ে মরদেহ উদ্ধার করা হয়েছে। ময়নাতদন্তের জন্যে মরদেহ ময়মনসিংহ মেডিক্যাল কলেজ হাসপাতালের মর্গে পাঠানো হবে। তিনি জানান, ময়নাতদন্ত রিপোর্ট পাওয়ার পর বোঝা যাবে মুনার মুত্যুর ঘটনাটি হত্যা না আত্মহত্যা। একাত্তর/এসজে
tags:ময়মনসিংহ, মরদেহ উদ্ধার, গৃহবধূ, ভালুকা, কিশোরী


25348
হাঁসের বাচ্চা খেতে গিয়ে ধরা পড়লো বাচ্চা অজগর
দেশযোগ
2022-07-07T22:12:59+06:00
মোংলায় সুন্দরবন ইউনিয়নের গোড়াবুড়বুড়িয়া গ্রামে এবার হাঁসের খোপ থেকে অজগর উদ্ধার করেছে বনবিভাগ। বৃহস্পতিবার (৭ জুলাই) বিকেলে ফরিদ শেখের হাঁস-মুরগি রাখার খোপ (ছোট ঘর) থেকে এ অজগরটি উদ্ধার করে সুন্দরবনের অভ্যন্তরে ছেড়ে দেয়া হয়েছে।পূর্ব সুন্দরবন বিভাগের চাঁদপাই রেঞ্জের কাটাখালী টহল ফাঁড়ির ভারপ্রাপ্ত কর্মকর্তা মো. নজরুল ইসলাম জানান, বিকেল সাড়ে ৫টার দিকে খোপে ঢুকে হাঁসের বাচ্চা খেতে থাকে একটি অজগর সাপ। হাঁসের বাচ্চা ধরে ধরে খেতে দেখে ওই বাড়ীরসহ আশপাশের লোকজন জড়ো হয়ে সাপটিকে মেরে ফেলতে উদ্যত হয়। তিনি আরও জানান, খবর পেয়ে বনবিভাগের সদস্যরা সেখানে থেকে সাপটি উদ্ধার করে। উদ্ধার হওয়া অজগরটি লম্বায় প্রায় প্রায় ৪ ফুট। পরে সেটিকে কাটাখালী অফিস সংলগ্ন বনের মধ্যে ছেড়ে দেয়া হয়েছে বলেও জানান এই বন কর্মকর্তা।এর আগে, বুধবার দুপুরে একই গ্রামের একটি বসতঘর থেকে আরেকটি অজগর উদ্ধার করে বনবিভাগ। সেটিও বসতঘরে ঢুকে মুরগি ধরে খেয়ে ফেলে।একাত্তর/জো 
tags:মোংলা, সুন্দরবন, বনবিভাগ, চাঁদপাই রেঞ্জ, গোড়াবুড়বুড়িয়া, খোপ থেকে অজগর উদ্ধার


25349
লাল সিং চাড্ডা নিয়ে সমালোচনার মুখে আমির
আনন্দযোগ
2022-07-07T22:28:49+06:00
সম্প্রতি মুক্তির অপেক্ষায় থাকা 'লাল সিং চাড্ডা সিনেমা নিয়ে সমালোচনার মুখে পড়েছেন বলিউডের মিস্টার পারফেক্টশনিস্টি আমির খান। সিনেমায় আমিরের পাঞ্জাবি উচ্চারণের সমালোচনা করেছেন পাঞ্জাবি অভনেত্রী সরগুণ মেহতা। মুক্তির আগেই এমন বিতর্ক ছবিটিকে যেন আরও আলোচনায় নিয়ে এলো।অনেকে টুইটারে বলেছেন যে আমিরের পাঞ্চাবি উচ্চারণ বেশ ‘কৃত্রিম’ বলে মনে হচ্ছে। সারগুন মেহতা বলেন, ‘আমির আরও ভালো করতে পারতেন। আমির যদি খাঁটি পাঞ্জাবিতে কথা বলতেন, তাহলে কেউ বুঝতে পারত না। সুপারস্টার যদি পরবর্তীতে একটি বাংলা সিনেমা করে এবং খুব বেশি বাংলা শব্দ ব্যবহার করে, আমরা তা বুঝতে পারব না।’তিনি আরও বলেন, ‘আমির স্যার পাঞ্জাবি নন এবং তিনি একটি ভূমিকায় অভিনয় করেছেন মাত্র। অভিনেতাদের বহুমুখী ভূমিকায় কাজ করতে হয়। আমি বলতে পারি যে তিনি আরও ভাল করতে পারতেন। তবে সত্যিই কঠোর পরিশ্রম করেছেন সিনেমাটির জন্য।’ টম হ্যাংকস অভিনিত বিখ্যাত হলিউড সিনেমা ফরেস্ট গাম্প-এর হিন্দি রিমেক লাল সিং চাড্ডা। আলোচিত এ সিনেমাটি মুক্তি পাবে ১১ আগস্ট। একাত্তর/এসএ
tags:সিনেমা, আমির, লাল সিং


25350
জিম্বাবুয়ে সফরে যাবে না সাকিব
খেলা
2022-07-07T22:37:17+06:00
জিম্বাবুয়ে সফরে ওয়ানডে সিরিজটি সুপার লিগের অংশ নয়। এ কারণে সিনিয়র ক্রিকেটারদের বিশ্রাম দেওয়া ও অন্যদের বাজিয়ে দেখার পরিকল্পনা সাজিয়েছিল বিসিবি। তৃতীয় দফায় সাকিব আল হাসানকে টেস্ট অধিনায়ক ঘোষণার দিনই বিসিবি সভাপতি নাজমুল হাসান পাপন জানান, জিম্বাবুয়ে সফরে ছুটিতে থাকতে পারেন অভিজ্ঞ এই অলরাউন্ডার। তেমনই হতে যাচ্ছে। ওয়েস্ট ইন্ডিজ সফর থেকে দেশে ফেরার কদিন পর জিম্বাবুয়ে সফরে যাবে বাংলাদেশ। এই সফর থেকে ছুটি নিয়েছেন সাকিব। সাকিব ছুটি নিলেও দলের বাকি সিনিয়র ক্রিকেটাররা জিম্বাবুয়ে সফরে যেতে ইচ্ছুক বলে জানিয়েছেন বিসিবির ক্রিকেট পরিচালনা বিভাগের চেয়ারম্যান জালাল ইউনুস। সাকিবকে ছাড়া সেরা ক্রিকেটারদের নিয়েই সফরের জন্য দল গড়া হবে বলে জানান তিনি। ওয়েস্ট ইন্ডিজ সফর থেকে দেশে ফিরে সপ্তাহ খানেক বিশ্রামে থাকার সময় পাবে বাংলাদেশ। এরপর আগামী ২৭ জুলাই জিম্বাবুয়ে পৌঁছানোর কথা বাংলাদেশ দলের। এই সফরে জিম্বাবুয়ের বিপক্ষে তিনটি করে ওয়ানডে ও টি-টোয়েন্টি খেলবে তারা। সফরের সূচি এখনও প্রকাশ করা হয়নি। তবে খসড়া সূচি অনুযায়ী, আগামী ২৮ জুলাই ওয়ানডে সিরিজ শুরু হওয়ার কথা। ওয়ানডে সিরিজটি সুপার লিগের অংশ নয়। এ কারণে সিনিয়র ক্রিকেটারদের বিশ্রাম দেওয়া ও অন্যদের বাজিয়ে দেখার পরিকল্পনা সাজিয়েছিল বিসিবি। কিন্তু শেষ পর্যন্ত তেমন হচ্ছে না। পূর্ণ শক্তির দলই পাঠানো হবে জিম্বাবুয়ে সফরে। বৃহস্পতিবার জালাল ইউনুস বলেন, 'সিনিয়র খেলোয়াড়দের বেশিরভাগকেই পাওয়া যাবে। তারা সবাই খেলতে চায়। সিনিয়র মানে যারা খেলে, সবাই-ই তো সিনিয়র, কয়েকজন ছাড়া এখন তো সিনিয়ররাই খেলছে। তারা জানিয়েছে, তারা অ্যাভেইলেবল।'সাকিবের ছুটির ব্যাপারে জানিয়ে ক্রিকেট পরিচালনা বিভাগের চেয়ারম্যান আরও বলেন, 'সাকিব যাচ্ছে না, এটা আগেই আমাদের জানিয়েছে। আজ নির্বাচকদের সাথে আমরা বসেছিলাম। তারা একটা দল চূড়ান্ত করছেন। যে দল এখন আছে, তাদের সবাই থাকছে। জিম্বাবুয়েতে পূর্ণ শক্তির দল যাবে।'শক্তিতে জিম্বাবুয়ের চেয়ে এগিয়ে বাংলাদেশ। গত বছরও সেখান থেকে ৩-০ ব্যবধানে সিরিজ জিতে এসেছে তামিম ইকবালের দল। এরপর জিম্বাবুয়ের বিপক্ষে পূর্ণ শক্তির দল খেলানোর কারণ ব্যাখ্যায় জালাল ইউনুস বলেন, 'হয়ত পয়েন্টের খেলা নয়, চ্যাম্পিয়নশিপ বা সুপার লিগ নয়। কিন্তু সিরিজটি গুরুত্বপূর্ণ।''এ জন্য আমরা গুরুত্বের সাথে নিচ্ছি, আমরা যাতে ভালো পারফরম্যান্স করতে পারি। অনেকে বলছিল দ্বিতীয় সারির দল… (পাঠাতে)। দ্বিতীয় সারির দল যাচ্ছে না, আমরা শক্ত বাংলাদেশ দল পাঠাতে চাই ' যোগ করেন জালাল ইউনুস। একাত্তর/এসএ
tags:ক্রিকেট, জিম্বাবুয়ে, সাকিব


25351
ব্যান্ডের সাবেক গিটারিস্টের নামে থানায় ডায়রি করলো 'চিরকুট'
আনন্দযোগ
2022-07-07T22:55:31+06:00
জনপ্রিয় ব্যান্ডদল চিরকুটে এক সময় বেইজ গিটারিস্ট ছিলেন দিদার হাসান। তবে বর্তমানে আর দলটির সঙ্গে তার কোনো সম্পর্ক নেই। সম্প্রতি দিদার হাসানের অস্বাভাবিক আচার-ব্যবহারের কারণে তার নামে থানায় সাধারণ ডায়েরি (জিডি) করেছে ব্যান্ডটি।বৃহস্পতিবার (০৭ জুলাই) চিরকুট ব্যান্ডের অফিশিয়াল ফেসবুক পেজে একটি বিবৃতি দিয়ে বিষয়টি জানানো হয়েছে। যেখানে দিদার হাসানের বিষয়ে বিস্তারিত তুলে ধরা হয়।  ‘চিরকুট’ ওই বিবৃতিতে জানায়, ‘সবার সদয় অবগতির জন্য জানাচ্ছি যে, দিদার হাসান চিরকুট-এর বর্তমান সদস্য নন। তিনি আগে বেশ কিছু বছর আমাদের সঙ্গে বেইজ গিটার বাজাতেন। প্রায় সাড়ে ৪ বছর আগে তার কিছু আচরণগত সমস্যা বুঝতে পেরে আমরা বিভিন্ন মাধ্যমে খোঁজ নেই এবং জানতে পারি, তিনি তীব্রভাবে মাদকাসক্ত হয়ে পড়েছেন। ’‘চিরকুট’র পক্ষ থেকে দিদারের চিকিৎসার ব্যবস্থা করা হয় জানিয়ে সেখানে বলা হয়েছে, ‘আমরা চিরকুট-এর সদস্যরা নিজ উদ্যোগে তার পরিবারের সঙ্গে নিয়মিত আলোচনা সাপেক্ষে তার চিকিৎসা ও সুস্থতার জন্য বারবার বিভিন্ন ধরনের সহযোগিতা করার উদ্যোগ নিয়েছি। এরপর তার পরিবারের সহায়তায় তিনি নিয়মিত সময়ে রিহ্যাবে থেকেছেন। তাকে সঠিক পথে আনার চেষ্টার কারণে আমরা নিজেরাও নানা সময় ব্যক্তিগতভাবে লাঞ্ছনার শিকার হয়েছি। তবুও তার কোনো উন্নতি না হওয়ায় আমরা তার সঙ্গে দূরত্ব রাখতে বাধ্য হই। ’ দিদারের বর্তমান অবস্থার বিষয়ে বিবৃতিতে জানানো হয়, ‘হঠাৎ আমরা জানতে পারি, বুধবার (০৬ জুলাই) রাতে তিনি রিহ্যাব থেকে বাসায় ফিরেছেন। এরপর ব্যান্ডের সদস্যদের সঙ্গে তীব্র আপত্তিকর ভাষায় কথা বলেন। এরপর আজ জানতে পারি সামাজিকমাধ্যমে ইন্ডাস্ট্রির বিভিন্ন নারী শিল্পী এবং ব্যক্তিকে ফেসবুক ইনবক্সে আপত্তিকর ভাষায় আক্রমণ করেন। এ বিষয়ে সঙ্গীতশিল্পী নন্দিতা তার ব্যক্তিগত ফেসবুক প্রোফাইলে দিদারের পাঠানো আপত্তিকর মেসেজের কিছু স্ক্রিনশটও পোস্ট করেছেন। ’এ ঘটনার পর আবারো নাকি দিদারের নামে জিডি করেছে ‘চিরকুট’। বিবৃতিতে এ বিষয়ে বলা হয়েছে, ‘গত (বুধবার) রাত থেকে চিরকুট ব্যান্ডের সদস্যদের কাছে তার ব্যাপারে এরকম আরো নানান অভিযোগ এসেছে। চিরকুট ইতোমধ্যেই থানায় একটি জিডি করেছে। ’সবাইকে সতর্ক করে ব্যান্ডটি বিবৃতিতে আরো বলেছে, ‘সবার প্রতি অনুরোধ, তার (দিদার) কাছ থেকে কোনো আপত্তিকর বা আক্রমণাত্মক মেসেজ পেলে, এ ব্যাপারে আইনশৃঙ্খলা বাহিনীর দ্বারস্থ হোন। পুরো বিষয়টিতে আমরা ভীষণভাবে মর্মাহত। আর সবকিছুর পরেও আমরা তার দ্রুত আরোগ্য কামনা করছি। ’একাত্তর/এসএ
tags:চিরকুট, ব্যান্ড, ডায়রি


25352
মোটরসাইকেলে পদ্মা সেতু পাড়ি দিয়ে যুবক আটক
দেশযোগ
2022-07-07T23:20:48+06:00
নিষেধাজ্ঞা অমান্য করে মোটরসাইকেল নিয়ে পদ্মা সেতু পাড়ি দেওয়ায় এক যুবককে আটক করেছে সেতুর সেনাবাহিনীর টহল দল। এ সময় তার মোটরসাইকেলটিও জব্দ করা হয়েছে।বৃহস্পতিবার (৭ জুলাই) দুপুরে পদ্মা সেতুর জাজিরাপ্রান্ত দিয়ে নামার সময় সেনাবাহিনীর টহল দলের সদস্যদের হাতে আটক হন তিনি। জানা গেছে, আটক খালেদ মাহমুদ (২০) নড়াইল জেলার নরাগাতি থানার পানিপাড়া গ্রামের গোলাম মোস্তফার ছেলে। আটকের পর তাকে পদ্মা দক্ষিণ থানায় হস্তান্তর করা হয়েছে।পুলিশ জানায়, পদ্মা সেতুর মাওয়াপ্রান্তে একটি যাত্রীবাহী বাসের পেছনে পেছনে টোল না দিয়েই মোটরসাইকেল নিয়ে সেতুতে উঠে পড়েন তিনি। সেতু পার হয়ে জাজিরাপ্রান্ত দিয়ে নামার সময় সেনাবাহিনীর টহল দলের সদস্যদের নজরে এলে তাকে আটক করেন সেনাসদস্যরা।পরে জাজিরা উপজেলা নির্বাহী কর্মকর্তা (ইউএনও) ও নির্বাহী ম্যাজিস্ট্রেট মো. কামরুল হাসান সোহেল মোবাইল কোর্ট করে এক হাজার টাকা জরিমানা করেন আটককৃত ওই যুবকের। তাকে এরপর তার বাবার জিম্মায় তাকে ছেড়ে দেয়া হয়।পদ্মা দক্ষিণ থানার ভারপ্রাপ্ত কর্মকর্তা (ওসি) মোহাম্মদ মোস্তাফিজুর রহমান জানান, সেনাবাহিনীর সদস্যরা একটি মোটরসাইকেলসহ খালেদ মাহফুজকে থানায় হস্তান্তর করলে তাকে আটক রাখা হয়। পরে উপজেলা নির্বাহী কর্মকর্তা এসে মোবাইল কোর্ট করে তার জরিমানা শেষে পরিবারের কাছে হস্তান্তর করেন। একাত্তর/জো
tags:পদ্মা সেতু, মোটরসাইকেল, নিষেধাজ্ঞা অমান্য, যুবক আটক, সেনাবাহিনীর টহল দল


25353
আজ পবিত্র হজ
বিশ্বযোগ
2022-07-08T08:58:45+06:00
হজের মূল আনুষ্ঠানিকতার মধ্যে একটি হলো হাজিদের আরাফার ময়দানে অবস্থান করা। দিনটিকে হজের দিনও বলা হয়। আরাফার দিনটি হলো জিলহজ মাসের নবম দিন, যা চলতি বছর ৮ জুলাই পালিত হচ্ছে।আজ সারা বিশ্ব থেকে ১০ লাখ মুসলমান ঐতিহাসিক আরাফাতের ময়দানে সমবেত হচ্ছেন। তাদের কণ্ঠে 'লাব্বাইক, আল্লাহুম্মা লাব্বাইক, লাব্বাইকা লা শারিকা লাকা লাব্বাইক, ইন্নাল হামদা ওয়ান্নি’মাতা লাকা ওয়ালমুক' ধ্বনিত হচ্ছে।জিলহজ মাসের প্রথম ১০ দিন হলো পুরো ইসলামী বছরের শ্রেষ্ঠ দিন। রাসুল (সাঃ) বলেছেন, 'জিলহজের এই (প্রথম) দশদিনের চেয়ে মহান এবং আল্লাহর কাছে প্রিয় আর কোনো দিন নেই।'৯ জিলহজ তীর্থযাত্রীরা আরাফাতের ময়দানে অবস্থান করবেন। এখানে তারা জুহর ও আসরের নামাজ আদায় করবেন এবং সারা দিন দু'আ করে কাটাবেন। তারা কিবলামুখী হয়ে সূর্যাস্ত পর্যন্ত দাঁড়িয়ে তাদের পাপের জন্য ক্ষমা প্রার্থনা করবে। এ দিন আল্লাহ সবচেয়ে বেশি মানুষকে ক্ষমা করেন। এ বছর আরাফার মসজিদে নামিরা থেকে হজের খুতবা দেবেন শায়খ ড. মোহাম্মদ বিন আবদুল করিম আল ঈসা। হজযাত্রীরা সূর্যাস্তের সময় আরাফাত থেকে রওনা হবেন এবং মুজদালিফায় যাত্রা করবেন। সেখানে তারা মাগরিব ও এশার নামাজ পড়বেন।করোনভাইরাস মহামারিজনিত বিধিনিষেধের কারণে দুই বছর সংখ্যা হ্রাসের পরে এবার বিদেশ থেকে সাড়ে আট লাখসহ মোট ১০ লাখ পূর্ণ ডোজ টিকাপ্রাপ্ত মুসলমান নিয়ে হজ অনুষ্ঠিত হচ্ছে। বুধবার (৬ জুন) লাখ লাখ মুসলমান ইসলামের পবিত্রতম স্থান মক্কার গ্র্যান্ড মসজিদে কাবা শরীফ প্রদক্ষিণ (তাওয়াফ) করেন। বৃহস্পতিবার হজযাত্রীরা আরাফার ময়দানে মূল অনুষ্ঠানের আগে গ্র্যান্ড মসজিদ থেকে প্রায় ৫ কিলোমিটার দূরে মিনায় অবস্থান করেন।হজযাত্রীদের স্বাস্থ্য ও নিরাপত্তা নিশ্চিত করতে ব্যাপক কর্মযজ্ঞ সম্পন্ন করেছে সৌদি কর্তৃপক্ষ। হজযাত্রীদের জন্য মক্কা ও মদিনায় ২৩টি হাসপাতাল এবং ১৪৭টি স্বাস্থ্যকেন্দ্র প্রস্তুত করেছে সৌদি স্বাস্থ্য মন্ত্রণালয়।এ ছাড়া মিনায় হজযাত্রীদের চিকিৎসার জন্য চারটি হাসপাতাল ও ২৬টি স্বাস্থ্যকেন্দ্র প্রস্তুত রয়েছে। রোগীদের নিবিড় পরিচর্যার জন্য এক হাজারেরও বেশি শয্যা রয়েছে এবং বিশেষ করে হিটস্ট্রোক করা রোগীদের জন্য ২০০টিরও বেশি শয্যা রয়েছে। একই সঙ্গে ২৫ হাজারেরও বেশি স্বাস্থ্যকর্মী কেউ অসুস্থ হওয়ার সঙ্গে সঙ্গে সেবা দেওয়ার জন্য প্রস্তুত রয়েছে।২০১৯ সালে সারাবিশ্ব থেকে প্রায় ২৫ লাখ মুসলমান হজে অংশ নিয়েছিলেন। কিন্তু এরপরে মহামারি সংখ্যা হ্রাস করতে বাধ্য করেছিল।২০২১ সালে মাত্র ৬০ হাজার সম্পূর্ণ টিকাপ্রাপ্ত সৌদির বাসিন্দা হজে অংশ নিয়েছিল, যা ২০২০ সালে ছিল মাত্র কয়েক হাজার।একাত্তর/এআর
tags:হজ, মুসলমান


25354
ঢাকা-টাঙ্গাইল মহাসড়কে ১৮ কিলোমিটার যানজট
দেশযোগ
2022-07-08T09:01:10+06:00
ঈদ যাত্রার শেষ সময়ে ঢাকা-টাঙ্গাইল-বঙ্গবন্ধু সেতু মহাসড়কে ঘরমুখো মানুষ ও যানবাহনের চাপ বেড়েছে। শুক্রবার (৮ জুলাই) ভোর থেকে বঙ্গবন্ধু সেতুর পূর্ব পাড় থেকে সদর উপজেলার রসুলপুর পর্যন্ত এ যানজটের সৃষ্টি হয়।গতকাল বৃহস্পতিবার (৭ জুলাই) মধ্যরাতে বঙ্গবন্ধু সেতুর ১৮ নম্বর পিলারের কাছে দুর্ঘটনার কারণে যানচলাচল বন্ধ ও গাড়ির চাপ বেড়ে যাওয়ায় এমন যানজট তৈরি হয়েছে। যানজটের কারণে ঘরমুখো মানুষ বিশেষ করে নারী ও শিশুরা বিপাকে পড়েছেন। গন্তব্যে যেতে অনেক সময় লাগছে। সড়কে আটকে রয়েছে গরুবাহী অনেক ট্রাক।উত্তরাঞ্চল থেকে ছেড়ে আসা ঢাকাগামী যানবাহন বঙ্গবন্ধু সেতু পূর্ব পাড় থেকে ভূঞাপুর হয়ে এলেঙ্গা লিংকরোড দিয়ে ধীরগতিতে চলাচল করছে।জোকারচর এলাকায় আটকে থাকা পাবনাগামী বাসচালক রাসেল মিয়া বলেন, সড়কে প্রচুর গাড়ি। ৫ কিলোমিটার আসতে এক ঘণ্টা সময় লেগেছে।জুই নামের একজন নারী যাত্রী বলেন, পরিবারের সঙ্গে ঈদ করতে পাবনা যাচ্ছি। যানজটে আটকে থেকে আমার তিন বছরের মেয়ের খুব কষ্ট হচ্ছে। তা দেখে আমারও খুব খারাপ লাগছে।এলেঙ্গা হাইওয়ে পুলিশ ফাঁড়ির ইনচার্জ মো.আতাউর রহমান জানান, বঙ্গবন্ধু সেতুর উপর দুর্ঘটনা ও রাতে গাড়ির চাপ বেড়ে যাওয়ায় গাড়ির দীর্ঘ সারির সৃষ্টি হয়েছে। তবে যানবাহন যানচলাচল করছে। সড়কের বিভিন্ন পয়েন্টে পুলিশ নিরলসভাবে কাজ করে যাচ্ছে।একাত্তর/এআর
tags:ঢাকা, টাঙ্গাইল, যানজট, মহাসড়ক, কিলোমিটার


25355
রাণীনগরে মাদক মামলার সাজাপ্রাপ্ত আসামি গ্রেপ্তার
দেশযোগ
2022-07-08T09:05:05+06:00
নওগাঁর রাণীনগরে অভিযান চালিয়ে মাদক মামলায় ছয় মাসের সাজাপ্রাপ্ত এক আসামিকে গ্রেপ্তার করেছে থানা পুলিশ। বৃহস্পতিবার (৭ জুলাই) দিবাগত গভীর রাতে নিজ বাড়ি থেকে তাকে গ্রেপ্তার করা হয়।গ্রেপ্তারকৃত রহিদুল ইসলাম (৪৫) উপজেলার বড়গাছা ইউনিয়নের ভাটকৈ গ্রামের বাহের আলীর ছেলে।রাণীনগর থানার ভারপ্রাপ্ত কর্মকর্তা (ওসি) আবুল কালাম আজাদ জানান, রহিদুল ইসলামের বিরুদ্ধে ২০১৯ সালে রাণীনগর থানায় মাদকদ্রব্য নিয়ন্ত্রণ আইনে একটি মাদক মামলা হয়। ওই মামলায় চলতি বছরের পহেলা জুন বিজ্ঞ আদালত রহিদুল ইসলামকে ছয় মাসের বিনাশ্রম কারাদণ্ড এবং এক হাজার টাকা অর্থদণ্ড প্রদান করেন আদালত। সাজার পর থেকে পলাতক ছিলেন রহিদুল। ওসি জানান, গোপন সংবাদের ভিত্তিতে পুলিশ গত রাত আড়াইটার দিকে অভিযান চালিয়ে নিজ বাড়ি থেকে তাকে গ্রেপ্তার করে। শুক্রবার (৮ জুলাই) সকালে রহিদুলকে আদালতে প্রেরণ করা হয়েছে।একাত্তর/জো 
tags:রাণীনগর, মাদক মামলা, সাজাপ্রাপ্ত আসামি গ্রেপ্তার, বড়গাছা ইউনিয়ন, ভাটকৈ গ্রাম


25356
নোয়াখালীতে অস্ত্র ও গুলিসহ তিন সন্ত্রাসী আটক
দেশযোগ
2022-07-08T09:31:28+06:00
নোয়াখালীর  সোনাইমুড়ী উপজেলায় একটি দেশীয় তৈরি বন্দুকসহ তিন সন্ত্রাসীকে আটক করেছে পুলিশ। আটককৃতরা হলেন, উপজেলার নবগ্রামের মনির আহমেদের ছেলে মোয়াজ্জেম হোসেন খোকন (২৬), সরকামতা গ্রামের নূর হোসেনের ছেলে আবু নাসের সজীব (২৪) এবং পালপাড়া গ্রামের শাহজাহানের ছেলে আমিনুল ইসলাম শাওন (২১)। শুক্রবার (৮ জুলাই) দুপুরের দিকে আটককৃত আসামিদের নোয়াখালী চীফ জুডিশিয়াল ম্যাজিস্ট্রেট আদালতে সোপর্দ করা হবে।  এর আগে  বৃহস্পতিবার রাত সাড়ে নয়টার দিকে উপজেলার নবগ্রাম থেকে তাদেরকে আটক করা হয়।সোনাইমুড়ী থানার ভারপ্রাপ্ত কর্মকর্তা (ওসি) হারুন অর রশিদ এসব তথ্য নিশ্চিত করে বলেন, গোপন সংবাদের ভিত্তিতে সোনাইমুড়ী উপজেলার নবগ্রাম ডেগা হাজীর বাড়ির সামনে অভিযান চালিয়ে একটি দেশীয় একনলা বন্দুকসহ তিন অস্ত্রধারীকে আটক করা হয়। শুক্রবার দুপুরের দিকে আটককৃত আসামিকের অস্ত্র মামলায় গ্রেফতার দেখিয়ে নোয়াখালী চীফ জুডিশিয়াল ম্যাজিস্ট্রেট আদালতে সোপর্দ করা হবে। একাত্তর/এআর
tags:নোয়াখালী


25357
ট্রাকের ধাক্কায় দুই অটোরিকশা যাত্রী নিহত
দেশযোগ
2022-07-08T09:34:49+06:00
ফরিদপুরের মধুখালীতে ট্রাকের ধাক্কায় অটোরিকশায় থাকা ২ যাত্রীর প্রাণহানি হয়েছে। এতে আহত হয়েছেন আরও ২ জন।বৃহস্পতিবার (৭ জুলাই) রাত সাড়ে ১০টার দিকে ঢাকা-খুলনা মহাসড়কের মধুখালী উপজেলার আড়কান্দি নামক এলাকায় এ দুর্ঘটনা ঘটে। প্রাথমিকভাবে নিহত দুই ব্যক্তির নাম-পরিচয় জানা সম্ভব হয়নি। প্রত্যক্ষদর্শীরা জানান, যশোর থেকে ছেড়ে আসা ঢাকাগামী একটি মাছবাহী ট্রাক ঢাকা-খুলনা মহাসড়কের মধুখালী উপজেলার আড়কান্দি এলাকায় একটি সিএনজিচালিত অটোরিকশাকে পেছন থেকে ধাক্কা দেয়। অটোরিকশাটি সড়কে উল্টে গিয়ে আগুন ধরে যায়। এতে ঘটনাস্থলেই একজন নিহত হন এবং গুরুতর আহত অপরজনকে উদ্ধার করে উপজেলা স্বাস্থ্য কমপ্লেক্সে নেয়ার পর তিনিও মারা যান। এ ঘটনার সত্যতা নিশ্চিত করেন ফরিদপুরের করিমপুর হাইওয়ে থানার ভারপ্রাপ্ত কর্মকর্তা (ওসি) কংকন কুমার বিশ্বাস। একাত্তর/এআর
tags:নিহত, অটোরিকশা, যাত্রী


25358
বাগেরহাটে ২৫ কেজি গাঁজাসহ মা-ছেলে আটক
দেশযোগ
2022-07-08T09:46:33+06:00
বাগেরহাটের মোল্লাহাট থেকে ২৫ কেজি গাঁজাসহ মাদক কারবারি সিন্ডিকেট সদস্য মা-ছেলেকে আটক করেছে পুলিশ। বৃহস্পতিবার (৭ জুলাই) সন্ধ্যায় উপজেলার উদয়পুর গোলারচক গ্রামে অভিযান চালিয়ে তাদের আটক করে। জানা গেছে, আটককৃতরা হলেন বাগেরহাট জেলার মোল্লাহাট উপজেলার উদয়পুর গোলারচক গ্রামের ওবায়দুল শেখের স্ত্রী সামছুন্নার বেগম (৪৫) এবং তার ছেলে রমজান শেখ (২২)। তাদের বিরুদ্ধে মাদক নিয়ন্ত্রণ আইনে মামলা দায়ের করা হয়েছে।পুলিশ জানায়, গোপন সংবাদের ভিত্তিতে পুলিশ মাদক কারবারি হিসেবে পরিচিতদের ওই বাড়িতে অভিযান চালিয়ে গাঁজার কারবারের সাথে যুক্ত মা ও ছেলেকে আটক করা হয়। পরে তাদের তথ্যানুযায়ী ধানের গোলার মধ্যে লুকিয়ে রাখা প্লাস্টিকের বস্তায় ভরা ২৫ কেজি গাঁজা উদ্ধার করা হয়। তবে এ অভিযানের সময় সিন্ডিকেটের অপর সদস্যরা পালিয়ে যায় বলেও জানায় পুলিশ। মোল্লাহাট থানার ভারপ্রাপ্ত কর্মকর্তা (ওসি) সোমেন দাশ জানান, ১০ থেকে ১২ জনের একটি সিন্ডিকেট দীর্ঘদিন ধরে গাঁজার কারবার করে আসছে। তারা কুমিল্লা থেকে ওই গাঁজা এনে সিন্ডিকেটের মাধ্যমে একের পর এক হাতবদল করে বাগেরহাটসহ গোপালগঞ্জ, খুলনা ও নড়াইল জেলার বিভিন্ন উপজেলার পার্টির কাছে সরবরাহ করে। এদের বিরুদ্ধে বেশ কয়েকটি মাদকের মামলা রয়েছে। সিন্ডিকেটের অপর সদস্যদের ধরতে পুলিশ চেষ্টা চালাচ্ছে বলেও ওসি জানান। 
tags:বাগেরহাট, মোল্লাহাট, গাঁজাসহ আটক, মাদক কারবারি সিন্ডিকেট, মা-ছেলেক আটক, উদয়পুর গোলারচক


25359
জাপানের সাবেক প্রধানমন্ত্রী শিনজো আবে গুলিবিদ্ধ
বিশ্বযোগ
2022-07-08T09:46:35+06:00
জাপানের সাবেক প্রধানমন্ত্রী শিনজো আবে গুলিবিদ্ধ হয়েছেন। এ ঘটনায় সন্দেহভাজন এক হামলাকারীকে আটক করেছে পুলিশ। তাকে জিজ্ঞাসাবাদ করা হচ্ছে। শুক্রবার (৮ জুলাই) জাপানের পশ্চিমাঞ্চলীয় নারা শহরে এই ঘটনা ঘটে বলে জানিয়েছে জাপানি সংবাদমাধ্যম এনএইচকে।প্রতিবেদনে বলা হয়েছে, জাপানের নারা শহরে বক্তৃতার সময় দেশটির সাবেক প্রধানমন্ত্রী শিনজো আবে ঢলে পড়েন। তিনি গুলিবিদ্ধ হয়ে আহত হয়ে থাকতে পারেন। পরে তাকে হাসপাতালে নেয়া হয়।এতে আরো বলা হয়েছে, ঘটনাস্থলে উপস্থিত সংবাদমাধ্যম এনএইচকে’র একজন প্রতিবেদক বন্দুক থেকে গুলিবর্ষণের মতো শব্দ শুনেছেন এবং এরপরই সাবেক প্রধানমন্ত্রী আবের শরীর থেকে রক্তপাত হতে দেখেছেন।স্থানীয় সংবাদমাধ্যমের সূত্রে বার্তা সংস্থা এএফপির খবরে বলা হয়েছে, দমকল বিভাগ বলেছে, শিনজো আবের সম্ভবত ‘কার্ডিও রেসপিরেটরি অ্যারেস্ট’ হয়েছে। সাধারণত চিকিৎসক আনুষ্ঠানিকভাবে কাউকে মৃত ঘোষণার আগে এই শব্দটি ব্যবহার করা হয় জাপানে। একাত্তর/এআর
tags:জাপান, সাবেক প্রধানমন্ত্রী, শিনজো আবে


25360
করোনা শনাক্তের শীর্ষে ফ্রান্স, মৃত্যুতে যুক্তরাষ্ট্র
বিশ্বযোগ
2022-07-08T09:49:27+06:00
সারাবিশ্বে গত ২৪ ঘণ্টায় করোনায় এক হাজার ৫৯৪ জন মারা গেছেন। এতে মোট মারা গেছেন ছয় কোটি ৩৬ লাখ ৮ হাজার ৭৭০ জন। এ সময়ে শনাক্ত হলেন ৮ লাখ ৭ হাজার ৭৬২ জন। এ নিয়ে মোট শনাক্ত ৫৫ কোটি ৮৪ লাখ ৩৩ হাজার ৫৬২ জন। একই সময়ে করোনা থেকে সুস্থ হলেন ৫ লাখ ৩৯ হাজার ৮১৫ জন। মোট সুস্থ রোগী ৫৩ কোটি ১৯ লাখ ৮৫ হাজার ৯৫৭ জন।শুক্রবার সকালে আন্তর্জাতিক পরিসংখ্যান বিষয়ক ওয়েবসাইট ওয়ার্ল্ডোমিটারস থেকে এসব তথ্য পাওয়া গেছে।গত ২৪ ঘণ্টায় ফ্রান্সে সবচেয়ে বেশি করোনা রোগী শনাক্ত হয়েছে। আর দৈনিক মৃত্যুতে শীর্ষে আছে যুক্তরাষ্ট্র। মৃত্যুর তালিকায় যুক্তরাষ্ট্রের পর ব্রাজিল, তাইওয়ান, কানাডা, ইতালি, ফ্রান্স রয়েছে।গত একদিনে ফ্রান্সে করোনায় সংক্রমিত হলেন এক লাখ ৬১ হাজার ২৬৫ জন এবং মারা গেছেন ৮৯ জন। দেশটিতে মোট শনাক্ত ৩ কোটি ১৯ লাখ ৭৪ হাজার ৬০৭ জন এবং মারা গেছেন এক লাখ ৪৯ হাজার ৯৪৩ জন। এছাড়া মোট সুস্থ হলেন ২ কোটি ৯৯ লাখ ২৯ হাজার ৬০৪ জন।করোনা শনাক্তের দিক থেকে তৃতীয় ও মৃত্যুর তালিকায় দ্বিতীয় স্থানে থাকা ব্রাজিলে একদিনে মারা গেছেন ২০৭ জন এবং সংক্রমিত হলেন ৭৩ হাজার ৩৬৫ জন। দেশটিতে মোট শনাক্ত ৩ কোটি ২৭ লাখ ৬১ হাজার ৪৫ জন এবং মারা গেছেন ৬ লাখ ৭৩ হাজার ১২৬ জন।গত ২৪ ঘণ্টায় যুক্তরাষ্ট্রে শনাক্ত ৯১ হাজার ৪৭২ জন এবং মারা গেছেন ৩২০ জন। দেশটিতে এখন পর্যন্ত সংক্রমিত ৮ কোটি ৯ কোটি ৬৫ হাজার ১৬৫ জন এবং মারা গেছেন ১০ লাখ ৪৫ হাজার ৮০ জন। এছাড়া মোট সুস্থ  ৮ কোটি ৫৬ লাখ ২৪ হাজার ৯৮২ জন।ইতালিতে একদিনে শনাক্ত হয়েছেন এক লাখ ৭ হাজার ২৪০ জন এবং মারা গেছেন ৯৪ জন। দেশটিতে মোট শনাক্ত এক কোটি ৯১ লাখ ৫৭ হাজার ১৭৪ জন এবং মারা গেছেন এক লাখ ৬৮ হাজার ৮৬৪ জন। সুস্থ হয়েছেন এক কোটি ৭৭ লাখ ৮৯ হাজার ৬১৩ জন।করোনা শনাক্তে দ্বিতীয় ও মৃত্যু তালিকায় তৃতীয় স্থানে থাকা ভারতে একদিনে সংক্রমিত ১৮ হাজার ৪১৮ জন। দেশটিতে এ পর্যন্ত মোট শনাক্ত ৪ কোটি ৩৫ লাখ ৮৭ হাজার ৩০২ জন এবং মারা গেছেন ৫ লাখ ২৫ হাজার ৩০৫ জন।উল্লেখ্য, ২০১৯ সালের ডিসেম্বরে চীনের উহানে প্রথম করোনা রোগী শনাক্ত হয়। এরপর ২০২০ সালের ১১ মার্চ করোনাকে ‘বৈশ্বিক মহামারি’ হিসেবে ঘোষণা করে বিশ্ব স্বাস্থ্য সংস্থা।একাত্তর/এআর
tags:প্রধান সংবাদ, করোনা ভাইরাস, করোনা, করোনাভাইরাস, মৃত্যু, উপসর্গ


25361
এবার পদ্মাসেতুর ডিভাইডারে প্রাইভেটকারের ধাক্কা
দেশযোগ
2022-07-08T09:53:16+06:00
পদ্মাসেতুর মাওয়া প্রান্তের টোলপ্লাজার সামনে দুর্ঘটনার শিকার হয়েছে দক্ষিণবঙ্গগামী একটি প্রাইভেটকার। এবার নিয়ন্ত্রণ হারিয়ে প্রাইভেটকারটি রোড ডিভাইডারের ওপর উঠে যায়। এতে প্রাইভেটকারের তিন আরোহী আহত হয়েছেন। বৃহস্পতিবার (৭ জুলাই) রাত ৮টার দিকে এই দুর্ঘটনা ঘটে।হাসাঁড়া হাইওয়ে পুলিশের উপ পরিদর্শক উৎপল দাশ জানান, প্রাইভেটকারটি ঢাকা থেকে পদ্মাসেতু হয়ে দক্ষিণবঙ্গের দিকে যাওয়ার পথে পদ্মাসেতুর মাওয়া প্রান্তের টোল প্লাজার সামনে নিয়ন্ত্রণ হারিয়ে রোড ডিভাইডারের ওপর উঠে যায়।তিনি আরও জানান, এই ঘটনায় দুজন আহত হয়েছেন। তাদের উদ্ধার করে শ্রীনগর স্বাস্থ্য কমপ্লেক্সে পাঠানো হয়েছে।মুন্সিগঞ্জ ট্রাফিক পুলিশের পরিদর্শক বজলুর রহমান জানান, গতকাল পদ্মাসেতুর টোল প্লাজার সামনে এই রকম দুর্ঘটনা ঘটেছিল। আজও একই জায়গায় একটি প্রাইভেটকার নিয়ন্ত্রণ হারিয়ে ডিভাইডারের ওপর উঠে গেল।তিনি জানিয়েছেন, তাৎক্ষণিকভাবে আহত দুজনের নাম পরিচয় জানা যায়নি। এখন রেকার দিয়ে প্রাইভেটকারটি সরিয়ে নেওয়া হচ্ছে। যান চলাচল স্বাভাবিক রয়েছে।একাত্তর/এআর
tags:প্রাইভেটকার, পদ্মাসেতু


25362
খ্যতিমান অভিনেত্রী শর্মিলী আহমেদ মারা গেছেন
আনন্দযোগ
2022-07-08T10:42:19+06:00
ঢাকাই সিনেমার জনপ্রিয় অভিনেত্রী শর্মিলী আহমেদ মারা গেছেন। মৃত্যুর সময় তার বয়স হয়েছিলো ৭৫ বছর। শুক্রবার (৮ জুলাই) ভোরে তিনি রাজধানীর উত্তরায় নিজ বাসায় মৃত্যুবরণ করেন। গণমাধ্যমকে শর্মিলী আহমেদের মৃত্যুর খবর নিশ্চিত করেছেন তার ছোটবোন অভিনেত্রী জলি আহমেদ।জানা যায়, এই অভিনেত্রী দীর্ঘদিন ধরে ক্যান্সারে ভুগছিলেন। চলছিলো কেমো। সম্প্রতি সর্বশেষ কেমো দেওয়া হয়। কিন্তু শেষ রক্ষা আর হলো না।ক্যারিয়ারের শুরুতে শর্মিলী আহমেদ ছিলেন ঢাকাই সিনেমার জনপ্রিয় অভিনেত্রী। পরবর্তীতে ছোট পর্দার মা, দাদী কিংবা ভাবীর চরিত্রে অভিনয়ের মাধ্যমে দর্শকদের মনে শক্তিশালী অবস্থান তৈরি করেছিলেন।একাত্তর/এআর
tags:প্রধান সংবাদ, অভিনেত্রী, শর্মিলী আহমেদ


25363
পদ্মা সেতুর উত্তর প্রান্তে মোটরসাইকেল চালক আটক
দেশযোগ
2022-07-08T10:47:50+06:00
মুন্সীগঞ্জে পদ্মা সেতু পারাপারের জন্য সেতুতে উঠার সময় এক মোটরসাইকেল চালককে আটক করেছে পুলিশ।শুক্রবার (৮ জুলাই) ভোর সাড়ে পাঁচটার দিকে মোটরসাইকেল নিয়ে পদ্মা সেতুর মাওয়া প্রান্তের টোল প্লাজার সামনে থেকে তাকে আটক করা হয়।পদ্মা সেতু উত্তর থানার ভারপ্রাপ্ত কর্মকর্তা (ওসি) আলমগীর হোসেন জানান, পদ্মা সেতুতে মোটরসাইকেল পারাপারের নিষেধাজ্ঞা অমান্য করে সে সেতুর দিকে যাচ্ছিল। তখন তাকে আটক করা হয়েছে।তিনি আরও জানান, ভ্রাম্যমাণ আদালতের মাধ্যমে তাকে জরিমানা করা হতে পারে।উল্লেখ্য, গতকাল দুপুরে টোল না দিয়েই যাত্রীবাহী বাসের পেছনে পেছনে পদ্মা সেতুতে উঠে পড়েন আরেক মোটরসাইকেল চালক। পরে সেতু থেকে নামার সময় জাজিরা প্রান্তে তাকে আটক করেন টহলরত সেনাসদস্যরা। একাত্তর/জো 
tags:পদ্মা সেতু, মোটরসাইকেল, মুন্সীগঞ্জ, টোল প্লাজা, মাওয়া প্রান্ত


25364
পাটু‌রিয়া ফে‌রিঘা‌টে ঘরমু‌খো যাত্রী ও যানবাহনের চাপ বেড়েছে
দেশযোগ
2022-07-08T11:14:34+06:00
মানিকগঞ্জের পাটু‌রিয়া ফে‌রিঘা‌টে শুক্রবার (৮ জুলাই) ভোর থেকেই ঘরমু‌খো যাত্রীর চাপ ও যানবাহনের সংখ্যা গত কয়েকদিনের তুলনা বেড়েছে। তবে উপ‌চেপড়া ভিড় নেই। দু‌র্ভোগ ছাড়াই যাত্রী ও যানবাহনগু‌লো ফে‌রি‌তে পারাপার হ‌য়ে যা‌চ্ছে । সব‌চে‌য়ে বেশী আাস‌ছে কাটা লাইন সার্ভিসের যাত্রী । এসব যাত্রীরা বেশীরভাগ লঞ্চে পার হচ্ছে।ফে‌রি‌তে যাত্রী ও যানবাহনের সঙ্গে সীমিত আকা‌রে মোটরসাইকেলও পার করা হ‌চ্ছে। বিড়ম্বনা ছাড়া ফে‌রি‌তে পার হ‌তে পারায় স্ব‌স্তি‌তে যাত্রীরা। যাত্রীবাহী বাসগু‌লোকে বেশিক্ষণ ঘাটে অপেক্ষা কর‌তে হচ্ছে না। অন্যদিকে লঞ্চ কর্তৃপক্ষও চেষ্টা করছেন ধারণক্ষমতার বেশী যাত্রী যেন লঞ্চে না ওঠেন।বিআইড‌ব্লিউ‌টি‌সি আরিচা অঞ্চলের ডি‌জিএম শাহ খা‌লেদ নেওয়াজ ব‌লেন, ভোর থে‌কেই ঘরমু‌খো দক্ষিণ-পশ্চিমাঞ্চলের যাত্রী ও যানবাহনের চাপ শুরু হ‌য়ে‌ছে। যাত্রীবাহী বাস ও ব্যক্তিগত গাড়ি ও মাই‌ক্রোবাসগু‌লো অনায়াসেই ফে‌রি‌তে উঠে পড়ছে। অন্য ঈদের সময় তিনদিন আগে থেকে পণ্যবাহী ট্রাক পারাপার বন্ধ রাখা হলেও এবার গাড়ির চাপ কম থাকায় পণ্যবাহী ট্রাকগু‌লো পারাপার করা হ‌চ্ছে । সেক্ষেত্রে আগে বাস ও প‌রে ট্রাক পার করা হচ্ছে। ঘাটে সকাল থেকে বাস, ব্যক্তিগত গাড়ি ও পণ্যবাহী ট্রাকের সামান্য লাইন আছে। তিনি আরও জানান, বর্তমানে ২১টি ফেরির মধ্যে ২০টি দি‌য়ে পারাপার করা হ‌চ্ছে। গত ২৪ ঘণ্টায় প্রায় সাত হাজার যানবাহন পারাপার করা হ‌য়ে‌-ছে যার প্রায় অর্ধেকই মোটরসাইকেল।এদিকে, মানিকগঞ্জের পুলিশ সুপার গোলাম আজাদ খান জানান, ঘাটের আইনশৃঙ্খলা রক্ষা ও চুরি-ছিনতাই রোধে ঘাট এলাকায় অতি‌রিক্ত পুলিশ মোতা‌য়েন করার সাথে সাথে পুরো এলাকা সি‌সি ক্যামেরার আওতায় রাখা হ‌য়ে‌ছে।একাত্তর/জো 
tags:মানিকগঞ্জ, মোটরসাইকেল, পাটুরিয়া ফেরিঘাট, যাত্রীর চাপ, যানবাহনের সংখ্যা, উপ‌চেপড়া ভিড়


25365
অভিমানে গলায় ফাঁস দিয়ে নবম শ্রেণির ছাত্রীর মৃত্যু
দেশযোগ
2022-07-08T11:51:20+06:00
পটুয়াখালীর কলাপাড়ার আলীপুরে স্কুলছাত্রী শান্তা আক্তারের গলায় ফাঁস দেয়া মরদেহ উদ্ধার করেছে পুলিশ। বৃহস্পতিবার (৭ জুলাই) রাতে কুয়াকাটা হাসপাতাল থেকে তার মরদেহ উদ্ধার করা হয়। জানা গেছে, নিহত শান্তা আলীপুরের আবুল হোসেন গাজীর মেয়ে এবং মহিপুর কো-অপারেটিভ মাধ্যমিক বিদ্যালয়ের নবম শ্রেণির ছাত্রী। মহিপুর থানার ভারপ্রাপ্ত কর্মকর্তা এম এ খায়ের জানান, মোবাইলে কথা বলা নিয়ে শান্তাকে তার মা বকুনি দেয় ও কথা বলতে নিষেধ করে। এ নিয়ে সন্ধ্যার পর মায়ের সাথে অভিমান করে নিজ ঘরের কক্ষে গলায় ফাঁস দেয় শান্তা। নিহত স্কুলছাত্রীর পরিবারের বরাতে তিনি জানান, বিষয়টি টের পেয়ে পরিবারের লোকজন তাকে উদ্ধার করে কুয়াকাটার তুলাতলী ২০ শয্যা হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন।পুলিশ কর্মকর্তা আরও জানান, নিহতের মরদেহ উদ্ধার করে সুরতহাল শেষে ময়নাতদন্তের উদ্যোগ নেয়া হয়েছে। এ ঘটনায় থানায় একটি অপমৃত্যুর মামলা হয়েছে।একাত্তর/জো 
tags:পটুয়াখালী, কলাপাড়া, আলীপুর, মহিপুর কো-অপারেটিভ মাধ্যমিক বিদ্যালয়


25366
শিনজো আবের বুকে ও ঘাড়ে গুলি, অবস্থা সংকটাপন্ন
বিশ্বযোগ
2022-07-08T12:00:58+06:00
জাপানের সাবেক প্রধানমন্ত্রী শিনজো আবেকে লক্ষ্য করে পেছন থেকে দুইবার গুলি চালিয়েছে হামলাকারী। এসময় তার বুকের বাম পাশে ও ঘাড়ে গুলি লেগেছে বলে জানিয়েছে জাপানি সংবাদমাধ্যমগুলো। খবরে বলা হচ্ছে, আবের অবস্থা গুরুতর। তার কার্ডিয়াক অ্যারেস্ট, অর্থাৎ হৃদযন্ত্রের ক্রিয়া কার্যত বন্ধ হয়ে গেছে।জাপানের মুখ্য মন্ত্রিপরিষদ সচিব হিরোকাজু মাতসুনো বলেছেন, তিনি আবের সবশেষ শারীরিক অবস্থা সম্পর্কে জানেন না। তবে কিয়োদো নিউজ এজেন্সি এবং রাষ্ট্রীয় সম্প্রচারমাধ্যম এনএইচকে জানিয়েছে, হাসপাতালে নেওয়ার সময় ৬৭ বছর বয়সী এ নেতাকে কার্ডিয়াক অ্যারেস্টের অবস্থায় দেখা গেছে।সংবাদমাধ্যম এনএইচকে জানিয়েছে, দুদিন পরে অনুষ্ঠিতব্য আপার হাউস নির্বাচনের প্রচারণায় অংশ নিয়ে শুক্রবার (৭ জুলাই) জাপানের পশ্চিমাঞ্চলীয় শহর নারায় একটি রেলস্টেশনের বাইরে আয়োজিত সমাবেশে বক্তৃতা করছিলেন সাবেক প্রধানমন্ত্রী আবে। এসময় পেছন থেকে তাকে উদ্দেশ্য করে দুবার গুলি চালানো হয়।সংবাদ ব্রিফিংয়ে মাতসুনো জানিয়েছেন, স্থানীয় সময় সকাল সাড়ে ১১টার দিকে এ হামলার ঘটনা ঘটে। এমন বর্বরোচিত আচরণ মেনে নেওয়া হবে না বলে কঠোর হুঁশিয়ারি দিয়েছেন তিনি।টিবিএস টেলিভিশনের খবরে বলা হয়েছে, আবের বুকের বাম পাশে ও ঘাড়ে গুলি লেগেছে। গণমাধ্যমে প্রকাশিত ছবিতে রক্তাক্ত শিনজো আবেকে রাস্তায় পড়ে থাকতে দেখা গেছে।ঘটনাস্থল থেকে সন্দেহভাজন এক যুবককে আটক এবং একটি বন্দুক উদ্ধার করেছে নিরাপত্তা বাহিনী।জাপানের ইতিহাসে সবচেয়ে দীর্ঘস্থায়ী প্রধানমন্ত্রী ছিলেন শিনজো আবে। প্রথম দফায় ২০০৬ থেকে ২০০৭ সাল পর্যন্ত দেশটির ক্ষমতায় ছিলেন তিনি। এরপর ২০১২ থেকে ২০২০ সাল পর্যন্ত টানা আট বছর শক্ত হাতে দেশ চালিয়েছেন আবে।জাপানকে মুদ্রাস্ফীতির চক্র থেকে বের করতে বড় ভূমিকা ছিল শিনজো আবের। তিনি ক্ষমতাগ্রহণের সময় চীনের সঙ্গে জাপানের বিরোধপূর্ণ সম্পর্ক ছিল দীর্ঘদিনের। তবে আবের সুদক্ষ কৌশলে এ পরিস্থিতির উন্নতি ঘটে।একাত্তর/এআর
tags:শিনজো আবে


25367
ছাত্রলীগ নেতাকে জবাই করে হত্যার ঘটনায় দুই গ্রেপ্তার
দেশযোগ
2022-07-08T12:05:49+06:00
নোয়াখালীর বেগমগঞ্জ উপজেলা ছাত্রলীগের সদস্য হাসিবুল বাশারকে (২৫) জবাই করে হত্যার ঘটনায় ২ জনকে গ্রেপ্তার করেছে পুলিশ।গ্রেপ্তারকৃতরা হলো- বেগমগঞ্জ উপজেলার মধুপুর গ্রামের মানিক মিয়ার ছেলে রকি (২৬) ও মহবুল্যাপুর গ্রামের আব্দুল হাইয়ের ছেলে বাহার উদ্দিন (২২)।বৃহস্পতিবার (৭ জুলাই) উপজেলার একাধিকস্থানে অভিযান চালিয়ে পুলিশ তাদের আটক করে। নিহত হাসিবুল বাশার উপজেলার ২নং গোপালপুর ইউনিয়নের ১ নম্বর ওয়ার্ডের কোটরা মহব্বতপুর গ্রামের মৃত আবুল বাশারের ছেলে।এসব তথ্য নিশ্চিত করেন নোয়াখালীর (এসপি) মো.শহীদুল ইসলাম। তিনি বলেন, বৃহস্পতিবার রাতে নিহতের চাচা সিরাজুল ইসলাম বাদী হয়ে ১১ জনের নাম উল্লেখ করে অজ্ঞাত আরও ১০-১৫ জনকে আসামি করে একটি হত্যা মামলা দায়ের করেন। পুলিশ অপর আসামিদের গ্রেপ্তারের চেষ্টা চালাচ্ছে।উল্লেখ্য, পূর্ব পরিকল্পিতভাবে আধিপত্য বিস্তারকে কেন্দ্র করে বৃহস্পতিবার (৭ জুলাই) বেলা সাড়ে ১১টার দিকে উপজেলার মহব্বতপুর গ্রামের সুবাহান মার্কেট এলাকায় বেগমগঞ্জ উপজেলা ছাত্রলীগের সদস্য মো.হাসিবুল বাশারকে (২৫) কুপিয়ে জবাই করে হত্যা করে হাসান, মাসুম ও আরও কয়েকজন।এ সময় তাদের উপর্যুপরি ছুরিকাঘাতে ছাত্রলীগ নেতা হাসিবুল বাশারের শরীর ক্ষতবিক্ষত হয়। পরে স্থানীয়রা তাকে আশঙ্কাজনক অবস্থায় উদ্ধার করে ২৫০ শয্যা বিশিষ্ট নোয়াখালী জেনারেল হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করে। এদিকে নিহত ছাত্রলীগ নেতা হাসিবুল বাসার হাসিবের ময়নাতদন্ত শেষে রাতে তার গ্রামের বাড়িতে জানাযা শেষে দাফন করা হয়।বেগমগঞ্জ উপজেলা ছাত্রলীগের সাধারণ সম্পাদক রাহাত চৌধুরী জানান, পূর্ব শক্রতার জের ধরে উপজেরার ২ নং গোপালপুর ইউনিয়নের কোটরা মহব্বতপুর গ্রামের বিএনপি থেকে আওয়ামী লীগে অনুপ্রবেশকারী হাসান,মাদক ব্যবসায়ী মাসুমও তাদের অস্ত্রধারী সাঙ্গপাঙ্গরা বৃহস্পতিবার বেলা সাড়ে ১১টার দিকে গোপালপুর ইউনিয়নের ১নম্বর ওয়ার্ডের সুবাহান মার্কেট এলাকায় হাসিবুলের ওপর হামলা চালায়। একপর্যায়ে তারা হাসিবুলকে ছুরি দিয়ে মাথায় ও গলায় জবাই করে গুরুত্বর আহত করে।  পরে স্থানীয় লোকজন তাকে উদ্ধার করে ২৫০ শয্যা বিশিষ্ট নোয়াখালী জেনারেল হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করে।রাহাত চৌধুরী অভিযোগ করে আরো বলেন, কয়েক বছর আগে  গোপালপুর ইউনিয়নের সালাউদ্দিন নামে এক ব্যক্তি বিএনপি থেকে ইউনিয়ন আওয়ামী লীগের রাজনীতিতে আসেন।  এরপর সালাউদ্দিনের হাত ধরে হাসান বিএনপি থেকে আওয়ামী লীগের রাজনীতিতে সম্পৃক্ত হন।  হাসানের অপর সহযোগী মাসুম এলাকার চিহিৃত মাদক ব্যবসায়ী।  তাদের বিরুদ্ধে বেগমগঞ্জ থানায় একাধিক মামলা রয়েছে।  কিছু দিন আগে হাসান ও মাসুম তাদের অনুসারীদের নিয়ে আরেক ছেলের পায়ের রগ কেটে দেয়।  ওই ঘটনায় বেগমগঞ্জ থানায় মামলা হলেও পুলিশ তাদের কিছুই করতে পারে নি।  ওই ঘটনায় পুলিশ আইনগত ব্যবস্থা নিলে এ ঘটনা ঘটত না। হাসান ও মাসুমের প্রধান ক্ষমতার উৎস আওয়ামী লীগে অনুপ্রবেশকারী সালাউদ্দিন বলেও তিনি মন্তব্য করেনস্থানীয় এলাকাবাসী জানান গোপালপুরে স্থানীয় রাজনৈতিক নেতৃবৃন্দের ছত্রছায়ায় অস্ত্রধারী সন্ত্রাসীদের অভয়ারণ্য হিসেবে পরিণত হয়েছে। মাদক ব্যবসাসহ নানা ধরনের অপকর্ম প্রকাশ্যে করে আসলেও এদের গ্রেপ্তার করতে আইনশৃঙ্খলা বাহিনীর সদস্যরা সাহস পায় না।একাত্তর/এআর
tags:প্রধান সংবাদ, হত্যা, গ্রেপ্তার, ছাত্রলীগ, জবাই


25368
ভিজিএফের চালসহ ট্রলার আটক, চেয়ারম্যানের বিরুদ্ধে মামলা
দেশযোগ
2022-07-08T12:55:39+06:00
নেত্রকোণার কলমাকান্দা উপজেলায় ঈদ উপলক্ষে বিতরণের ভিজিএফের চালসহ ইঞ্জিনচালিত একটি মালবাহী নৌকা আটক করেছে স্থানীয়রা।বৃহস্পতিবার (৭ জুলাই) রাত ১০টার দিকে কলমাকান্দা উপজেলার খারনৈ ইউনিয়নের মেদিরকান্দা এলাকার মেদিখাল ব্রিজের কাছে স্থানীয়দের সন্দেহ হলে নৌকাটি আটক করেন তারা।স্থানীয়রা জানান, নৌকাটি আটকের সময় নৌকায় থাকা লোকজন বেশ কয়েক বস্তা চাল পানিতে ফেলে দিয়েছে।এসময় তর্কবিতর্কের একপর্যায়ে নৌকার মাঝি ও লোকদের সাথে স্থানীয়দের হাতাহাতির ঘটনা ঘটে। নৌকায় থাকা তিনজনের মধ্যে গজারমারি এলাকার দুলাল মিয়ার ছেলে আরমান (১৯) নামে একজনকে আটক করে পুলিশে সোপর্দ করে স্থানীয়রা। একই এলাকার দুদু মিয়ার ছেলে জজ মিয়া নামে একজন গণধোলাইয়ের শিকার হন। তাকে উদ্ধার করে হাসপাতালে পাঠায় পুলিশ। আরেকজন পালিয়ে যান যার পরিচয় পাওয়া যায়নি। নৌকায় থাকা তরুণ আরমান এসময় স্থানীয়দের জিজ্ঞাসাবাদে এগুলো খারনৈ ইউনিয়নের চেয়ারম্যানের চাল ও ৩০ কেজি ওজনের পাঁচশো বস্তা চালের কথা প্রাথমিকভাবে স্থানীয়দের কাছে স্বীকার করেছে। তবে কোথা থেকে কোথায় যাচ্ছিল এসব চাল, তা জানাতে অপারগতা প্রকাশ করেন ওই তরুণ।এর পূর্বে, বৃহস্পতিবার (৭ জুলাই) খারনৈ ইউনিয়ন পরিষদে ঈদ উপলক্ষে বরাদ্দকৃত ভিজিএফের চাল বিতরণের সময় অনিয়মের অভিযোগে বিক্ষোভ প্রদর্শন করে স্থানীয়রা। এরপর বিতরণস্থল থেকে ট্যাগ কর্মকর্তা মাস্টাররোলে স্বাক্ষর না করেই চলে যান।খারনৈ ইউনিয়ন পরিষদের চেয়ারম্যান মো. ওবায়দুল হক তার ওপর আরোপিত অভিযোগ অস্বীকার করে জানান, আমি এই চাল কেন নিব। ট্যাগ অফিসার ছিল, আমরা বিতরণ করেছি। আমি ষড়যন্ত্রের শিকার। দুপুরের দিকে যখন ঝগড়া হয়েছে। তখন সেনাবাহিনীর লোকেরা এসে ভূক্তভোগীদের চাল মেপে দেখেছে। যে পরিমাণ চালের কথা শুনছি তা-তো আমার ঘরেই ছিল না। তাহলে এই চাল আমি দিব কোথা থেকে। নৌকার মাঝি আমাকেও চিনে না, আমিও তাকে চিনি না। আমার বিরুদ্ধে প্রতিপক্ষ ষড়যন্ত্র করে ফাঁসানো চেষ্টা করেছে। চাল বিতরণে অনিয়ম প্রসঙ্গে তিনি বলেন, ট্যাগ কর্মকর্তা অসুস্থ হয়ে পড়লে তিনি মাস্টাররোলে স্বাক্ষর না করেই চলে গেছেন। এখানে তো সেনাবাহিনীর লোকেরাও ছিল। ট্যাগ অফিসারের উপস্থিতিতে আমরা বিতরণ করেছি। আমার এখানে ১৫ বস্তা চাল মজুদ রয়েছে। তার বিরুদ্ধে ষড়যন্ত্রের অভিযোগ করে তিনি বলেন, এখান থেকে তিন কিলোমিটার দূরত্বে নৌকা আটক করা হয়েছে। কারা কলমাকান্দা থেকে চাল এনে এ ঘটনা ঘটিয়েছি এটা তো আমি জানি না। দুপুরের দিকে চান মিয়া, হাসেম, জামালসহ কয়েকটা ছেলে এসে কার্ড বিক্রি করতে পারে নাই বলে ঝগড়া করেছে। তারাই ঘটনা ঘটিয়েছে এবং এর জের ধরে করে নাটক সাজিয়েছে।দায়িত্বপ্রাপ্ত ট্যাগ কর্মকর্তা উপজেলার একাডেমিক সুপারভাইজার মো. তারিকুল ইসলাম জানান, সারাদিন চাল বিতরণের পর সন্ধ্যা সাড়ে ছয়টার দিকে চলে আসি। দুই ট্যাগে ২৮ বস্তা ও এক-দুই বস্তা খোলা অবস্থায় ছিল তা দেখে এসেছিলাম। তার উপস্থিতি ছাড়া চাল বিতরণ ও মাস্টার রোল তৈরি করার নিয়ম নেই এমন প্রশ্নে তিনি বলেন, ‘তা ঠিক আছে, পুলিশও ছিল তাদের উপস্থিতিতে চাল বিতরণ করে থাকতে পারে। তবে মাস্টাররোলে আমি স্বাক্ষর করা ছাড়াই চলে আসি।’কলমাকান্দা থানার পরিদর্শক (তদন্ত) খোকন কুমার সাহা জানান, নৌকায় ৩০ কেজি ওজনের ১২৮ বস্তা চাল পাওয়া গেছে। পরবর্তী আইনি ব্যবস্থা প্রক্রিয়াধীন বলে জানান তিনি।উপজেলা নির্বাহী কর্মকর্তা (ইউএনও) মো. আবুল হাসেম মেদিখাল থেকে ভিজিএফের চাল উদ্ধারের সত্যতা নিশ্চিত করে বলেন, জানা যাচ্ছে বাউসাম এলাকা থেকে চাল আনা হয়েছে। লোকজন আটক করার পর পুলিশ নিয়ে উপস্থিত হই। স্থানীয় লোকজন উত্তেজিত ছিল। পরে চালগুলো জব্দ করে পুলিশের হাতে দিয়ে আসা হয়েছে। থানায় মামলা করার জন্য বলা হয়েছে। কারা জড়িত তদন্ত করে দেখতে হবে। উদ্ধারকৃত চালের পরিমাণ প্রসঙ্গে তিনি বলেন, স্পটে গণনা করা সম্ভব হয়নি। কত বস্তা চাল ছিল তা থানায় আনার পর গণনা করে বলা যাবে। আহত ব্যক্তি হাসপাতালে চিকিৎসাধীন এবং তার জ্ঞান ফিরলে পরিচয় ও বিস্তারিত জানা যাবে বলেও জানান তিনি। এ ঘটনায় দায়িত্বপ্রাপ্ত প্রকল্প বাস্তবায়ন কর্মকর্তা মো. লতিফুর রহমান বাদি হয়ে খারনৈ ইউনিয়ন পরিষদের চেয়ারম্যান মো. ওবায়দুল হকসহ কয়েকজনের বিরুদ্ধে কমলাকান্দা থানায় একটি মামলা দায়ের করেছেন। মামলা দায়েরের পর থেকে চেয়ারম্যান পলাতক রয়েছেন। একাত্তর/জো
tags:প্রধান সংবাদ, কলমাকান্দা, ভিজিএফের চাল, নৌকা আটক, খারনৈ ইউনিয়ন, মেদিরকান্দা, মেদিখাল ব্রিজ


25369
খ্যাতিমান সুরকার আলম খান আর নেই
জাতীয়
2022-07-08T13:09:22+06:00
বাংলা গানের কিংবদন্তি সুরকার ও সংগীত পরিচালক আলম খান আর নেই। শুক্রবার (৮ জুলাই) বেলা ১১টা ৩২ মিনিটে মারা গেছেন তিনি। গণমাধ্যমকে খবরটি নিশ্চিত করেছেন তার পুত্র-সংগীত পরিচালক আরমান খান।তিনি বলেন, ‘বাংলাদেশ স্পেশালাইজড হাসপাতালে বাবার মৃত্যু হয়েছে। বার্ধক্যজনিত কারণেই তিনি মারা গেছেন। গত এক-দেড় মাস থেকেই তার শারীরিক অবস্থা ভালো ছিল না। গতকাল তাকে লাইফ সাপোর্টেও নেওয়া হয়েছিল। কিন্তু আজ আমাদের ছেড়ে চলে গেলেন।’ এছাড়া সোশ্যাল মিডিয়ায় আরমান খান লিখেছেন, ‘আব্বা চলে গেলেন না ফেরার দেশে। আজ বেলা ১১টা ৩২ মিনিটে। ইন্নালিল্লাহি ওয়াইন্না ইলাইহি রাজিউন।’বাংলা সিনেমার গানে অবিস্মরণীয় নাম আলম খান। দীর্ঘ ক্যারিয়ারে তিনি অসংখ্য কালজয়ী গান সৃষ্টি করেছেন। তিনি একাধারে গীতিকার, সুরকার ও সংগীত পরিচালক ছিলেন।আলম খানের জন্ম ১৯৪৪ সালের ২২ অক্টোবর সিরাজগঞ্জের বানিয়াগাতি গ্রামে। ঢাকার সিদ্ধেশ্বরী স্কুল থেকে মেট্রিক পাশ করেন তিনি। এই স্কুলে থাকা অবস্থায়ই গানের প্রতি আগ্রহী হন এবং মায়ের উৎসাহে তিনি গানের চর্চা শুরু করেন। এরপর বাবাও সমর্থন দেন। তার ছোট ভাই ছিলেন বাংলাদেশের কিংবদন্তি পপ শিল্পী আজম খান।গানের ভুবনে আলম খানের আনুষ্ঠানিক যাত্রা শুরু হয় ১৯৬৩ সালে। সুরকার ও সঙ্গীত পরিচালক রবিন ঘোষের সহকারী হিসেবে তিনি ‘তালাশ’ সিনেমার সংগীত পরিচালনা করেন।সাত বছর সহকারী হিসেবে কাজের পর ১৯৭০ সালে আলম খান একক সংগীত পরিচালক হিসেবে আত্মপ্রকাশ করেন। তবে সাফল্য পেতে অনেকটা দেরি হয় তার। ১৯৭৮ সালে মুক্তি পাওয়া ‘সারেং বৌ’ সিনেমার জন্য তিনি তৈরি করেন ‘ও রে নীল দরিয়া’ গানটি। দেশজুড়ে এটি তুমুল জনপ্রিয়তা পায়। এখনো সমান জনপ্রিয় গানটি।এরপর আলম খান আরও বহু কালজয়ী গান সৃষ্টি করেছেন। এর মধ্যে উল্লেখযোগ্য হচ্ছে- ‘হায়রে মানুষ রঙিন ফানুস দম ফুরাইলে ঠুস’, ‘আমি রজনীগন্ধা ফুলের মতো গন্ধ বিলিয়ে যাই’, ‘ডাক দিয়াছেন দয়াল আমারে’, ‘কি জাদু করিলা পিরিতি শিখাইলা’, ‘তুমি যেখানে আমি সেখানে’, ‘সবাই তো ভালবাসা চায়’, ‘ভালবেসে গেলাম শুধু’, ‘চাঁদের সাথে আমি দেবো না তোমার তুলনা’, ‘আমি একদিন তোমায় না দেখিলে’, ‘তেল গেলে ফুরাইয়া’, ‘আমি তোমার বধূ তুমি আমার স্বামী’, ‘জীবনের গল্প বাকি আছে অল্প’, ‘মনে বড় আশা ছিল’, ‘সাথীরে যেও না কখনো দূরে’, ‘বেলি ফুলের মালা পরে’, ‘কাল তো ছিলাম ভাল’, ‘চুমকি চলেছে একা পথে’, ‘ভালবাসিয়া গেলাম ফাঁসিয়া’, ‘তুমি কি এখন আমারই কথা ভাবছো’, ‘আকাশেতে লক্ষ তারা চাঁদ কিন্তু একটাইরে’ ইত্যাদি।আলম খান তার ক্যারিয়ারে ছয়বার জাতীয় চলচ্চিত্র পুরস্কারে ভূষিত হয়েছেন। এর মধ্যে পাঁচবার পেয়েছেন শ্রেষ্ঠ সংগীত পরিচালক হিসেবে এবং একবার শ্রেষ্ঠ সুরকার হিসেবে।একাত্তর/এআর
tags:সুরকার, আলম খান


25370
ঘরমুখো মানুষের উপচে পড়া ভিড়, ঈদযাত্রায় অতিরিক্ত ভাড়া
দেশযোগ
2022-07-08T13:39:23+06:00
গাজীপুরের ঢাকা-ময়মনসিংহ ও ঢাকা-টাঙ্গাইল মহাসড়কে শুক্রবার (৮ জুলাই) সকাল থেকেই ঈদে ঘরমুখো মানুষের উপচে পড়া ভিড় জমে যায়। চন্দনা চৌরাস্তা থেকে কয়েক কিলোমিটার ধরে যানবাহন চলাচল করতে থাকে থেমে থেমে। একই চিত্র দেখা গেছে কোনাবাড়ী থেকে শুরু করে কালিয়াকৈর পর্যন্ত। এরপরও বিপুল সংখ্যক লোকজনের তুলনায় যানবাহনের সংখ্যা ছিল কম। কয়েক ঘণ্টা অপেক্ষা করেও যানবাহনে চড়তে পারছেন না হাজারো নারী-পুরুষ। যানবাহন সংকটের কারণে ট্রাক-পিকআপসহ নানা ধরনের যানবাহনে তার ছুটে যাচ্ছেন গন্তব্যে। এদিকে, এই সুযোগে ঘরমুখো মানুষকে জিম্মি করে চার থেকে পাঁচগুণ ভাড়া বাড়িয়ে নিচ্ছে বাসসহ অন্যান্য যানবাহন। গাজীপুর থেকে ময়মনসিংহ পর্যন্ত ভাড়া নিচ্ছে ৬০০ টাকা, শেরপুরের ভাড়া এক হাজার টাকা! অনন্যোপায় মানুষ ভোগান্তি আর অতিরিক্ত ভাড়া গুনেই ছুটছেন তাদের গন্তব্যে।একই রকম চিত্র দেখা গেছে সাভারের নবীনগর বাসস্ট্যান্ডেও।ঢাকা-আরিচা মহাসড়ক, চন্দ্রা-বাইপাইল-আব্দুল্লাহপুর সড়কে তীব্র যানজট দেখা দিয়েছে। ঈদে ঘরে ফিরতে ঘণ্টার পর ঘণ্টা অপেক্ষা করেও বাস পাচ্ছেন না যাত্রীরা। এ সুযোগে ভাড়া আদায় করা হচ্ছে কয়েকগুন৷ জীবনের ঝুঁকি নিয়ে খোলা ট্রাক ও পিকআপ ভ্যানেই অসহনীয় দুর্ভোগে ছুটছে যাত্রীরা৷বৃহস্পতিবার শিল্প কারখানা ছুটি হওয়ায় শ্রমিকরা বাড়ি ফিরতে শুরু করেন। শুক্রবার (৮ জুলাই) সকাল থেকেই নবীনগর এলাকায় ঘরমুখো যাত্রীদের স্রোত দেখা গেছে৷ বাস সংকটের বিষয়ে বাসচালকরা জানান যানজটের কথা। আর কয়েকগুণ ভাড়া আদায় করার বিষয়ে বাস কাউন্টার সংশ্লিষ্টরা জানালেন, ঈদে এরকম হয়ে থাকে। সাভার ট্রাফিক পুলিশের পরিদর্শক আব্দুস সালামের দাবী যানজট নিয়ন্ত্রণে আছে।তবে সব রাস্তায় সমস্যার কথা জানালেন তিনি। একাত্তর/জো 
tags:প্রধান সংবাদ, গাজীপুর, ঈদযাত্রা, মহাসড়ক, সাভার, অতিরিক্ত ভাড়া, ঘরমুখো মানুষের ভিড়, নবীনগর বাসস্ট্যান্ড, ঘরমুখো মানুষের ভোগান্তি


25371
মহাসড়কের পাশের কোরবানির হাট যেন যান চলাচলে বাধা না হয়: কাদের
জাতীয়
2022-07-08T13:52:05+06:00
যানজট এড়াতে মহাসড়কের পাশে যে সকল কোরবানি পশুর হাট রয়েছে তার পরিসর যাতে কোন ভাবেই বেড়ে না যায় সে বিষয়ে সংশ্লিষ্টদের সতর্ক নজরদারি দেওয়ার আহবান জানিয়েছেন সড়ক পরিবহন ও সেতুমন্ত্রী ওবায়দুল কাদের। শুক্রবার (৮ জুলাই) সকালে তাঁর বাসভবনে ব্রিফিংকালে এ আহবান জানান সেতুমন্ত্রী। জরুরি এবং রপ্তানি পণ্য ছাড়া  ট্রাক ও কাভার্ড ভ্যান নিচলাচল বন্ধ রাখারও আহবান জানান ওবায়দুল কাদের। এবারের ঈদে সরকারি ছুটি কম থাকায় প্রায় একই সময় লাখ লাখ মানুষ নাড়ির টানে গ্রামে যাচ্ছে, পাশাপাশি পদ্মাসেতু চালু হওয়ায় দেশের দক্ষিণ-পশ্চিমাঞ্চলের বহু মানুষ এবার গ্রামে যাওয়ার অভিযাত্রায় সামিল হয়েছে,  এমতাবস্থায়  সড়ক পরিবহন ও সেতুমন্ত্রী যাত্রা নিরাপদ ও নির্বিঘ্ন রাখতে সাবধানতার সাথে গাড়ী চালানোর জন্য সকল গাড়ি চালকদের প্রতি আহবান জানান সেতুমন্ত্রী। তিনি বলেন, জীবনের প্রতি মায়া রেখে, জীবনের সুরক্ষাকে অগ্রাধিকার দিয়ে মহাসড়কে নিয়ম মেনে যাতায়াত করার আহবান জানিয়ে মন্ত্রী বলেন অনাকাঙ্ক্ষিত দুর্ঘটনা থেকে সবাইকে নিরাপদে থাকতে হবে। এবারের ঈদ যাত্রায় সবচেয়ে বড় চ্যালেঞ্জ হচ্ছে করোনার ক্রমবর্ধমান সংক্রমণ, তাই সামান্য উদাসীনতা এবং স্বাস্থ্যবিধির প্রতি অবহেলা ভয়াবহ বিপর্যয় ডেকে আনতে পারে, তাই পরিবহনে, ঈদের ছুটিতে ও ফিরতি যাত্রায় মাস্ক পরিধান এবং সর্বোচ্চ সতর্কতা অবলম্বন করার উপর গুরুত্বারোপ করেন ওবায়দুল কাদের। তিনি বলেন, সামান্য অবহেলা পুরো পরিবারের অপরিমেয় ক্ষতির কারণ হতে পারে, তাই সকলকে মাস্ক পরিধানসহ সর্বোচ্চ সতর্কতা অবলম্বন করতে হবে। কোরবানির পশুবাহী গাড়ি ধীরে চলায় এবং পথিমধ্যে নষ্ট হওয়ায় কোথাও স্বল্প সময়ের জন্য যানজট ধীরগতি হচ্ছে, এ জন্য তড়িৎ ব্যবস্থা গ্রহণের মাধ্যমে গাড়ির চাকা সচল রাখার চেষ্টা করা হচ্ছে জানিয়ে সড়ক পরিবহন ও সেতুমন্ত্রী ওবায়দুল কাদের হাইওয়ে পুলিশ, জেলা পুলিশ, জেলা প্রশাসন, পরিবহন, মালিক - শ্রমিকসহ সকলকে নিজ নিজ প্রয়াস জোরদারের মাধ্যম ঈদ যাত্রা নির্বিঘ্ন করারও আহবান জানান।একাত্তর/এআর
tags:কাদের, মহাসড়ক, কোরবানির হাট


25372
মৃত্যুর সঙ্গে লড়ছেন গুলিবিদ্ধ শিনজো আবে
বিশ্বযোগ
2022-07-08T14:46:52+06:00
জাপানের সাবেক প্রধানমন্ত্রী শিনজো আবে পশ্চিম জাপানের নারা জেলায় গুলিবিদ্ধ হয়েছেন। আবের অবস্থা গুরুতর। জীবনের কোনোরকম চিহ্ন তার মধ্যে দেখা যাচ্ছে না। এরইমধ্যে ঘটনাস্থল থেকে বন্দুকধারীকে আটক করেছে পুলিশ।জাপানের রাষ্ট্রীয় সংবাদমাধ্যম এনএইচকে জানিয়েছে, দুদিন পরে অনুষ্ঠিতব্য আপার হাউস নির্বাচনের প্রচারণায় অংশ নিয়ে শুক্রবার জাপানের পশ্চিমাঞ্চলীয় শহর নারায় একটি রেলস্টেশনের বাইরে আয়োজিত সমাবেশে বক্তৃতা করছিলেন সাবেক প্রধানমন্ত্রী আবে। এ সময় পেছন থেকে তাকে উদ্দেশ্য করে দুবার গুলি চালানো হয়।স্থানীয় দমকল বাহিনী বলছে, তার হৃদযন্ত্রের কার্যকলাপ বন্ধ হয়ে গেছে। হেলিকপ্টারে করে তাকে নারা মেডিকেল বিশ্ববিদ্যালয় হাসপাতালে সরিয়ে নেয়ার কথা। আর পুলিশ বলছে, একটি শটগান ব্যবহার করে পেছন দিক থেকে আবেকে গুলি করা হয় বলে মনে করা হচ্ছে।এদিকে ৪০ বছর বয়সী এক অভিযুক্তকে গ্রেপ্তার করেছে পুলিশ। এখন তাকে জিজ্ঞাসাবাদ করা হচ্ছে। তবে তার বিষয়ে বিস্তারিত কিছু জানা যায়নি।  পুলিশ আরও জানায়, দৃশ্যত সেই ব্যক্তির বহন করা একটি বন্দুক ঘটনাস্থল থেকে জব্দ করা হয়েছে। ওই বন্দুকধারী নিকটবর্তী একটি ভবনে অবস্থান করছিলেন।প্রত্যক্ষদর্শীরা জানান, গুলি করার পর সঙ্গে সঙ্গে মাটিতে পড়ে যান আবে। এরপর রক্তের স্রোত বয়ে যায়। গুলির পর দ্রুত শিনজো আবেকে হাসপাতালে নিয়ে যাওয়া হয়। দেশটির সরকারের পক্ষ থেকে বলা হয়েছে, সাবেক প্রধানমন্ত্রীর অবস্থা আশঙ্কাজনক। তবে সরকারের ভেতরের কিছু সূত্র জাপানের সংবাদমাধ্যমকে জানিয়েছে, হাসপাতালে নেওয়ার পর চিকিৎসকেরা তার মধ্যে জীবনের লক্ষণ দেখতে পাওয়া যায়নি। একাত্তর/আরবিএস  
tags:জাপান, শিনজো আবে


25373
নোয়াখালীতে প্রবাসীর স্ত্রীর ঝুলন্ত মরদেহ উদ্ধার
দেশযোগ
2022-07-08T15:02:52+06:00
নোয়াখালীর সোনাইমুড়ী উপজেলা থেকে পুলিশ এক দুবাই প্রবাসীর স্ত্রীর মরদেহ উদ্ধার করেছে। শুক্রবার (৮ জুলাই) দুপুর ১২ টার দিকে ওই নারীর মরদেহ ময়নাতদন্তের জন্য ২৫০ শয্যা বিশিষ্ট নোয়াখালী জেনারেল হাসপাতালের মর্গে পাঠানো হয়েছে। ধারণা করা হচ্ছে, একই দিন সকাল সাড়ে ৯ টার দিকে তিনি উপজেলার বাবিয়া পাড়া এলাকার স্বামীর বাড়িতে গলায় ফাঁস দিয়ে আত্মহত্যা করেন।   মৃত রুমি আক্তার (২২) উপজেলার দেওটি ইউনিয়নের এক নম্বর ওয়ার্ডের বাবিয়া পাড়া গ্রামের ওমর আলী হাজী বাড়ির সংযুক্ত আরব আমিরাত প্রবাসী সুমন মিয়ার স্ত্রী। স্থানীয় সূত্র জানায়, শুক্রবার সকালের দিকে পরিবারের সদস্যদের অগোচরে রুমি বসত ঘরের নিজ শয়ন কক্ষের আড়ার সঙ্গে গলায় ফাঁস দিয়ে আত্মহত্যা করেন। নিহতের ননদ আসমা ডাকাডাকি করে কোনো সাড়া শব্দ না পেয়ে দরজা ভেঙ্গে নিজ শয়ন কক্ষ থেকে ভাবিকে ঝুলন্ত অবস্থায় উদ্ধার করেন। পরে বাড়ির লোকজনের সহায়তায় তাকে উপজেলা স্বাস্থ্য কমপ্লেক্সে নেয়া হলে চিকিৎসক তাকে মৃত ঘোষণা করেন। খবর পেয়ে সোনাইমুড়ী থানার পুলিশ ঘটনাস্থল পরিদর্শন শেষে দুপুর ১ টার দিকে মরদেহ উদ্ধার করে থানায় নিয়ে যায়।  সোনাইমুড়ী থানার ভারপ্রাপ্ত কর্মকর্তা (ওসি) হারুন অর রশিদ ঘটনার সত্যতা নিশ্চিত করেন। তিনি বলেন, মরদেহ ময়নাতদন্তের জন্য ২৫০ শয্যা বিশিষ্ট নোয়াখালী জেনারেল হাসপাতালে পাঠানো হয়েছে। প্রতিবেদন পেলে মৃত্যুর কারণ সম্পর্কে নিশ্চিত হওয়া যাবে। এ ব্যাপারে থানায় একটি অপমৃত্যু মামলা দায়েরের বিষয়টি প্রক্রিয়াধীন রয়েছে।  একাত্তর/আরবিএস  
tags:মৃত্যু, নারী, মরদেহ


25374
শিনজো আবে মারা গেছেন
বিশ্বযোগ
2022-07-08T15:09:16+06:00
গুলিতে আহত জাপানের সাবেক প্রধানমন্ত্রী শিনজো আবে চিকিৎসাধীন অবস্থায় মারা গেছেন।জাপানের রাষ্ট্রীয় সংবাদমাধ্যম এনএইচকে এ তথ্য নিশ্চিত করেছে।বার্তা সংস্থা রয়টার্স জানিয়েছে, স্থানীয় সময় আজ শুক্রবার জাপানের পশ্চিমাঞ্চলের নারা শহরে বক্তব্য দেওয়ার সময় পেছন থেকে গুলি করা ৬৭ বছর বয়সী শিনজো আবেকে। গুলিবিদ্ধ হওয়ার পর হাসপাতালে নেওয়া হয় শিনজো আবেকে। সেখানেই তার মৃত্যু হয়। তবে এ বিষয়ে এখনও বিস্তারিত কিছু জানা যায়নি। জাপানের গণমাধ্যমে প্রকাশিত খবরে বলা হয়েছে, আপার হাউস নির্বাচনের প্রচারণায় অংশ নিয়ে শুক্রবার জাপানের পশ্চিমাঞ্চলীয় শহর নারায় একটি রেলস্টেশনের বাইরে আয়োজিত সমাবেশে বক্তৃতা করছিলেন সাবেক প্রধানমন্ত্রী আবে। এ সময় পেছন থেকে তাকে উদ্দেশ্য করে দুবার গুলি চালানো হয়। একটি শটগান ব্যবহার করে পেছন দিক থেকে আবেকে গুলি করা হয় বলে মনে করা হচ্ছে।এ ঘটনায় পুলিশ ৪০ বছর বয়সী এক ব্যক্তিকে আটক করেছে। তার বন্দুক বাজেয়াপ্ত করা হয়েছে। জাপানে দুই মেয়াদে প্রধানমন্ত্রী হিসেবে দায়িত্ব পালন করেছেন আবে। তিনি দেশটিতে সবচেয়ে বেশি সময় প্রধানমন্ত্রী হিসেবে দায়িত্ব পালন করেন। সবশেষ ২০২০ সালে তিনি পদত্যাগ করেন। অসুস্থতার কারণে ক্ষমতা থেকে সরে দাঁড়ান তিনি। একাত্তর/আরবিএস  
tags:প্রধান সংবাদ, জাপান, সাবেক প্রধানমন্ত্রী, শিনজো আবে


25375
মোটরসাইকেলে বাড়ি ফিরতে গিয়ে না ফেরার দেশে দুই ভাই
দেশযোগ
2022-07-08T15:25:50+06:00
মোটরসাইকেলে ঢাকা থেকে নাটোর যাওয়ার পথে মির্জাপুরে এক সড়ক দুর্ঘটনায় দুই চাচাতো ভাইয়ের মৃত্যু হয়। শুক্রবার (৮ জুলাই) সকাল সাড়ে আটটার দিকে ঢাকা-টাঙ্গাইল বঙ্গবন্ধু সেতুগামী মহাসড়কের জামুর্কী নামক স্থানে এই দুর্ঘটনা ঘটে। নিহতরা হলেন নাটোর জেলার লালপুর উপজেলার কেশববাড়ি গ্রামের আরিফুল ইসলাম (৩৬) ও হাফিজুর রহমান (৩৫)। এদের মধ্যে আরিফুল ইসলাম এরিস্টোফার্মায় এবং হাফিজুর রহমান প্রাণ আরএফএলে চাকুরী করতেন বলে জানা গেছে। মির্জাপুরের গোড়াই হাইওয়ে থানার উপ-পরিদর্শক বেল্লাল হোসেন সাংবাদিকদের জানান, সকালে ঈদের ছুটিতে দুই চাচাতো ভাই মোটরসাইকেলে ঢাকা থেকে নাটোরের উদ্দেশ্যে রওনা হন। পথিমধ্যে সকাল সাড়ে আটটার দিকে জামুর্কী পৌছলে তারা নিয়ন্ত্রণ হারিয়ে সামনে থাকা একই দিকগামী একটি ট্রাকের পেছনে ঢুকে পড়ে। এতে মোটরসাইকেলের চালক হাফিজুল ইসলাম ঘটনাস্থলেই মারা যান এবং আহত অবস্থায় আরিফুলকে উদ্ধার করে উপজেলাস্থ জামুর্কী স্বাস্থ্য কমপ্লেক্সে নিয়ে গেলে ডাক্তার তাকে মৃত ঘোষণা করেন। আইনি প্রক্রিয়া শেষে নিহতদের মরদেহ পরিবারের কাছে হস্তান্তর করা হবে বলেও জানান তিনি। একাত্তর/জো 
tags:সড়ক দুর্ঘটনা, মোটরসাইকেল, দুই ভাইয়ের মৃত্যু, বঙ্গবন্ধু সেতু, মির্জাপুর, জামুর্কী


25376
মালয়েশিয়ান স্ত্রীকে নিয়ে হেলিকপ্টারে বাড়ি ফিরলো প্রবাসী
দেশযোগ
2022-07-08T15:45:49+06:00
পরিবারের সদস্যদের সাথে ঈদের আনন্দ ভাগাভাগি করতে মালয়েশিয়ায় বাংলাদেশী প্রবাসী ব্যবসায়ী সুমন বেপারী তার মালয়েশিয়ান স্ত্রী এবং সন্তানদের নিয়ে হেলিকপ্টারে গ্রামের বাড়ি ফিরেছেন। শুক্রবার (৮ জুলাই) সকাল সাড়ে ১০টায় সুমন দম্পতিকে বহনকারী হেলিকপ্টারটি চাঁদপুরের ফরিদগঞ্জ উপজেলা সদরস্থ এ আর মডেল পাইলট সরকারি উচ্চ বিদ্যালয়ের মাঠে অবতরণ করে। এর আগে, সকাল ছয়টায় তারা একটি ফ্লাইটে ঢাকা হযরত শাহজালাল আন্তর্জাতিক বিমান বন্দরে অবতরণ করেন।  জানা গেছে, ফরিদগঞ্জ উপজেলার গোবিন্দপুর উত্তর ইউনিয়নের চির্কা গ্রামের মজিবুল হক বেপারীর ছেলে সুমন ২০০৭ সালে মালয়েশিয়া যান। ৯ বছর পূর্বে তার সাথে নুর ইনা লিজার পরিচয় হয়। পরিচয় থেকে প্রণয় ঘটে উভয়ের মধ্যে। বর্তমানে এই দম্পতির ঘরে সুফিয়া সাফরিনা (৮), আরাফাত (৪) এবং আড়াই বছরের আরমান নামে তিনটি সন্তান রয়েছে। সুমন জানান, পবিত্র ঈদুল আযহায় মা-বোনসহ পরিবারের সদস্যদের সাথে দেখা করতে এবং ঈদ আনন্দ উপভোগ করতে সস্ত্রীক তিনি দেশে এসেছেন। ঈদের সময় সড়কগুলো ব্যস্ত থাকে বলে ঝামেলা এড়াতে তিনি স্ত্রী ও সন্তানদের নিয়ে হেলিকপ্টারযোগে বাড়ি এসেছেন বলে জানান তিনি। হেলিকপ্টার থেকে নামার পর সুমন বেপারীর মা ফাতেমা বেগম, বোন সালমা বেগম, হোসনে আরা বেগম ও নিকটাত্মীয় ফারুক পাটওয়ারীসহ পরিবারের সদস্যরা তাদের ফুল দিয়ে বরণে করেন। সুমনের মা পুত্র, পুত্রবধু ও নাতি-নাতনিদের কাছে পেয়ে আবেগাপ্লুত হয়ে পড়েন। একাত্তর/জো  
tags:ফরিদগঞ্জ, গোবিন্দপুর, চির্কা, মালয়েশিয়া প্রবাসী ব্যবসায়ী, মালেয়শিয়ান স্ত্রী, হেলিকপ্টারে গ্রামের বাড়ি


25377
বৃষ্টিপাতে বিপর্যস্ত মুম্বাই, একাধিক এলাকায় রেড অ্যালার্ট
বিশ্বযোগ
2022-07-08T15:46:53+06:00
প্রবল বৃষ্টিপাতে বিপর্যস্ত হয়ে পড়েছে ভারতের মুম্বাইয়ে জনজীবন। পরিস্থিতি বিবেচনায় মুম্বাইসহ এর আশপাশের কয়েকটি এলাকায় রেড অ্যালার্ট জারি করেছে দেশটির আবহাওয়া অধিদপ্তর। সংবাদমাধ্যম বিবিসি এক প্রতিবেদনে জানায়, শুক্রবার (৮ জুলাই) থেকে শনিবার (৯ জুলাই) পর্যন্ত ২৪ ঘণ্টার জন্য এ রেড অ্যালার্ট জারি করা হয়েছে। বন্যা পরিস্থিতির আরও অবনতি হতে পারে বলে শঙ্কা প্রকাশ করেছে স্থানীয় প্রশাসন।  এদিকে গত কয়েকদিন ধরেী মহারাষ্ট্রে ভারী বৃষ্টি অব্যাহত রয়েছে। এছাড়া মুম্বাই, থানে, রায়গড়, রত্নগিরি, সিন্ধুদুর্গ, পালঘর, পুণে, কোলাপুর ও সাতারায় রেড অ্যালার্ট জারি করা হয়েছে। এনডিটিভি'র খবরে বলা হয়েছে, পরিস্থিতি মোকাবিলায় কাজ শুরু করেছে স্থানীয় প্রশাসন। মহারাষ্ট্রে জাতীয় দুর্যোগ মোকাবিলা বাহিনীর (এনডিআরএফ) ১৭টি দল মোতায়েন রয়েছে।আরও পড়ুন: গুলিবিদ্ধ শিনজো আবে মারা গেছেনঅন্যদিকে, বৃষ্টির পানিতে ডুবে গেছে রাস্তা ও সাবওয়েগুলো। যাতায়াতে যাত্রীদের পোহাতে হচ্ছে চরম ভোগান্তি। বেশ কয়েকটি গুরুত্বপূর্ণ রাস্তা পানিতে ডুবে যাওয়ায় যাতায়াত বন্ধ করা হয়েছে। বাতিল হয়েছে একাধিক ট্রেন। পাশপাশি ব্যাহত হচ্ছে রেল চলাচলও।ভারী বৃষ্টির কারণে কেরালা, গোয়া এবং কর্ণাটকের বিভিন্ন স্থানে এরইমধ্যে দেখা দিয়েছে বন্যা পরিস্থিতি। ফলে এসব রাজ্যে বেশ কয়েকটি শিক্ষাপ্রতিষ্ঠান বন্ধ ঘোষণা করা হয়েছে। স্থানীয় সরকারের পক্ষ থেকে জানানো হয়েছে, দুর্যোগ মোকাবিলা উদ্ধারকাজে যোগ দিয়েছে একাধিক বাহিনী। মানুষকে নিরাপদে সরিয়ে নিতে কাজ করছে তারা। একাত্তর/আরবিএস  
tags:ভারত, আবহাওয়া অধিদপ্তর, বৃষ্টিপাত


25378
নলকা সেতু খুলে দেয়ায় উত্তরবঙ্গ মহাসড়কে ঈদযাত্রায় স্বস্তি
দেশযোগ
2022-07-08T16:02:22+06:00
নলকা সেতু খুলে দেয়া আর পুলিশের নজরদারী বাড়ানোর পর ঈদে উত্তরবঙ্গের ঘরমুখো মানুষ অন্যবারের তুলনায় এবার বেশ স্বাচ্ছন্দ্যেই বাড়ি ফিরছে। একই সাথে পশুবাহী ট্রাকেও নেই কোন হয়রানী। তবে কখনো বিকল যানবাহনের কারণে যানজটের সৃষ্টি হলেও দ্রুত তা নিরসন করছে হাইওয়ে পুলিশ।শুক্রবার (৮ জুলাই) সকাল থেকেই যানবাহনের চাপ বাড়ে উত্তরবঙ্গ মহাসড়কে। এসময় তৎপর পুলিশ রাস্তায় যত্রতত্র পার্কিং করতে বাধা দেয়ার কারণে যানজট খানিকটা হলেও কম উত্তরবঙ্গ মহাসড়কে। তবে বেলা ১১টার দিকে উত্তরবঙ্গ মহাসড়কের হাটিকুমরুলে একটি যানবাহন সড়কে বিকল হয়ে গেলে যানজটের সৃষ্টি হয়। তবে এরপর ঘণ্টা দুয়েকের চেষ্টায় আবারে পথ সচল করে হাইওয়ে পুলিশ।আরও পড়ুন: মোটরসাইকেলে বাড়ি ফিরতে গিয়ে না ফেরার দেশে দুই ভাইহাইওয়ে পুলিশ বগুড়া জোনের পুলিশ সুপার মুনশী সাহাবুদ্দিন বলেন, মহাসড়কে যানজট বা চাঁদাবাজির দৌরাত্ম্য কোনটাই নেই। পশুবাহী ট্রাকসহ মানুষ যেন নির্বিঘ্নে চলাচল করতে পারে সেজন্য পুলিশ প্রশাসনের পক্ষ থেকে সব ধরনের ব্যবস্থা গ্রহণ করা হয়েছে।একাত্তর/এসজে 
tags:সিরাজগঞ্জ, ঈদযাত্রা, মহাসড়ক, উত্তরবঙ্গ, নলকা সেতু


25379
মোংলায় আওয়ামী লীগের দুই গ্রুপের সংঘর্ষ, আহত পাঁচ
দেশযোগ
2022-07-08T16:03:43+06:00
পূর্ব শত্রুতার জেরে মোংলায় আওয়ামী লীগ সমর্থিত দুই গ্রুপের মধ্যে সংঘর্ষে অন্তত পাঁচজন আহত হয়েছেন। আহতদের মধ্যে দুইজনের অবস্থা গুরুতর।বৃহস্পতিবার (৭ জুলাই) সন্ধ্যা সাড়ে ৭ টার দিকে উপজেলার সুন্দরবন ইউনিয়নের কাটাখালী এলাকার চায়না বাজারে এ ঘটনা ঘটে। আহতদের মধ্যে গুরুতর অবস্থায় দুইজনকে রাত পৌনে ১০ টার দিকে খুলনা মেডিকেল কলেজ হাসপাতালে পাঠানো হয়।প্রত্যক্ষদর্শী ও আহতদের পরিবার জানায়, পূর্ব শত্রুতার জেরে উপজেলার সুন্দরবন ইউনিয়নের দিগরাজ বাজারের বাসিন্দা মো: মঈনউদ্দীন শেখের ছেলে নাইম শেখ (১৭) বৃহস্পতিবার বিকেলে ফুটবল খেলে বাড়িতে ফেরার পথে তাকে হারুনের ছেলে আলম হাওলাদার, রকিবুল হাওলাদার ও মোতালেবের ছেলে ফারুক ও আজবাহার শেখ দেশীয় অস্ত্র (দা-কুড়াল) নিয়ে এলোপাতাড়ি কুপিয়ে জখম করে। খবর পেয়ে সেখানে লোকজন জড়ো হলে সংঘর্ষে জড়িয়ে পড়ে উভয় গ্রুপ। এতে লুৎফর শেখ (৫৫), নাইম শেখ (১৭), আজিজুল হাওলাদার (৪৭), আলম হাওলাদার (৩৫) ও রকিবুল হাওলাদার (২৭) আহত হন। পরে স্থানীয় লোকজন রাতে তাদেরকে উপজেলা স্বাস্থ্য কমপ্লেক্সে ভর্তি করেন। তারা সবাই স্থানীয় আওয়ামী লীগের রাজনীতির সাথে জড়িত বলে জানা গেছে। এদিকে আহতদের মধ্যে রকিবুল হাওলাদার (২৭) ও আলম হাওলাদারকে (৩৫) রাতেই খুলনা মেডিকেল কলেজ হাসপাতালে পাঠানো হয়েছে বলে জানান হাসপাতালের কর্তব্যরত চিকিৎসক মো: সিরাজুল ইসলাম।এ বিষয়ে সুন্দরবন ইউনিয়নের চেয়ারম্যান ইকরাম ইজারদার বলেন, দিগরাজ বাজারের মঈনউদ্দীন শেখ পূর্ব শত্রতার জের ধরে উদ্দেশ্যমূলকভাবে এ ঘটনা ঘটিয়ে আমাদের ওপর দায় চাপাচ্ছেন। মোংলা থানা ভারপ্রাপ্ত কর্মকর্তা মোহাম্মদ মনিরুল ইসলাম জানান, সংঘর্ষের খবর শুনে ওই এলাকায় পুলিশ পাঠানো হয়েছে। এ ঘটনায় পাঁচজন আহত হয়েছেন। অভিযুক্তদের গ্রেপ্তারে ওই এলাকায় পুলিশের অভিযান চালানো হচ্ছে বলেও জানান তিনি। একাত্তর/আরবিএস  
tags:পুলিশ, সংঘর্ষ, আহত


25380
আবাসিক ভবনে ইয়াবার মজুদ, 'অক্সিজেন ভাই' সহযোগীসহ গ্রেপ্তার
দেশযোগ
2022-07-08T16:16:37+06:00
চট্টগ্রাম নগরীর কুয়াইশ এলাকার বিলাসবহুল আবাসিক ভবনে ইয়াবার মজুদ করে মাদক সাম্রাজ্য গড়া অক্সিজেন ভাই নামক কুখ্যাত ইয়াবা ব্যবসায়ী ও তার সহযোগীকে গ্রেপ্তার করেছে র‌্যাব-৭ চট্টগ্রাম। শুক্রবার (৮ জুলাই) এক সংবাদ বিজ্ঞপ্তিতে এ তথ্য জানায় র‍্যাব। গ্রেপ্তার ব্যক্তিরা হলেন- মো. সেলিম উদ্দিন (৫০) ও মো. ইসমাইল (৪২)। সংবাদ বিজ্ঞপ্তিতে বলা হয়, কতিপয় মাদক ব্যবসায়ী চট্টগ্রাম মহানগরীর বায়েজিদ বোস্তামী থানাধীন নয়ারহাট আবাসিক এলাকার ফয়সাল টাওয়ারের একটি ভাড়াটিয়া বাসার ভিতরে মাদকদ্রব্য ইয়াবা ট্যাবলেট ক্রয়-বিক্রয়ের উদ্দেশ্যে মজুদ করেছে বলে গোপন তথ্যের ভিত্তিতে জানতে পারে র‌্যাব-৭।উক্ত তথ্যের ভিত্তিতে বৃহস্পতিবার (৭ জুলাই) দুপুর আড়াইটায় র‌্যাব-৭ এর একটি আভিযানিক দল বর্ণিত স্থানে অভিযান চালিয়ে দুইজনকে আটক করে। পরে উপস্থিত সাক্ষীদের সামনে উক্ত বাসার ফ্লাইবোর্ডের ওয়ারড্রব থেকে এবং বাসার নিচতলায় রক্ষিত মোটরসাইকেলের সীটের নিচ থেকে আসামিদের নিজ হাতে বের করে দেয়া মোট সাত হাজার পিস ইয়াবা ট্যাবলেট উদ্ধারসহ আসামিদের গ্রেপ্তার করা হয়। আরও পড়ুন: মোটরসাইকেলে বাড়ি ফিরতে গিয়ে না ফেরার দেশে দুই ভাইগ্রেপ্তার আসামিদের জিজ্ঞাসাবাদে আরও জানা যায় যে, তারা দীর্ঘদিন ধরে কক্সবাজার থেকে ইয়াবা সরবরাহকারী সিন্ডিকেটের মাধ্যমে ইয়াবা সংগ্রহ করে তা চট্টগ্রাম মহানগর ও চট্টগ্রাম জেলার বিভিন্ন মাদক ব্যবসায়ী ও মাদকসেবীদের কাছে বিক্রি করে আসছে। উদ্ধার করা মাদকদ্রব্যের আনুমানিক মূল্য ২১ লক্ষ টাকা।র‍্যাব জানায়, গ্রেপ্তার আসামি এবং উদ্ধার করা মাদকদ্রব্য সংক্রান্ত পরবর্তী আইনি ব্যবস্থা নেয়ার জন্য তাদের সংশ্লিষ্ট থানায় হস্তান্তর করা হয়েছে।একাত্তর/এসজে
tags:চট্টগ্রাম, র‍্যাব, গ্রেপ্তার, ইয়াবা, মাদকদ্রব্য, অক্সিজেন ভাই


25381
শিনজো আবের মৃত্যুতে প্রধানমন্ত্রীর শোক
জাতীয়
2022-07-08T16:18:43+06:00
গুলিতে আহত জাপানের সাবেক প্রধানমন্ত্রী শিনজো আবে চিকিৎসাধীন অবস্থায় মারা গেছেন। তার মৃত্যুতে শোক প্রকাশ করেছেন প্রধানমন্ত্রী শেখ হাসিনা।শুক্রবার (৮ জুলাই) বিকেলে এক বার্তায় প্রধানমন্ত্রী এ শোক প্রকাশ করেন। প্রধানমন্ত্রীর কার্যালয় এ তথ্য নিশ্চিত করেছে। জাপানের রাষ্ট্রীয় সংবাদমাধ্যমের খবরে জানানো হয়েছিল, স্থানীয় সময় আজ শুক্রবার জাপানের পশ্চিমাঞ্চলের নারা শহরে বক্তব্য দেওয়ার সময় পেছন থেকে গুলি করা ৬৭ বছর বয়সী শিনজো আবেকে। গুলিবিদ্ধ হওয়ার পর হাসপাতালে নেওয়া হয় তাকে। তার অবস্থা সংকটাপন্ন ছিল। পরে হাসপাতালে চিকিৎসাধীন অবস্থায় তিনি মারা যান।আরও পড়ুন: শিনজো আবে মারা গেছেনঘটনাস্থল থেকে সন্দেহভাজন এক যুবককে আটক ও একটি বন্দুক উদ্ধার করে দেশটির নিরাপত্তা বাহিনী।জাপানের ইতিহাসে সবচেয়ে দীর্ঘস্থায়ী প্রধানমন্ত্রী ছিলেন শিনজো আবে। প্রথম দফায় ২০০৬ থেকে ২০০৭ সাল পর্যন্ত দেশটির ক্ষমতায় ছিলেন তিনি। এরপর ২০১২ থেকে ২০২০ সাল পর্যন্ত টানা আট বছর শক্ত হাতে দেশ চালিয়েছেন আবে।একাত্তর/আরবিএস 
tags:মৃত্যু, প্রধানমন্ত্রী, শিনজো আব


25382
ফকিরহাটে জুয়েলার্সের দোকান লুট
দেশযোগ
2022-07-08T16:44:57+06:00
বাগেরহাটের ফকিরহাট সদর বাজারে অবস্থিত ইসলামিয়া জুয়েলার্সের দোকানে দুর্ধষ চুরির ঘটনা ঘটেছে। পুলিশ ও স্থানীয়দের মতে, বুধবার (৬ জুলাই) দিবাগত রাতের চোরেরা ওই দোকানের পিছনের সাটারের তালা ভেঙ্গে ভেতরে প্রবেশ করে। এরপর সিন্দুকের তালা ভেঙ্গে সকল স্বর্ণালংকার ও রুপার গহনা চুরি করে নিয়ে যায়। খবর পেয়ে মডেল থানার পুলিশ ঘটনাস্থল পরিদর্শন করেন। ইসলামিয়া জুয়েলার্সের মালিক মো. সবুজ বিশ্বাস হিরন জানান, তার দোকান থেকে চোরেরা ২৫ভরি স্বর্ণলংকার ও ১৫০ভরি রুপার গহনা চুরি হয়েছে। চুরির ঘটনায় তিনি মামলা করবেন বলেও জানান।ফকিরহাট মডেল থানার অফিসার্স ইনচার্জ মুঃ আলীমুজ্জামান চুরির ঘটনাটি নিশ্চিত করেছেন। তিনি বলেন এ ব্যাপারে লিখিত অভিযোগ পেলে থানায় মামলা নেয়া হবে।একাত্তর/এসএ
tags:দোকান, স্বর্ণ, লুট


25383
দোহারে বিদেশি পিস্তল, গুলি ও মাদকসহ দুইজন আটক
দেশযোগ
2022-07-08T16:54:09+06:00
ঢাকার দোহারে উত্তর রাইপাড়া এলাকায় পুলিশের অভিযানে বিদেশি পিস্তল ও গুলিসহ বিপুল পরিমাণে মাদক উদ্ধার করেছে দোহার থানা পুলিশ। এসময় দুইজনকে আটক করা হয়। বৃহস্পতিবার (৭ জুলাই) বিকেল তিনটার দিকে উত্তর রাইপাড়ার আদম ভূঁইয়ার বাড়ি থেকে অস্ত্র, গুলি ও মাদকসহ আটক করা হয় তাদের। জানা গেছে, আটককৃতরা হলেন উত্তর রাইপাড়া এলাকার আব্দুস সালাম এর ছেলে রিয়াদ (২৮) ও বাবুল খান এর ছেলে মো. সিজান (২১)। পুলিশ সূত্রে জানা যায়, গোপন সংবাদের ভিত্তিতে মাদক মামলার ওয়ারেন্টভুক্ত আসামি সিজানকে আটক করতে অভিযান চালায় থানা পুলিশের একটি দল। বিকেল তিনটার দিকে উত্তর রাইপাড়া আদম ভূঁইয়ার বসতবাড়ি থেকে মাদক সেবনরত অবস্থায় রিয়াদ ও সিজানকে আটক করেন তারা। পুলিশ জানায়, এসময় তল্লাশি করে তাদের কাছ থেকে একটি বিদেশি পিস্তল, একটি ম্যাগাজিন, তিন রাউন্ড গুলি, ৩০ গ্রাম হেরোইন ও ৫০০ পিস ইয়াবা উদ্ধার করা হয়। দোহার থানার ভারপ্রাপ্ত কর্মকর্তা (ওসি) মো. মোস্তফা কামাল জানান, আটক আসামিদের বিরুদ্ধে অস্ত্র আইন ও মাদকদ্রব্য নিয়ন্ত্রণ আইনে পৃথক মামলা করা হয়েছে। শুক্রবার (৮ জুলাই) সকালে তাদের আদালতে প্রেরণ করা হয়েছে বলেও জানান তিনি।একাত্তর/জো 
tags:দোহার, বিদেশি পিস্তল, পুলিশের অভিযান, মাদক উদ্ধার, উত্তর রাইপাড়া


25384
শিনজো আবের হত্যাকারী সম্পর্কে যা জানা গেছে
বিশ্বযোগ
2022-07-08T16:55:04+06:00
জাপানের সাবেক প্রধানমন্ত্রী শিনজো আবেকে হত্যাকারী ব্যক্তিকে আটক করেছে দেশটির পুলিশ। তার সম্পর্কে এখন পর্যন্ত যেসব তথ্য পাওয়া গেছে তা প্রকাশ করেছে দেশটির সংবাদমাধ্যম এনএইচকে। শিনজো আবেকে হত্যাকারী ওই ব্যক্তির নাম তেৎসুয়া ইয়ামাগামি। ৪১ বছর বয়সী ইয়ামাগামি নারা শহরের বাসিন্দা। পুলিশ জানিয়েছে, ইয়ামাগামি জাপানের নৌ বাহিনী 'মেরিটাইম সেলফ ডিফেন্স ফোর্সের' একজন সাবেক সদস্য। তবে এ তথ্য এখনও নিশ্চিত করেনি দেশটির প্রতিরক্ষা মন্ত্রণালয়। ইয়ামাগামি 'আবেকে নিয়ে অসন্তুষ্ট ছিলেন এবং এ কারণেই আবেকে হত্যা করতে চেয়েছিলেন' বলে পুলিশকে জানিয়েছেন। এদিকে স্থানীয় সংবাদমাধ্যমের বরাত দিয়ে বিবিসি জানিয়েছে, ইয়ামাগামির বাড়িতে তল্লাশি চালিয়ে 'বিস্ফোরক বস্তু' পাওয়া গেছে বলে ধারণা করছে পুলিশ। ঘটনার প্রত্যক্ষদর্শীরা জানিয়েছেন, বড় একটি বন্দুক বহনকারী এক ব্যক্তিকে তারা আবেকে লক্ষ্য করে পেছন দিক থেকে দুইবার গুলি করতে দেখেন। আরও পড়ুন: শিনজো আবে মারা গেছেনইয়ামাগামিকে পুলিশ ধরে নিয়ে যাওয়ার সময় তোলা ছবি থেকে ধারণা করা হচ্ছে, তার হাতে থাকা বন্দুকটি তিনি নিজেই বানিয়েছিলেন। নির্বাচনী প্রচারণা চালাতে নারা শহরে গিয়েছিলেন শিনজো আবে। ইয়ামাগামি কীভাবে এ ব্যাপারে জানতেন তা এখনও স্পষ্ট নয়, কেননা আবের এ ভ্রমণের ব্যাপারে আগেরদিন রাতেই নিশ্চিত করা হয়েছিলো। একাত্তর/এসজে
tags:প্রধান সংবাদ, হত্যা, গুলি, জাপান, শিনজো আবে


25385
ইউক্রেন-রাশিয়া সংকট নিয়ে চীনের তিন উদ্বেগ
বিশ্বযোগ
2022-07-08T16:55:36+06:00
ইন্দোনেশিয়ার বালি দ্বীপে জি-২০ পররাষ্ট্রমন্ত্রী পর্যায়ের সম্মেলনে অংশগ্রহণ করেছেন  চীনের পররাষ্ট্রমন্ত্রী ওয়াং ই। সেখানে ভারতের পররাষ্ট্রমন্ত্রী এস জয়শঙ্করের সঙ্গে ইউক্রেন পরিস্থিতি নিয়ে মতবিনিময় করেছেন। এসময় ইউক্রেন সম্পর্কে চীনের তিনটি উদ্বেগের কথা তুলে ধরেন ওয়াং।চীনের রাষ্ট্রীয় গণমাধ্যমের খবরে বলা হয়েছে, স্থানীয় সময় বৃহস্পতিবার ভারতের পররাষ্ট্রমন্ত্রী এস জয়শঙ্করের সঙ্গে আলাপে ওয়াং বলেন, প্রথমত স্নায়ুযুদ্ধের মানসিকতা ও গ্রুপ সংঘর্ষ উস্কে দেয়া এবং নতুন স্নায়ুযুদ্ধ সৃষ্টির বিরোধিতা করে চীন। কঠোর ও জটিল চ্যালেঞ্জের সম্মুখীণ বিশ্বে বিচ্ছিন্নতা নয়, বরং ঐক্যের উপর গুরুত্ব দেয় এবং দ্বন্দ্ব নয়, সংলাপ চায় বেইজিং। ইতিহাসের সঠিক পক্ষে দৃঢ়ভাবে দাঁড়িয়ে শান্তি আলোচনা সমর্থন করে চীন।তিনি আরও বলে, দ্বিতীয়ত, দ্বৈত মানদণ্ডে চীনের সার্বভৌমত্ব ও ভূভাগের অখন্ডতার ক্ষতির বিরোধিতা করে চীন। কোনো কোনো দেশ ইউক্রেন ইস্যুতে সার্বভৌমত্বের নীতির কথা জোর দিয়ে বলতে গিয়ে তাইওয়ান ইস্যু নিয়ে বারবার চীনের সার্বভৌমত্ব ও একচীন নীতিকে চ্যালেঞ্জ করছে, এমনকি তাইওয়ান প্রণালীর দু’পাশে উত্তেজনা তৈরি করে আসছে। তা স্পষ্টই দ্বৈত মানদণ্ড। ইউক্রেন ও তাইওয়ানের মধ্যে কোনোভাবেই তুলনা চলে না এবং চীন নিজের কেন্দ্রীয় স্বার্থকে যে কোনো মূল্যে রক্ষা করবে। আরও পড়ুন: গুলিবিদ্ধ শিনজো আবে মারা গেছেনতৃতীয়ত, অন্য দেশের যৌক্তিক উন্নয়নের অধিকারের ক্ষতির বিরোধিতা করে চীন। কোনো কোনো দেশ ইউক্রেন সংকটের অজুহাতে চীন ও অন্য দেশের বিরুদ্ধে একতরফাভাবে অবরোধ ব্যবস্থা আরোপ করেছে, তা অযৌক্তিক ও অবৈধ এবং দেশগুলোর মধ্যে স্বাভাবিক বিনিময় ও আন্তর্জাতিক বাণিজ্যের সাধারণ নিয়মের লঙ্ঘন। পাশাপাশি, ইউক্রেন সংকটকে জটিল ও গুরুতর করছে। তাই নানা পক্ষের উচিত তার বিরোধিতা করা এবং উন্মুক্ত, ন্যায্য ও বৈষম্যহীন আন্তর্জাতিক সহযোগিতার পরিবেশ গড়ে তোলা।  একাত্তর/আরবিএস  
tags:যুক্তরাষ্ট্র, ইউক্রেন, রাশিয়া, ন্যাটো


25387
ভারতে সুষম খাদ্য জোগাড়ের সক্ষমতা নেই ৯৭ কোটি লোকের: জাতিসংঘ
বিশ্বযোগ
2022-07-08T17:08:58+06:00
ভারতের ৯৭ কোটি মানুষের পুষ্টিকর বা সুষম খাদ্য জোগাড় করার সক্ষমতা নেই বলে উঠে এসেছে সম্প্রতি প্রকাশিত জাতিসংঘের একটি রিপোর্টে। রিপোর্ট মোতাবেক দক্ষিণ এশিয়ার প্রতিবেশী দেশটির মোট জনসংখ্যার প্রায় ৭১ শতাংশ মানুষ স্বাস্থ্যকর খাবার জোগাড় করতে পারেন না।জাতিসংঘের খাদ্য ও কৃষি সংস্থার (এফএও) প্রকাশিত ওই রিপোর্ট বলছে, এশিয়া মহাদেশে ৪৩.৫ শতাংশ মানুষ সুষম খবার থেকে বঞ্চিত। সেখানে ভারতের প্রায় ৭১ শতাংশ মানুষ বঞ্চিত পুষ্টিকর খাবার থেকে। যা রীতিমতো উদ্বেগজনক।জাতিসংঘের রিপোর্ট অনুযায়ী, ২০২০ সালে বিশ্বব্যাপী ৩০৭ কোটি মানুষের পুষ্টিকর খাবার জোগাড় করতে পারেনি। বর্তমানে বিশ্বব্যাপী ৪২ শতাংশ মানুষ স্বাস্থ্যকর খাবার থেকে বঞ্চিত। এছাড়া বৈশ্বিকভাবে দেশের তালিকায় সবচেয়ে খারাপ অবস্থা নেপালের। প্রতিবেশী এই দেশটির ৮৪ শতাংশ মানুষ স্বাস্থ্যকর খাবার জোগাড় করতে অক্ষম।এরপরে রয়েছে পাকিস্তান। দেশটিতে এই হার ৮৩.৫ শতাংশ, বাংলাদেশ ৭৩.৫ শতাংশ এবং এরপরে থাকা ভারতে এই হার ৭০.৫ শতাংশ। অন্যদিকে আফ্রিকার দেশগুলোতে স্বাস্থ্যকর খাবার থেকে বঞ্চিত ৮০ শতাংশ মানুষ।এছাড়া চীনে ১২ শতাংশ, ব্রাজিলে ১৯ শতাংশ, শ্রীলঙ্কায় ৪৯ শতাংশ মানুষ ২০২০ সালে স্বাস্থ্যকর খাবার জোগাড় করতে অক্ষম ছিলেন।উল্লেখ্য, ভারতের প্রায় ৮০ কোটি মানুষ বা প্রায় ৬০ শতাংশ ভারতীয় খাবারের জন্য সরকার প্রদত্ত ভর্তুকিযুক্ত রেশনের ওপর নির্ভরশীল। দেশটির প্রধানমন্ত্রী গরীব কল্যাণ অন্ন যোজনার অধীনে বিনামূল্যে পাঁচ কেজি খাদ্য শস্যের একটি বিশেষ মহামারি সহায়তা ছাড়াও মাত্র ২-৩ টাকা প্রতি কেজিতে উপভোক্তারা প্রতি মাসে পাঁচ কেজি চাল-ডাল ইত্যাদি হাতে পেয়ে থাকেন।রিপোর্ট প্রকাশের সময় জাতিসংঘের খাদ্য ও কৃষি সংস্থার (এফএও) মহাপরিচালক কু ডংইউ বলেন, ‘করোনা মহামারির অর্থনৈতিক প্রভাবের কারণে খাদ্য মূল্যস্ফীতির সৃষ্টি হয় এবং এই কারণে আরও ১১২ মিলিয়ন মানুষ স্বাস্থ্যকর খাবারের চাহিদা পূরণ করতে অক্ষম হয়েছে। এর অর্থ বিশ্বব্যাপী মোট প্রায় ৩১০ কোটি মানুষ পুষ্টিকর খাবার খেতে পারেনি।‘দ্য স্টেট অব ফুড সিকিউরিটি অ্যান্ড নিউট্রিশন ইন দ্য ওয়ার্ল্ড ২০২২’ নামে রিপোর্টটি গত বুধবার প্রকাশিত হয়। এফএও’র তথ্যে আরও বলা হয়েছে, একজন মানুষের সারাদিনে সুষম খাবার খেতে খরচ হওয়ার কথা ২.৯৭ মার্কিন ডলার।সেই হিসেবে ভারতে ৪ জনের পরিবারে মাসে ৭ হাজার ৬০০ রুপি প্রয়োজন। অর্থাৎ ভারতের ৯৭ কোটি মানুষই এই পরিমাণ ক্রয়ক্ষমতার নিচে বসবাস করেন।একাত্তর/এসএ
tags:ভারত, খাদ্য, দারিদ্র


25388
ছেলের খোঁজে থানায় গিয়ে লাশ পেলেন বাবা
দেশযোগ
2022-07-08T17:25:08+06:00
সাভারে দুর্বৃত্তদের ছুরিকাঘাতে আলামিন নামের এক কিশোর খুন হয়েছে। খবর পেয়ে নিহতের মরদেহ উদ্ধার করে ময়নাতদন্তে পাঠায় পুলিশ। শুক্রবার (৮ জুলাই) সকালে সাভার এনাম মেডিক্যাল কলেজ হাসপাতাল থেকে আলামিন নামে ওই কিশোরের মরদেহ উদ্ধার করা হয়। এর আগে বৃহস্পতিবার রাতে সাভারের বাজার রোড এলাকায় তাকে ছুরিকাঘাত করে দুর্বৃত্তরা।স্থানীয়রা তাকে উদ্ধার করে হাসপাতালে নিয়ে গেলে কর্তব্যরত চিকিৎসক আলামিনকে মৃত ঘোষণা করে। নিহত আলামিন খাঁন ফরিদুপর জেলার কোতয়ালী থানার হাটগোবিন্দপুর গ্রামের আকমল খাঁনের ছেলে। গত তিনবছর ধরে সে সাভারের বাজারে রোডে ভাড়া বাসায় বসবাস করে আসছে।নিহত কিশোরের বাবা আকমাল খাঁন বলেন, আলামিন সাভার বাজার বাসস্ট্যান্ড এলাকায় শাহাদাৎ নামের এক ব্যক্তির মোবাইল সার্ভিসিং দোকানে কাজ করতো। গতকাল দুপুরে বাসা থেকে আলামিন দোকানে যায়। পরে রাতে বাড়ি না ফিরলে সকালে সাভার মডেল থানায় ছবি নিয়ে জিডি করতে যাই আমি। থানায় গিয়ে জানতে পারি বাজার রোড থেকে একটা লাশ উদ্ধার করা হয়েছে। হাসপাতালে গিয়ে দেখি আমার ছেলের লাশ। তিনি আরো বলেন, আমার ও আমার ছেলে কোনো শত্রু নাই। আমার ছেলেকে হত্যার দ্রুত বিচার চাই।এ বিষয়ে সাভার মডেল থানার ভারপ্রাপ্ত কর্মকর্তা কাজী মাইনুল ইসলাম জানান, খবর পেয়ে নিহতের মরদেহ উদ্ধার করা হয়েছে। জড়িতদের খুঁজে বের করতে অভিযান চলছে, আশা করি দ্রুতই অপরাধীরা গ্রেপ্তার হবে।একাত্তর/এসএ
tags:খুন, কিশোর, সাভার


25389
ডি মারিয়াকে বরণ করে নিতে তুরিনে সমর্থকদের ঢল
খেলা
2022-07-08T17:41:08+06:00
আনুষ্ঠানিকভাবে জুভেন্টাসে যোগ দিতে ইতালির তুরিনে পৌঁছেছেন আর্জেন্টাইন ফরোয়ার্ড আনহেল ডি মারিয়া। সেখানে শুক্রবার (৮ জুলাই) মেডিকেলের পর আসবে দলবদলের আনুষ্ঠানিক ঘোষণা। মেডিকেলের জন্য তুরিনে অবতরণ করার পর থেকেই সমর্থকদের উন্মাদনার কেন্দ্রে এই আর্জেন্টাইন।ইউরোপের বিভিন্ন সংবাদমাধ্যমে প্রচারিত ভিডিওতে দেখা গেছে, জুভেন্টাসের মেডিকেলের জন্য পৌঁছালে কয়েক হাজার সমর্থক তাকে অভ্যর্থনা জানান। ডি মারিয়াও বিনয়ের সঙ্গে দীর্ঘ সময় ধরে অপেক্ষমান সমর্থকদের জার্সিতে অটোগ্রাফ দিয়ে এবং ছবি তুলে তাদের আবদার মিটিয়েছেন।এক বছরের চুক্তিতে ইতালিয়ান জায়ান্ট জুভেন্টাসে পাড়ি জমাচ্ছেন ডি মারিয়া। চুক্তির মেয়াদ আরও এক বছর বাড়িয়ে নেওেয়ার সুযোগও থাকছে। গত মৌসুম শেষের আগে থেকেই তার জুভেন্টাসে যাওয়ার গুঞ্জন চাউর হয়েছিল। দলবদলের ব্যাপারে আলোচনাও অনেক দূর এগিয়েছিল। তবে এরপর বার্সেলোনা তার প্রতি আগ্রহ প্রকাশ করায় ডি মারিয়া জুভেন্টাসের সঙ্গে আলোচনা স্থগিত করেন। স্প্যানিশ জায়ান্ট বার্সা শুরুতে আগ্রহ দেখালেও পরে আর আলোচনা আগে বাড়ায়নি।তাই শেষ পর্যন্ত নিজের নতুন গন্তব্য হিসেবে জুভেন্টাসকে বেছে নিয়েছেন ডি মারিয়া। দীর্ঘ সাত মৌসুমে পিএসজির হয়ে খেলার পর ফ্রি এজেন্ট হিসেবে দলবদল করলেন ৩৪ বছর বয়সী এই আর্জেন্টাইন ফরোয়ার্ড।একাত্তর/এসএ
tags:ফুটবল, জুভেন্টাস, ডিমারিয়া


25390
২৫ কেজি গাঁজাসহ মা-ছেলে আটক
দেশযোগ
2022-07-08T17:53:02+06:00
বাগেরহাটের মোল্লাহাট থেকে ২৫ কেজি গাঁজাসহ কারবারি সিন্ডিকেট সদস্য মা-ছেলেকে আটক করেছে পুলিশ।বৃহস্পতিবার (৭ জুলাই) সন্ধ্যায় উপজেলার উদয়পুর গোলারচক গ্রামে পুলিশ অভিযান চালায়। গাঁজা কারবারিরা বসতবাড়িতে ধানের গোলার মধ্যে প্লাস্টিকের বস্তাবোঝাই করে ওই গাঁজা লুকিয়ে রেখে ছিল।সিন্ডিকেটের মাধ্যমে কারবারিরা বাগেরহাট, গোপালগঞ্জ, খুলনা এবং নড়াইল জেলার বিভিন্ন এলাকায় গাঁজা বিক্রি করে আসছে বলে পুলিশ জানায়।আটক ব্যক্তিরা হলেন- বাগেরহাট জেলার মোল্লাহাট উপজেলার উদয়পুর গোলারচক গ্রামের ওবায়দুল শেখের স্ত্রী সামছুন্নার বেগম (৪৫) এবং তার ছেলে রমজান শেখ (২২)। তাদের বিরুদ্ধে মাদক আইনে মামলা দায়ের করা হয়েছে।মোল্লাহাট থানার ভারপ্রাপ্ত কর্মকর্তা (ওসি) সোমেন দাশ জানান, গোপন সংবাদের ভিত্তিতে পুলিশ ওই বাড়িতে অভিযান চালায়। ওই বাড়ির সদস্যরা মাদক কারবারি হিসেবে পরিচিত। অভিযান চলাকালে গাঁজা কারবারির সাথে যুক্ত মা ও ছেলেকে আটক করা হয়। পরে তাদের তথ্যমতে ধানের গোলার মধ্যে লুকিয়ে রাখা প্লাস্টিকের বস্তাবোঝাই ২৫ কেজি গাঁজা উদ্ধার করা হয়। তবে এসময় সিন্ডিকেটের অপর সদস্যরা পালিয়ে যায়। উদ্ধার করা ওই গাঁজার মূল্য সাড়ে সাত লাখ টাকা।আরও পড়ুন: দোহারে বিদেশি পিস্তল, গুলি ও মাদকসহ দুইজন আটকওসি সোমেন দাশ আরো জানান, ১০- ১২ জনের একটি সিন্ডিকেট দীর্ঘদিন ধরে গাঁজার কারবার করে আসছে। তারা কুমিল্লা থেকে ওই গাঁজা এনে সিন্ডিকেটের মাধ্যমে একের পর এক হাতবদল করে বাগেরহাটসহ চারটি জেলার বিভিন্ন উপজেলায় পার্টির কাছে সরবরাহ করে। এদের বিরুদ্ধে বেশ কয়েকটি মাদকের মামলা রয়েছে জানিয়ে ওসি বলেন, সিন্ডিকেটের অপর সদস্যদের ধরতে পুলিশ চেষ্টা চালাচ্ছে। একাত্তর/এসজে
tags:মাদক, বাগেরহাট, মোল্লাহাট, গাঁজা, সিন্ডিকেট


25391
২৪ ঘণ্টায় করোনায় মৃত্যু সাত, শনাক্ত ১৬১১
জাতীয়
2022-07-08T17:58:55+06:00
গত ২৪ ঘণ্টায় দেশে করোনা ভাইরাসে আক্রান্ত হয়ে আরও সাতজনের মৃত্যু হয়েছে। এ পর্যন্ত দেশে করোনায় মোট মৃত্যু হয়েছে ২৯ হাজার ১৯৫ জনের।এসময় নতুন করে শনাক্ত হয়েছেন এক হাজার ৬১১ জন। সব মিলিয়ে আক্রান্তের সংখ্যা দাঁড়িয়েছে ১৯ লাখ ৮৮ হাজার ১০১ জনে।শুক্রবার (৮ জুলাই) বিকেলে স্বাস্থ্য অধিদপ্তর থেকে পাঠানো করোনা বিষয়ক এক প্রেস বিজ্ঞপ্তিতে এ তথ্য জানানো হয়।এতে বলা হয়, ঢাকা সিটিসহ দেশের বিভিন্ন হাসপাতাল ও বাড়িতে উপসর্গবিহীন রোগীসহ গত ২৪ ঘণ্টায় সুস্থ হয়েছেন ৮৯০ জন। এ পর্যন্ত মোট সুস্থ হয়েছেন ১৯ লাখ ১১ হাজার ৩৬৭ জন। সারাদেশে সরকারি-বেসরকারি ব্যবস্থাপনায় ৮৮০টি ল্যাবে গত ২৪ ঘণ্টায় নমুনা সংগ্রহ করা হয়েছে নয় হাজার ৫৯৭টি এবং মোট নমুনা পরীক্ষা করা হয়েছে নয় হাজার ৫৮০টি। এ পর্যন্ত নমুনা পরীক্ষা করা হয়েছে এক কোটি ৪৪ লাখ ৩৭ হাজার ৩৮৬টি।এতে আরও জানানো হয়, গত ২৪ ঘণ্টায় নমুনা পরীক্ষায় শনাক্তের হার ১৬ দশমিক ৮২ শতাংশ। এ পর্যন্ত নমুনা পরীক্ষা বিবেচনায় শনাক্তের হার ১৩ দশমিক ৭৭ শতাংশ। শনাক্ত বিবেচনায় সুস্থতার হার ৯৬ দশমিক ১৪ শতাংশ। শনাক্ত বিবেচনায় মৃত্যুর হার এক দশমিক ৪৭ শতাংশ।২৪ ঘণ্টায় মৃত সাতজনের মধ্যে চারজন পুরুষ ও পাঁচজন নারী রয়েছেন। মৃত সাতজনের মধ্যে ১১ থেকে ২০ বছরের মধ্যে একজন, ৪১ থেকে ৫০ বছরের মধ্যে একজন, ৫১ থেকে ৬০ বছরের মধ্যে দু’জন, ৬১ থেকে ৭০ বছরের মধ্যে একজন, ৭১ থেকে ৮০ বছরের মধ্যে একজন ও ৮১ থেকে ৯০ বছরের মধ্যে একজন রয়েছেন।  মৃত সাতজনের মধ্যে ঢাকা বিভাগের পাঁচজন, রাজশাহী বিভাগের একজন ও খুলনা বিভাগের একজন রয়েছেন। মৃতদের মধ্যে সাতজনই সরকারি হাসপাতালে মারা গেছেন।বিজ্ঞপ্তিতে বলা হয়, গত ২৪ ঘণ্টায় আইসোলেশনে এসেছেন ২৪৭ জন এবং আইসোলেশন থেকে ছাড়পত্র পেয়েছেন ৪২ জন। এ পর্যন্ত মোট আইসোলেশনে এসেছেন চার লাখ ৪৫ হাজার ৯১৩ জন। আইসোলেশন থেকে ছাড়পত্র পেয়েছেন চার লাখ ১৫ হাজার ১৩৬ জন। বর্তমানে আইসোলেশনে আছেন ৩০ হাজার ৭৭৭ জন।  স্বাস্থ্য অধিদপ্তরের তথ্য মতে, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়। ২০২১ সালের ৫ ও ১০ আগস্ট দুদিন সর্বাধিক ২৬৪ জন করে মারা যান।একাত্তর/এসএ
tags:প্রধান সংবাদ, করোনা ভাইরাস, করোনা, করোনাভাইরাস, মৃত্যু, উপসর্গ


25392
কক্সবাজারে তরুণী হত্যায় যুবক আটক, হত্যার দায় স্বীকার
দেশযোগ
2022-07-08T18:31:16+06:00
কক্সবাজার শহরে লাইটহাউজ কটেজে তরুণীর লাশ উদ্ধারের ঘটনায় এক যুবককে আটক করেছে র‌্যাব। শুক্রবার (৮ জুলাই) বিকেল চারটার দিকে শহরের পাহাড়তলী এলাকা থেকে তাকে আটক করা হয়।গ্রেপ্তার যুবকের নাম মোবারক। তার বয়স আনুমানিক ২৫। তবে পরিচয় এখনও বিস্তারিত জানা যায়নি।স্থানীয়রা জানান, ঘটনার মোবারক ওই তরুণীকে নিয়ে কটেজে উঠেছিল। এ দিন বিকেল তাকে এলাকায় দেখে সন্দেহ হয়। পরে নিজেদের জিন্মায় নিয়ে র‌্যাবে খবর দেওয়া হয়। কটেজে তরুণীর লাশ রেখে যাওয়া সেই যুবকটি যে মোবারক র‌্যাব তা নিশ্চিত হয়ে আটক করে নিয়ে যায়। এদিকে আটক মোবারক একাত্তরের ক্যামেরার সামনে এ খুনের দায় স্বীকার করে জানান, কটেজের বাইরে তাদের কথা-কাটাকাটি হয়। এরপর কটেজে ঢুকলে সেখানেও তাদের মারামারি হয়। এক পর্যায়ে ওই নারীকে সে গলাটিপে হত্যা করে।র‌্যাবের একটি সূত্র জানিয়েছে, শিগগির এ হত্যার বিষয়ে সংবাদ সম্মেলন করা হতে পারে।বুধবার (৬ জুলাই) রাত তিনটার দিকে লাইটহাউজ এলাকার নির্জন নামে একটি কটেজে হত্যার শিকার ওই তরুণীকে নিয়ে উঠেছিলেন মোবারক। পরে সকাল ১১ টায় ওই হোটেলের কক্ষ থেকে তরুণীর মরদেহ উদ্ধার করে পুলিশ। প্রথম থেকেই ওই তরুণীকে খুন করে পালিয়ে যাওয়ার অভিযোগ উঠেছিল মোবারকের বিরুদ্ধে। একাত্তর/এসি
tags:হত্যা, কক্সবাজার, তরুণী, কটেজ


25393
বাসের ধাক্কায় মোটরসাইকেল চালক নিহত, আহত এক
দেশযোগ
2022-07-08T18:34:47+06:00
বাগেরহাট-মাওয়া মহাসড়কের ফকিরহাট আট্টাকী মেগনিশতলা নামক স্থানে বাসের ধাক্কায় এক মোটরসাইকেল চালক নিহত হয়েছেন। আহত হয়েছেন মোটরসাইকেলের এক আরোহী। শুক্রবার (৮ জুলাই) বিকেল ৫টার দিকে এ দুর্ঘটনা ঘটে।নিহত মোটরসাইকেল চালক আবুল কালাম আজাদ (৩০)। তিনি গোপালগঞ্জের মুনসুর শেখের ছেলে।  আহত মোটরসাইকেল আরোহী মিলন শেখ (৩২)। তারা মোটরসাইকেলযোগে খুলনা যাচ্ছিলেন। প্রত্যক্ষদর্শী ও পুলিশ জানায়, খুলনা থেকে ছেড়ে আসা অজ্ঞাত একটি বাস ঢাকার দিকে যাওয়ার পথে নিয়ন্ত্রণ হারিয়ে বিপরীত দিক থেকে আসা মোটরসাইকেলটিকে ধাক্কা দেয়। আরও পড়ুন: কক্সবাজারে তরুণী হত্যায় যুবক আটক, হত্যার দায় স্বীকারএতে আবুল কালাম আজাদ ঘটনাস্থলেই নিহত হন। গুরুত্বর আহত মিলন শেখকে উপজেলা স্বাস্থ্য কমপ্লেক্সে ভর্তি করা হয়েছে।বিষয়টি নিশ্চিত করে মোল্লাহাট হাইওয়ে পুলিশ ক্যাম্পের ভারপ্রাপ্ত কর্মকর্তা শেখ আবুল হাসান জানান, খবর পেয়ে হাইওয়ে পুলিশ ঘটনাস্থলে গিয়ে পরিস্থিতি নিয়ন্ত্রণে আনে। ঘাতক বাসটির চালক পালিয়ে গেছে। 
tags:সড়ক দুর্ঘটনা, বাস, মোটরসাইকেল, বাগেরহাট, ফকিরহাট


25394
আত্মসমর্পণ করা বনদস্যুদের মধ্যে র‌্যাবের ঈদ উপহার বিতরণ
দেশযোগ
2022-07-08T19:09:03+06:00
সাতক্ষীরায় আত্মসমর্পণ করা বনদুস্যদের মধ্যে ঈদ উপহার সামগ্রী ও নগদ অর্থ বিতরণ করেছে র‌্যাব। শুক্রবার (৮ জুলাই) র‌্যাব সাতক্ষীরা ক্যাম্পে বেলা ১১টায় সংস্থাটির মহাপরিচালকের পক্ষ থেকে এ উপহার সামগ্রী তুলে দেন কোম্পানি কমান্ডার স্কোয়াড্রন লিডার মো. ইশতিয়াক হোসাইন।এ সময় র‌্যাবের পক্ষ থেকে জানানো হয়, সুন্দরবন সাতক্ষীরা রেঞ্জের আত্মসমর্পণ করা এ সব জলদস্যুরা পুনর্বাসিত হয়ে স্বাভাবিক জীবন যাপন করছেন। সরকারের পক্ষ থেকে আত্মসমর্পণ করা সব জলদস্যু/বনদস্যুদের বিরুদ্ধে রুজু করা চাঞ্চল্যকর ও গুরুতর অপরাধের (হত্যা ও ধর্ষণ) মামলা ছাড়া অন্য সব সাধারণ মামলা সহানুভূতি সহকারে বিবেচনার বিষয়টি চলমান রয়েছে। আরও পড়ুন: কক্সবাজারে তরুণী হত্যায় যুবক আটক, হত্যার দায় স্বীকারর‌্যাব জানায়, র‌্যাব ফোর্সেস ডিজি’র পক্ষ হতে জলদস্যুদের পূর্ববর্তী দক্ষতা অনুযায়ী এবং ক্ষেত্র বিশেষ নতুন করে সরকারি বিভিন্ন প্রশিক্ষণ কেন্দ্রের মাধ্যমে প্রশিক্ষিত করে নতুন কর্মসংস্থানের ব্যবস্থা করা হয়েছে এবং বিভিন্ন সময়ে আর্থিক সহায়তা অব্যাহত রাখা হয়েছে।একাত্তর/এসি
tags:র‍্যাব, খুলনা, সাতক্ষীরা, সাতক্ষীরা সদর


25395
সমালোচনার মুখে বরিসের বিয়ের পার্টির ভেন্যু বদল
বিশ্বযোগ
2022-07-08T19:37:13+06:00
পদত্যাগের পর এবার নিজের সরকারি বাসভবনে জমকালো বিয়ের পার্টির ভেন্যু পরিবর্তন করার সিদ্ধান্ত নিয়েছেন ব্রিটিশ প্রধানমন্ত্রী বরিস জনসন। জনসনের ঘনিষ্ঠ এক ব্যক্তির বরাত দিয়ে এ তথ্য জানিয়েছে বার্তাসংস্থা রয়টার্স। গত বছর বান্ধবী ক্যারি সিমন্ডসের সাথে অনাড়ম্বর এক অনুষ্ঠানে গাঁটছড়া বাঁধলেও, আগামী ৩০ জুলাই প্রধানমন্ত্রীর সরকারি বাসভবন চেকারসে বিয়ের জমকালো পার্টি করার পরিকল্পনা ছিল জনসনের।তবে ডাউনিং স্ট্রিটের এক কর্মকর্তা বিবিসি-কে জানান, এখনও কোনও কিছুই ১০০ ভাগ নিশ্চিত নয়। বিয়ের পার্টির জন্য অন্য কোনও বিকল্প স্থান বেছে নেওয়া হবে। বৃহস্পতিবার (৭ জুলাই) দ্য মিরর সংবাদপত্র জানায়, আগামী কয়েকমাস প্রধানমন্ত্রীত্ব ধরে রাখতে চাওয়ার অন্যতম কারণ ছিল চেকারসে বিয়ের পার্টি আয়োজন করা। এরপরই সমালোচনার মুখে পড়েন বরিস। তবে বরিসের এক ঘনিষ্ঠ ব্যক্তি শুক্রবার (৮ জুলাই) বলেন, পার্টির পরিকল্পনার কারণে বরিস তত্ত্বাবধায়ক প্রধানমন্ত্রীর ভূমিকায় থাকবেন তা 'কল্পনা করাও হাস্যকর'। ডাউনিং স্ট্রিটের এক মুখপাত্র বলেন, প্রধানমন্ত্রীর দায়িত্ববোধ প্রবল এবং নতুন নেতা দায়িত্ব নেওয়ার আগ পর্যন্ত তিনি দেশের সেবা করে যাবেন। জনগণের জন্য একান্তভাবে নিজ দায়িত্ব-কর্তব্য পালন করবেন। আরও পড়ুন: ভারতে সুষম খাদ্য জোগাড়ের সক্ষমতা নেই ৯৭ কোটি লোকের: জাতিসংঘউল্লেখ্য, ১০ ডাউনিং স্ট্রিটের বাসবভন ছাড়াও ঐতিহ্যগতভাবে যুক্তরাজ্যের প্রধানমন্ত্রীরা চেকারস বাসভবন ব্যবহার করেন। ১৬ শতাব্দীর এই চেকারস ভবনে বিদেশি নেতাদের আপ্যায়ন করা হয় এবং মাঝে মাঝে পার্টি আয়োজন করা হয়।একাত্তর/এসজে
tags:বিয়ে, যুক্তরাজ্য, ব্রিটেন, বরিস জনসন, ক্যারি সিমন্ডস, চেকারস ভবন


25396
বঙ্গবন্ধু সেতুতে টোল আদায়ে নতুন রেকর্ড
দেশযোগ
2022-07-08T19:39:13+06:00
টোল আদায়ে নতুন এক রেকর্ড গড়লো যমুনা নদীর ওপর স্থাপিত বঙ্গবন্ধু সেতু। গত ২৪ ঘণ্টায় এই সেতুর দুই প্রান্তে প্রায় সাড়ে তিন কোটি টাকার টোল আদায় হয়েছে, যা এ যাবতকালের রেকর্ড। শুক্রবার (৮ জুলাই) বাংলাদেশ সেতু কর্তৃপক্ষের বঙ্গবন্ধু সেতু সাইট অফিসের নির্বাহী প্রকৌশলী এহসান মাসুদ বাপ্পী এ তথ্য জানিয়ছেন।বঙ্গবন্ধু সেতু সূ‌ত্রে জানা গে‌ছে, বঙ্গবন্ধু সেতু‌তে বৃহস্পতিবার সকাল থেকে শুক্রবার সকাল পর্যন্ত ২৪ ঘণ্টায় দুই পা‌ড়ে টোলপ্লাজাতে টোল আদায় হ‌য়ে‌ছে তিন কো‌টি ৩৪ লাখ সাত হাজার ৭০০ টাকা। একই সময়ে সেতুতে ৪৩ হাজার ৫৯৫‌টি প‌রিবহন পারাপার হ‌য়েছে। সেতুর পূর্ব টোলপ্লাজা দি‌য়ে উত্তরবঙ্গের দিকে ২৫ হাজার ১১৩‌টি প‌রিবহন পার হ‌য়ে‌ছে। অন‌্যদি‌কে উত্তরবঙ্গ থে‌কে সেতুর পশ্চিমপাড় টোলপ্লাজা পার হয়েছে ১৮ হাজার ৪৮২‌টি প‌রিবহন। এছাড়া সেতু পারাপার হয়েছে ছয় হাজার ৩৪১টি মোটরসাইকেল।আরও পড়ুন: মোটরসাইকেলে বাড়ি ফিরতে গিয়ে না ফেরার দেশে দুই ভাইএর আগে, গত ২৯ এপ্রিল ঈদুল ফিত‌রের সময় সর্বশেষ বঙ্গবন্ধু সেতু দি‌য়ে ৪৪ হাজার ২৭৪‌টি প‌রিবহন পারাপারের বিপরীতে সেতু‌তে টোল আদায় হ‌য়ে‌ছিল তিন কো‌টি ১৮ লাখ ৮০ হাজার টাকা।একাত্তর/এসি
tags:সিরাজগঞ্জ, রাজশাহী, সিরাজগঞ্জ সদর, বঙ্গবন্ধু সেতু, টোল, যমুনা সেতু


25397
স্কুল-কলেজের মাঠে বসে সাপ্তাহিক গবাদিপশুর হাট!
দেশযোগ
2022-07-08T19:49:37+06:00
কয়েক হাজারের বেশি শিক্ষার্থী পড়াশুনা করেন গলাচিপার চিকনিকান্দি সরকারি প্রাথমিক বিদ্যালয়, চিকনিকান্দি মাধ্যমিক বিদ্যালয় এবং চিকনিকান্দি কলেজে।কিন্তু এ বিদ্যালয় ও কলেজ মাঠে প্রতি মঙ্গলবার সাপ্তাহিক বাজারের দিন বসে গরু-ছাগলের হাট। গত প্রায় পাঁচ বছর ধরে এ গবাদিপশু বিক্রির হাট বসছে। এতে বিদ্যালয়ের লেখাপড়া, শিক্ষার্থীদের স্বাভাবিক চলাফেরা ও খেলাধুলায় বিঘ্ন ঘটলেও হাট স্থানান্তর করা হচ্ছে না। তিন প্রতিষ্ঠানের প্রধান একাধিকবার চেষ্টা করেও ব্যর্থ হয়েছেন হাট স্থানান্তর করতে। সরেজমিনে গিয়ে দেখা যায়, বিদ্যালয় ও কলেজ মাঠে শতশত গবাদিপশু বেঁধে রাখা হয়েছে বিক্রির জন্য। স্কুল ও কলেজের শিক্ষার্থীরা জানায়, গরুর হাট বসায় তারা ক্লাসে ঠিকমতো বসতে পারে না। প্রচণ্ড দুর্গন্ধে নাকে রুমাল চেপে বসতে হয়।  একাধিক অভিভাবক অভিযোগ করেন, স্কুলের সামনে হাট বসার কারণে তারা সন্তানদের স্কুলে পাঠিয়ে চিন্তায় থাকেন। যদিও বুধবার সকালে স্কুল মাঠ পরিষ্কার করা হয়, কিন্তু দুর্গন্ধ থেকেই যায়।চিকনিকান্দি সরকারি প্রাথমিক বিদ্যালয়ের প্রধান শিক্ষক শিখা দেবী জানান, হাটের কারণে প্রতি মঙ্গলবার ৪টা পর্যন্ত ক্লাস নেয়া যায় না। তার আগেই ছুটি দিয়ে দিতে হয়। এদিকে চিকনিকান্দি মাধ্যমিক বিদ্যালয়ের প্রধান শিক্ষক জাহাঙ্গীর মল্লিক জানান, তিন প্রতিষ্ঠানের প্রধান প্রতি বুধবার নিজ উদ্যোগে প্রতিষ্ঠান পরিষ্কার করান। মঙ্গলবার স্কুল ছুটি হলে এই হাটের জন্য বাচ্চারা বের হতেও পারে না । অন্যদিকে চিকনিকান্দি কলেজের অধ্যক্ষ সমরেশ চন্দ্র নাথ জানান, কলেজের বারান্দায় গরু-ছাগল বেধে রাখা হয়। মাঠ নোংরা থাকার কারণে শিক্ষার্থীরা খেলাধুলা করতে পারে না। তিন প্রতিষ্ঠান থেকে অনেক চেষ্টা করেও গরু-ছাগলের হাট সরানো যায়নি।  আরও পড়ুন: আত্মসমর্পণ করা বনদস্যুদের মধ্যে র‌্যাবের ঈদ উপহার বিতরণচিকনিকান্দি ইউনিয়নের চেয়ারম্যান ও বিদ্যালয় ও কলেজের ম্যানেজিং কমিটির সভাপতি সাজ্জাদ হোসেন রিয়াদ জানান, তিনি দায়িত্ব নেওয়ার পর থেকে চেষ্টা করছেন স্কুল মাঠ থেকে গরু ছাগলের হাটটি সরিয়ে নেওয়ার। এ ব্যাপারে সংশ্লিষ্ট কর্তৃপক্ষকে একাধিকবার অবহিত করা হলেও কোনো সুফল পাওয়া যায়নি। এ ব্যাপারে গলাচিপা উপজেলা নির্বাহী অফিসার আশিষ কুমারের কাছে জানতে চাইলে তিনি বলেন, স্কুল-কলেজর সামনে থেকে এই গবাদিপশুর হাট কিছুদিনের মধ্যে সরিয়ে নেয়া হবে। একাত্তর/এসজে
tags:পটুয়াখালী, গলাচিপা, চিকনিকান্দি সরকারি প্রাথমিক বিদ্যালয়, চিকনিকান্দি মাধ্যমিক বিদ্যালয়, চিকনিকান্দি কলেজ, গরু-ছাগলের হাট


25398
২৪ ঘণ্টায় টোল আদায়ে পদ্মাকে পেছনে ফেললো বঙ্গবন্ধু সেতু
অর্থযোগ
2022-07-08T20:21:45+06:00
ঈদে উত্তরের ঘরমুখো মানুষের যাত্রায় টোল আদায়ের এক নতুন রেকর্ড গড়েছে যমুনা নদীর ওপর স্থাপিত বঙ্গবন্ধু সেতু। গত ২৪ ঘণ্টায় এই সেতুর দুই প্রান্তে তিন কোটি ৩৪ লাখ টাকার টোল আদায় হয়েছে। ১৯৯৮ সালে চালু হওয়ার পর যা এ যাবতকালে সর্বোচ্চ টোল আদায়। এদিকে বঙ্গবন্ধু সেতুতে ২৪ ঘণ্টায় টোল আদায়ের নতুন রেকর্ড ছাড়িয়ে গিয়েছে একই সময়ে পদ্মা সেতুতে আদায় হওয়া টোলের পরিমাণকেও। পদ্মা সেতুতে গত ২৪ ঘণ্টায় ৩ কোটি সাড়ে ১৬ লাখ টাকারও বেশি টোল আদায় হয়েছে, ২৫ জুন সেতুটি উদ্বোধন হওয়ার পর এখন পর্যন্ত যা পদ্মা সেতুতে সর্বোচ্চ টোল আদায়ের চেয়ে মাত্র দুই হাজার টাকা কম। গত ২রা জুলাই পদ্মা সেতুতে ৩ কোটি ১৬ লাখ ৫৩ হাজার ২০০ টাকা টোল আদায় করা হয়। এটিই এ পর্যন্ত পদ্মা সেতুতে সর্বোচ্চ টোল আদায়। ওই দিন পদ্মা সেতু দিয়ে ২৬ হাজার ৩৯৮টি গাড়ি পারাপার হয়।বঙ্গবন্ধু সেতু সূ‌ত্রে জানা গে‌ছে, সেতু‌তে বৃহস্পতিবার সকাল থেকে শুক্রবার সকাল পর্যন্ত ২৪ ঘণ্টায় দুই পা‌ড়ে টোলপ্লাজাতে টোল আদায় হ‌য়ে‌ছে তিন কো‌টি ৪০ লাখ সাত হাজার ৭০০ টাকা। একই সময়ে এ সেতুতে ৪৩ হাজার ৫৯৫‌টি প‌রিবহন পারাপার হ‌য়েছে। সেতুর পূর্ব টোলপ্লাজা দি‌য়ে উত্তরবঙ্গের দিকে ২৫ হাজার ১১৩‌টি প‌রিবহন পার হ‌য়ে‌ছে। উত্তরবঙ্গ থে‌কে সেতুর পশ্চিমপাড় টোলপ্লাজা পার হয়েছে ১৮ হাজার ৪৮২‌টি প‌রিবহন। এছাড়া সেতু পারাপার হয়েছে ছয় হাজার ৩৪১টি মোটরসাইকেল।এদিকে বৃহস্পতিবার পদ্মা সেতু দিয়ে গাড়ি চলাচল করেছে ২২ হাজার ৭০৩টি। এর বিপরীতে টোল আদায় হয়েছে ৩ কোটি ১৬ লাখ ৫১ হাজার ৬৫০ টাকা।এর আগে, গত ২৯ এপ্রিল ঈদুল ফিত‌রের সময় সর্বশেষ বঙ্গবন্ধু সেতু দি‌য়ে ৪৪ হাজার ২৭৪‌টি প‌রিবহন পারাপারের বিপরীতে সেতু‌তে টোল আদায় হ‌য়ে‌ছিল তিন কো‌টি ১৯ লাখ সাত হাজার ২০০ টাকা।একাত্তর/এসএ
tags:ঈদ, সেতু, টোল


25399
সড়কপথে ঈদযাত্রায় ভোগান্তিতে উত্তরের মানুষ
দেশযোগ
2022-07-08T20:45:18+06:00
সড়কপথে ঈদযাত্রায় ভোগান্তি পোহাচ্ছেন উত্তরবঙ্গগামী মানুষ। সিরাজগঞ্জ মহাসড়কে বঙ্গবন্ধু সেতু পশ্চিম পার থেকে হাটিকুমরুল গোলচত্বর চত্বর পর্যন্ত যানবাহন চলছে ধীর গতিতে। অন্যদিকে বঙ্গবন্ধু সেতুর পূর্ব পাড়ে দীর্ঘ সময় আটকে থাকা যানবাহনগুলোতেও ধীর গতি লক্ষ্য করা গেছে। হাইওয়ে পুলিশের বগুড়া রিজিওয়নের পুলিশ সুপার মুনশী শাহাবুদ্দিন জানান, সকাল ১১টার দিকে হাটিকুমরুলের কাছাকাছি একটি যান বিকল হয়ে পড়ে। এতে উত্তরবঙ্গগামী যানবাহন চলাচলে বাধার মুখে পড়ে। পরে যানবাহনটি সরিয়ে নিলেও হাটিকুমরুল পার হয়ে একটি সরু সেতুর কারণে ঈদযাত্রা কিছুটা ভোগান্তি শুরু হয়। তিনি বলেন, সকাল থেকে ঢাকা থেকে উত্তরবঙ্গগামী যানবাহনের চাপ বাড়তে থাকে। ওই সরু সেতু দিয়ে যানবাহন পারাপার হতে বেশ খানিকটা সময় নেয়। আর এতেই দীর্ঘ যানজটের সৃষ্টি হয়। তবে বেলা একটার দিকে পুলিশের বিশেষ তদারকিতে পুরো যানজট কাটিয়ে আবারও যান চলাচল স্বাভাবিক হয়। তবে সন্ধ্যার দিকে উত্তরবঙ্গ থেকে ঢাকাগামী লেনে কিছুটা যানজটের সৃষ্টি হয়। সন্ধ্যা সাড়ে ছয়টার দিকে যানজট কাটিয়ে আবারও যানবাহন ধীরগতিতে চলতে শুরু করে। তিনি আরও জানান, চালকেরা ট্রাফিক আইন মেনে চললে যানজটের সম্ভাবনা কম থাকে। তবে অনেক চালক দ্রুত গন্তব্যে পৌঁছানোর জন্য লেন ক্রস করে বাধার সৃষ্টি করার কারণেও যানজট তৈরি হয়। আরও পড়ুন: বঙ্গবন্ধু সেতুতে টোল আদায়ে নতুন রেকর্ডযানজট নিরসনসহ মহাসড়ক নিয়ন্ত্রণে হাইওয়ে পুলিশ, জেলা পুলিশ, ট্রাফিক পুলিশসহ বিভিন্ন বাহিনীর ৬০০ সদস্য দিনরাত কাজ করছে বলেও জানান এই পুলিশ কর্মকর্তা।একাত্তর/এসি
tags:সিরাজগঞ্জ, রাজশাহী, যানজট, ঈদযাত্রা, ভোগান্তি, সিরাজগঞ্জ সদর


25400
ট্রেনে সময়সূচির বিপর্যয়ে ঈদযাত্রায় চরম ভোগান্তি
জাতীয়
2022-07-08T20:54:24+06:00
ঈদযাত্রার চতুর্থ দিন শুক্রবারে কমলাপুর রেলওয়ে স্টেশনে যাত্রী চাপে ভেঙ্গে পড়ে প্রায় সব ট্রেনের সময়সূচি। প্রতিটি ট্রেন যেমন দেরিতে ফিরেছে, তেমনি দেরিতে স্টেশনও ছেড়েছে। সকাল থেকে বিকাল পর্যন্ত প্রায় সবক’টি ট্রেনেই দুই থেকে তিন ঘণ্টার সময়সূচির বিপর্যয় ঘটেছে। প্ল্যাটফর্মে প্রবেশ করা কোন ট্রেনের বগিতেই তিল ধারণের ঠাঁই নেই।ধারণা করা হচ্ছে, একদিনেই দুই লাখেরও বেশি যাত্রী ট্রেনে ঢাকা ছেড়েছে। এর ফলে ছাদ থেকে বগি, কোথাও তিল ধারণের ঠাঁই ছিলো না। টিকিট কেটেও সিট পাননি অনেকে, উঠেছেন ছাদে। অনেকে টিকিট ছাড়াই দাঁড়াচ্ছেন প্লাটফর্মে। আইনশৃঙ্খলা রক্ষাকারী বাহিনীও তাদের থামাতে পারছে না। সব মিলিয়ে বিশৃঙ্খল অবস্থা। এদিন স্ট্যান্ডিং টিকেট দেয়ায় কাউন্টারেও ছিলো যাত্রীদের উপচে পড়া ভিড়। দাঁড়িয়ে যাবার টিকেট পেতেও ভোগান্তির শিকার হতে হয়েছে যাত্রীদের। কমলাপুরে সকাল থেকেই ঘরমুখো মানুষ মরিয়া হয়ে ওঠে ট্রেনে নিজের জায়গা করে নিতে। কোন মতে ট্রেনে উঠতে পারলেই বাড়িতে পৌঁছে যাবার নীতিই যেন নিয়েছিলো যাত্রীরা।প্ল্যাটফর্মে একতা এক্সপ্রেস এসে যখন দাঁড়ায় তখন গোটা ট্রেনেই যাত্রীতে ভরপুর। এ অবস্থায় ট্রেনের ছাদে চড়ে বসেতে শুরু করে নারী-পুরুষ যাত্রীরা। শুক্রবার ভোর থেকেই কমলাপুরে বাড়তে থাকে এমন মরিয়া ঘরমুখো মানুষের ভিড়। টিকেট না পেয়ে স্টান্ডিং টিকেট কেটেই চড়েছেন বেশিরভাগ যাত্রী। সকাল পৌনে ৯টা পর্যন্ত রাজশাহীগামী ধূমকেতুসহ তিনটি ট্রেন সময় মতো ছাড়তে পারেনি গন্তব্যের পথে। কী উত্তরবঙ্গ কী পশ্চিমাঞ্চল। সব ট্রেনই গড়ে তিন ঘণ্টা করে দেরিতে ছেড়েছে।রাজশাহী কমিউটার ট্রেন চাঁপাইনবাবগঞ্জের উদ্দেশে ছেড়ে গেছে বিকাল ৪টার। যদিও ট্রেনটি যাত্রার সময় ছিল দুপুর  ১২টা ২০ মিনিটে। অন্যদিকে, নোয়াখালীগামী উপকূল এক্সপ্রেস বেলা ৩টা ২০ মিনিটে ছাড়ার কথা ছিল, কিন্তু ৪টা ১৫ মিনিটেও ছেড়ে যেতে পারেনি। এভাবে তারাকান্দির যমুনা এক্সপ্রেস, সিরাজগঞ্জ এক্সপ্রেস, চট্টগ্রামের সুবর্ণ এক্সপ্রেস— সব ক’টি ট্রেনই সময়সূচির বিপর্যয়ে পড়েছে। তবে এতো কিছুর পরও ট্রেনে একটু জায়গা পেয়ে সময়সূচির বিপর্যয় আর তীব্র গরমে ঘণ্টার পর ঘণ্টা অপেক্ষার ক্লান্তি ভুলেছেন যাত্রীরা। জানিয়েছেন ঘরে ফেরার আনন্দ অনুভূতির কথা।আরও পড়ুন: ২৪ ঘণ্টায় টোল আদায়ে পদ্মাকে পেছনে ফেললো বঙ্গবন্ধু সেতুউত্তরবঙ্গগামি ট্রেনগুলোর ছাদ ছিলো কানায় কানায় পূর্ণ। আর তাদের নিরাপত্তা দেখতে গিয়েই এই সময়সূচির এমন বিপর্যয়ের কথা জানালেন স্টেশন ম্যানেজার মাসুদ সারওয়ার।একদিকে ট্রেন দেরি হচ্ছে, অন্যদিকে গরমে হাঁপিয়ে উঠেছে প্রাণ। সবচেয়ে বেশি ভোগান্তিতে পড়েছেন বৃদ্ধ ও শিশুরা। অনেকে স্টেশনে বসেই দুপুরের খাবার সেরেছেন।এদিকে শুক্রবার দেয়া হয়েছে ঈদের ফিরতি টিকেট। এদিন বিক্রি হয়েছে ১২ জুলাইয়ের টিকেট। সেখানেও ঘণ্টার পর ঘণ্টা লাইনে থেকেও টিকেট পায়নি বেশিরভাগ মানুষ। একাত্তর/এসি
tags:ট্রেন, ঈদযাত্রা, ভোগান্তি


25401
যাত্রী আর পরিবহনের চাপে স্থবির সায়েদাবাদ-মাওয়া সড়ক
অন্যান্য
2022-07-08T21:09:10+06:00
সায়েদাবাদ থেকে পোস্তগোলা হয়ে পদ্মা সেতুর মাওয়া প্রান্তের টোল প্লাজা পর্যন্ত গাড়ির দীর্ঘ জটে স্থবির পুরো পথ। গোটা সড়কেই পরিবহনের চাপ, পিঁপড়ার গতিতে চলতে হচ্ছে সব যানকে।অন্যদিকে, পদ্মা সেতু দিয়ে পারাপারের আকাঙ্খায় রাজধানীর সায়েদাবাদ টার্মিনালে বাসের জন্য অপেক্ষায় হাজার হাজার মানুষ। পথে পথে ভাড়া নিয়ে ছিলো চরম নৈরাজ্য।মানুষের বিপদের সুযোগ নিয়ে লেগুনা, সিএনজি অটোরিকশা আর লোকাল বাসগুলো নামে দূর যাত্রায়। তাদের ঠেকানোর কেউ ছিলো না।ঈদে বাড়ি ফিরতে মানুষ কতোটা মরিয়া হতে পারে সেটা সায়েদাবাদে না গেলে কারো পক্ষে বুঝা সম্ভব নয়। টিকেটের জন্য হন্য হয়ে ঘুরছে কাউন্টার থেকে কাউন্টারে।শেষ পর্যন্ত বাসে নিজেদের জায়গা খুঁজে না পেয়ে যে ট্রাক-পিকআপে কোরবানির পশু এসেছে, ফিরতি যাত্রায় সেই বাহনগুলোতে চড়ে বসেছে মানুষ। অথচ ঝুঁকিটা সবার জানা।বাস্তবতা হলো নিরুপায় হয়েই দক্ষিণাঞ্চলের মানুষের এমন ঝুঁকিপূর্ণ যাত্রা। শুক্রবার ভোর সকাল থেকেই যানজটে স্থবির সায়েদাবাদ, যাত্রাবাড়ি, পোস্তগোলা থেকে পদ্মা সেতু পর্যন্ত পুরো এলাকা।পদ্মা সেতু চালু হওয়ায় দক্ষিণের জেলার বাড়িমুখো যাত্রীরা বহু বছরের ভোগান্তি এড়ানোর সঙ্গে  যোগ হয়েছে প্রথমবার সেতুতে ওঠার বাসনা। দুয়ে মিলে সায়েদাবাদ ছিলো মানুষে থৈ থৈ।যার প্রভাবই পড়েছে সড়কে-মহাসড়কে। যাত্রাবাড়ির মেয়র হানিফ ফ্লাইওভার থেকে টোলপ্লাজা পেরিয়ে পদ্মা সেতুমুখী কোনো গাড়িই সামনে এগুতে পারছিলো না।চার লেনের সড়ক থেকে দুই লেনের পোস্তগোলা ব্রিজে উঠতেই ঘটে যতো বিপত্তি। এদিকে বাসের জন্য পথে পথে অসংখ্য মানুষের অপেক্ষা।সায়দাবাদ টার্মিনালে ভাড়া নিয়ে রীতিমতো নৈরাজ্য। চারশ টাকার ভাড়া হাজার টাকা। লেগুনা, সিএনজি অটোরিকশা আর লোকাল বাসগুলো নেমে গেছে দূর যাত্রায়।সবাই সামিল হয়েছে যাত্রীদের পকেট কাটার উৎসবে। তাদের সঙ্গে কথা বলে জানা গেলো, বাসে সিটের জন্য এক হাজার এবং দাঁড়িয়ে যাওয়ার জন্য ৭০০ টাকা করে নেওয়া হচ্ছে।যাত্রীদের অভিযোগ, বাসমালিকরা বাস বন্ধ রেখে সংকট তৈরি করেছে। থেমে থেমে ঘণ্টাখানেক পর বাস ছাড়লেও বাসচালক ও সহকারী দ্বিগুণ থেকে তিনগুণ ভাড়ায় রাজি হতে হচ্ছে।নজরদারিও নামমাত্র। এক্সপ্রেসওয়ে হয়ে দিব্যি পদ্মা সেতুর পথে রুটপার্মিটহীন বাসগুলো। কিন্তু ঠেকানোর কেউ ছিলো না। পদ্মা সেতুর মাওয়া প্রান্তের টোলপ্লাজায় আগেই গাড়ির দীর্ঘজট।ছয়টি কাউন্টারেও কুলাচ্ছিল না। টোল দিয়ে সেতুতে উঠতে পারলেই সব কষ্ট শেষ। ঈদযাত্রায় জীবনভর পদ্মা পাড়ি দেয়া মানুষগুলোর কাছে পথের এই কষ্ট যেনো কিছুই নয়।
tags:প্রধান সংবাদ, রাজধানী, পদ্মা, মাওয়া, জ্যাম


25402
কুমিল্লায় আলাদা সড়ক দুর্ঘটনায় কলেজছাত্রীসহ নিহত তিন
দেশযোগ
2022-07-08T21:22:44+06:00
কুমিল্লায় আলাদা সড়ক দুর্ঘটনায় এক কলেজছাত্রীসহ তিনজন নিহত হয়েছেন। দুর্ঘটনাগুলোতে আহত হয়েছেন অন্তত ২২ জন। শুক্রবার (৮ জুলাই) কুমিল্লার কোটবাড়ি, বুড়িচং ও লাকসামে এ সড়ক দুর্ঘটনাগুলো ঘটে।ময়নামতি হাইওয়ে ক্রসিং থানার ভারপ্রাপ্ত কর্মকর্তা বেলাল উদ্দিন জাহাঙ্গীর জানান, শুক্রবার ভোর সাড়ে তিনটার দিকে কুমিল্লা-সিলেট আঞ্চলিক মহাসড়কের বুড়িচং উপজেলার সাহেব বাজার পুরাতন ওয়েট স্কেলের সামনে একটি সড়ক দুর্ঘটনা ঘটে। এ সময় ব্রাহ্মণবাড়িয়াগামী একটি যাত্রীবাহী বাসের সঙ্গে বিপরীত দিক থেকে আসা একটি ট্রাকের সংঘর্ষ হয়ে। এতে বাসটি উল্টে পাশের একটি খাদে পড়ে এর সহকারী নিহত হন। আহত হন বাসের অন্তত ১৫ জন যাত্রী। তাদের মধ্যে পাঁচজনের অবস্থা আশঙ্কাজনক। স্থানীয়রা আহতদের উদ্ধার করে কুমিল্লার বিভিন্ন হাসপাতালে পাঠিয়েছে। পুলিশ মরদেহ উদ্ধার করে থানায় নিয়ে এসেছে। অপর দিকে ভোর সাড়ে চারটার দিকে কুমিল্লার কোটবাড়ী বিশ্বরোড এলাকায় কুমিল্লাগামী একটি মাইক্রোবাস নিয়ন্ত্রণ হারিয়ে ট্রাকের সঙ্গে ধাক্কা লাগে। এতে মাইক্রোবাসে থাকা আনিসুর রহমান ভূঁইয়া (৩৫) নামের এক ব্যক্তি নিহত হয়েছেন। আহত হয়েছেন অন্তত ছয় জন। নিহত আনিসের বাড়ি বুড়িচং উপজেলার ময়নামতি ইউনিয়নের কিংবাজেহুরা গ্রামে। তিনি চট্টগ্রাম বিমানবন্দরে কর্মরত ছিলেন। ঈদের ছুটিতে পরিবারের সদস্যদের নিয়ে তিনি মাইক্রোবাস যোগে বাড়ি ফিরছিলেন। আরও পড়ুন: সড়কপথে ঈদযাত্রায় ভোগান্তিতে উত্তরের মানুষঅন্যদিকে লাকসামে মামার মোটরসাইকেল যোগে বাজার থেকে বাড়ি ফেরার পথে কাভার্ড ভ্যান চাপায় শ্রাবন্তী আক্তার (১৯) নামের এক কলেজ ছাত্রী নিহত হয়েছেন। শুক্রবার বেলা ১১টার দিকে কুমিল্লা-নোয়াখালী আঞ্চলিক মহাসড়কের লাকসাম উপজেলার চন্দনা বাজার এলাকায় এ সড়ক দুর্ঘটনা ঘটে। শ্রাবন্তী পাশের উত্তরদা গ্রামের ফয়েজ আহমেদের মেয়ে। লালমাই হাইওয়ে থানার ইনচার্জ মাকসুদ আলম জানান, শ্রাবন্তী লাকসাম নবাব ফয়েজুন্নেছা কলেজের অনার্স দ্বিতীয় বর্ষের ছাত্রী ছিলো। একাত্তর/এসি
tags:সড়ক দুর্ঘটনা, চট্টগ্রাম, কুমিল্লা, কুমিল্লা সদর


25403
শনিবার ভোলার ১৪ গ্রামে ঈদ
দেশযোগ
2022-07-08T21:23:26+06:00
রোববার সারাদেশে ঈদুল আযহা উদযাপন হবার কথা থাকলেও ভোলার ৫ উপজেলার ১৪ টি গ্রামের প্রায় ৩ হাজার পরিবার একদিন আগেই ঈদ উদযাপন করবে।শনিবার (৯ জুলাই) সকাল ৮টায় বোরহানউদ্দিন উপজেলা টবগী গ্রামে খলিফা মজনু মিয়ার নিজ বাড়ির আঙিনায় ঈদের প্রথম জামাত অনুষ্ঠিত হবে।শরিয়তপুরের নুরিয়া উপজেলা দরবারে আউলিয়ার সুরেশ্বর দরবার পীরের মুরিদ ও ভোলা জেলার দায়িত্বে নিয়োজিত খলিফা মজনু মিয়া বলেন, ভোলা জেলার ৫ উপজেলার ১৪ টি গ্রামের প্রায় ৩ হাজার পরিবার আগামীকাল ঈদুল আযহা উদযাপন করবে।তাই সকাল ৮টায় বোরহানউদ্দিন উপজেলা টবগী গ্রামে আমার নিজ বাড়ির আঙিনায় ঈদের প্রথম জামাত অনুষ্ঠিত হবে। আমি নিজেই ওই জামাতে ইমামতি করবো।একই সঙ্গে গ্রামের চৌকিদার বাড়ির জামে মসজিদে সকাল সাড়ে ৮টায় এবং পঞ্চায়েত বাড়ির জামে মসজিদে সকাল ৯টায় ঈদের জামাত অনুষ্ঠিত হবে।এ ছাড়া সকাল ৯ টা থেকে ১০টার মধ্যে জেলার বিভিন্ন জায়গায় ঈদের জামাত অনুষ্ঠিত হবে। এর মধ্যে তজুমদ্দিন উপজেলার ছালাম মেম্বার বাড়ি, আব্দুল্লাহ মাঝি বাড়ি, লালমোহন উপজেলার লাঙ্গলখালীর পশ্চিম পাশে পাটোয়ারী বাড়ির জামে মসজিদ সংলগ্ন এলাকায় ঈদের জামাত অনুষ্ঠিত হবে। এরপর পশু জবাই করা হবে।মজনু মিয়া আরও বলেন, ভোলা সদর উপজেলার ইলিশা ও রতনপুর গ্রাম। বোরহানউদ্দিন উপজেলার টবগী ও মুলাইপত্তন গ্রাম। তজুমদ্দিন উপজেলার শিবপুর, খাসেরহাট, চাঁদপুর ও চাঁচড়া গ্রাম। লালমোহন উপজেলার পৌর শহর, ফরাজগঞ্জ গ্রাম এবং চরফ্যাশন উপজেলার পৌর শহর, দুলারহাট, ঢালচর ও চর পাতিলা গ্রামের প্রায় ৩ হাজার পরিবার প্রতি বছর একদিন আগেই ঈদুল আজহা ও ঈদুল ফিতর পালন করেন।সুরেশ্বর পীরের মুরিদ ছাড়াও চট্টগ্রামের সাতকানিয়া এবং ভান্ডারি শরিফ পীরের মুরিদ এসব পরিবারের সদস্যরা শতাধিক বছর ধরে সৌদি আরবের সঙ্গে মিল রেখে একদিন আগে রোজা, ঈদুল ফিতর ও ঈদুল আযহা পালন করে আসছেন।সুরেশ্বর পীরের অপর এক মুরিদ বোরহানউদ্দিনের টবগী ইউনিয়নের ৯ নম্বর ওয়ার্ডের সাবেক মেম্বার হারুন অর রশিদ বলেন, আমাদের মতে পৃথিবীর যেকোনো স্থানে চাঁদ দেখা গেলেই রোজা এবং ঈদ পালন করা যায়। সে অনুযায়ী আমরা প্রতি বছর একদিন আগে রোজা, ঈদুল ফিতর ও ঈদুল আযহা পালন করে আসছি।একাত্তর/এসএ
tags:ভোলা, ঈদ, সুরেশ্বর


25404
ক্রেতা বিক্রেতার হাঁকডাকে সরগরম নগরীর পশুর হাট
অন্যান্য
2022-07-08T21:30:19+06:00
জমে উঠেছে রাজধানীর কোরবানির পশুর হাট। ক্রেতাদের সরগরমে খুশি বিক্রেতারা। বেড়েছে বেচা বিক্রি। বিক্রেতারা দামও পাচ্ছেন ভালো।ক্রেতা বিক্রেতাদের হাঁকডাকে জমে উঠেছে কেনাবেচা। ক্রেতা দর্শনার্থীদের সঙ্গে অনবরত দামদর চলছে বেপারি, খামারি কিংবা মৌসুমী গরু ব্যবসায়ীদের। যেন পুরনো চেহারায় পশুর হাট।ক্রেতারা বলছেন, শঙ্কা থাকলেও এবার সাধ্যের মধ্যেই গরু পেয়েছেন তারা। ইজাররাদাররা বলছেন, গেলো বছরের চেয়ে এবার আফতাব নগর হাটেই গরু বেশি।ঈদের বাকি আর মাত্র একদিন। এতেই বদলে গেছে রাজধানীর গরুর হাটের চিত্র। সাপ্তাহিক ছুটির দিন সকাল থেকে হাটে হুমড়ি খেয়ে পড়েছেন ক্রেতারা।যারা হাটে গেছেন তাদের বেশিভাগই পছন্দের গরু নিয়ে হাসিমুখে বাড়ি ফিরেছেন। তবে গেলো বছরের তুলনায় এবার পশুর দাম কিছুটা বেশি বলে জানিয়েছেন ক্রেতারা।  বড় গরুর চেয়ে মাঝারি আর ছোট গরুর চাহিদা ছিলো সবচেয়ে বেশি। ৮০ হাজার থেকে দেড় লাখ টাকা দামের গরুই বিক্রি হচ্ছে বেশি।দাম নিয়ে অভিযোগ থাকলেও রাজধানীর ক্রেতারা বলছেন, পরিবার পরিজনকে নিয়ে কোরবানি দিতে পারাটাই আনন্দের। এজন্য প্রয়োজনে বাজেট বাড়াতে পিছ পা হচ্ছেন না তারা।গেলো কয়েকদিনের বেচা বিক্রির শঙ্কা কাটিয়ে হাফ ছেড়ে বেঁচেছেন বিক্রেতারাও। তারা বলছেন বৃহস্পতিবার রাত থেকেই বিক্রি বেড়েছে। যা শুক্রবার সকাল থেকে আরও বেড়েছে।গরুর দামও মিলছে বেশ। বাজার এমন থাকলে মুনাফাও ভালো হবার আশা ব্যাপারীদের। তবে সেই সঙ্গে শেষ মুহূর্তে বাজার পড়ে যাবার শঙ্কার কথাও জানিয়েছেন তারা।অনেক ক্রেতা আবার রাতে কিংবা শনিবার ফিরে আসার সিদ্ধান্ত নিয়ে ঢাকায় কোরবানির পশুর হাট ছাড়ছেন। কারণ এবার দাম বাড়তি ঠেকছে তাদের কাছে।ইজারাদাররা বলছেন, গেলোবারের চেয়ে এবার আফতাবনগর হাটে গরুর আমদানি বেশ ভালো। দামও আছে নাগালের মধ্যে। ক্রেতারা অল্প সময়ের মধ্যেই পছন্দের পশু পেয়ে যাচ্ছেন।গাবতলী পশুর হাটেও ছোট-বড় নানা নানা জাতের গরু উঠেছে। ক্রেতারা আসছে, দেখছে, কথা বলছে, দামাদামি করে গরু কিনেও ফিরছেন। বেশিরভাগ ক্রেতার চাহিদা মাঝারি ধরনের গরু।উত্তরার ১৭ নম্বর সেক্টরের বৃন্দাবন ও আশিয়ান সিটিতে বসা হাট দুটিতেও কোরবানির জন্য পর্যাপ্ত পশুর উপস্থিতি লক্ষ্য করা গেছে। আর ক্রেতাদের উপস্থিতিও কম নয়।ঈদের দিন সকাল পর্যন্ত হাটগুলোতে গরু বিক্রি হবে বলে জানিয়েছে কর্তৃপক্ষ। এবার স্থায়ী-অস্থায়ী মিলে রাজধানীতে ১৮টি পশুর হাট বসেছে।
tags:প্রধান সংবাদ, রাজধানী, ঈদ, পশু, হাট


25405
জাপানের সবচেয়ে দীর্ঘমেয়াদি প্রধানমন্ত্রীর রাজনৈতিক উত্থানপতন
বিশ্বযোগ
2022-07-08T21:34:04+06:00
জাপানের সবচেয়ে দীর্ঘকালীন প্রধানমন্ত্রী শিনজো আবে তার আক্রমণাত্মক পররাষ্ট্র নীতি ও তার প্রচলিত অর্থনৈতিক কৌশলের জন্য সুপরিচিত, যাকে 'আবেনমিকস' নামে ডাকা হয়। একজন রক্ষণশীল জাতীয়তাবাদী হিসাবে পরিচিত, ৬৭ বছরের শিনজো আবের নেতৃত্বে লিবারের ডেমোক্রাটিক পার্টি (এলডিপি) দু-দুবার নির্বাচনে জেতে।প্রথম দফায় তিনি খুব অল্প সময় ক্ষমতায় ছিলে - ২০০৬ সালের শুরু থেকে এক বছরের কিছুটা বেশি। তার ঐ শাসনকাল নিয়ে কেলেঙ্কারি আর বিতর্ক ছিল।কিন্তু ২০১২ সালে তার ক্ষমতায় ফেরা ছিল সত্যিই বিস্ময়কর। তারপর ২০২০ সালে স্বাস্থ্যগত কারণে পদত্যাগ করা পর্যন্ত টানা আট বছর তিনি জাপানের ক্ষমতায় ছিলেন।দ্বিতীয় দফায় আবে যখন প্রধানমন্ত্রী হন জাপান তখন অর্থনৈতিক মন্দার কবলে। মুদ্রা সরবরাহ সহজ করে এবং ব্যবসায় নানারকম অর্থিক প্রণোদনা দিয়ে তিনি জাপানের স্থবির সেই অর্থনীতিকে প্রবৃদ্ধির পথে নিয়ে আসেন।২০১১ সালের সুনামি এবং ভূমিকম্পের ধ্বংসযজ্ঞে জাপানে প্রায় ২০ হাজার মানুষ মারা যায়। সে সময় ফুকুশিমা পারমানবিক কেন্দ্রে দুর্ঘটনায় দেশটি বিপর্যস্ত হয়ে পড়ে। ধাক্কা গিয়ে পড়ে অর্থনীতিতে। কিছুদিন পর ক্ষমতায় এসে সেই সংকট সামলেছিলেন শিনজো আবে।ক্ষমতার শীর্ষে আরোহণ শিনজো আবের বাবা ছিলেন সাবেক পররাষ্ট্রমন্ত্রী শিনতারো আবে। তার নানা অর্থাৎ মাতামহ ছিলেন সাবেক প্রধানমন্ত্রী নবুসুকে কিশি। সুতরাং জাপানের একটি প্রভাবশালী রাজনৈতিক পরিবারে ছিল তার জন্ম এবং বড় হওয়া।জাপানের পার্লামেন্টে তিনি প্রথম নির্বাচিত হন ১৯৯৩ সালে। পরে ২০০৫ সালে মন্ত্রীসভার সদস্য হন যখন তৎকালীন প্রধনমন্ত্রী জুনিচিরো কোইজুমি তাকে প্রধান কেবিনেট সচিব পদে নিয়োগ দেন।পরের বছরই অর্থাৎ ২০০৬ সালে তিনি দ্বিতীয় বিশ্বযুদ্ধের পর জাপানের সবচেয়ে কম বয়সী প্রধানমন্ত্রী নির্বাচিত হয়ে সবাইকে চমকে দিয়েছিলেন।কিন্তু ক্ষমতা নেয়ার পরপরই বিশাল সংখ্যায় পেনশন রেকর্ড নষ্ট হয়ে যাওয়ার মত বেশ কিছু স্পর্শকাতর কেলেঙ্কারির মধ্যে পড়ে যায় তার সরকার। তার জেরে ২০০৭ সালের জুলাইতে পার্রামেন্টের উচ্চকক্ষের নির্বাচনে বড় ধরণের পরাজয় হয় ক্ষমতাসীন এলডিপির।এরপর সেপ্টেম্বরে 'আলসারেটিভ কলিটিস' রোগে আক্রান্ত হওয়ার কথা জানিয়ে পদত্যাগ করেন শিনজো আবে।কিন্তু ২০১২ সালে তিনি ঘোষণা দেন তিনি সেরে উঠেছেন, এবং আবারো প্রধানমন্ত্রী পদে ফিরে আসেন।পরে ২০১৪ সালে এবং ২০১৭ সালে তিনি পুনঃনির্বাচিত হন। হয়ে ওঠেন জাপানের সবচেয়ে দীর্ঘমেয়াদী প্রধানমন্ত্রী।যদিও তার জনপ্রিয়তার পারদ ওঠা-নামা করেছে, কিন্তু এলডিপিতে তার একচ্ছত্র আধিপত্যের কারণে ক্ষমতা ধরে রাখতে তেমন কোনো বড় চ্যালেঞ্জ তাকে মোকবেলা করতে হয়নি। তৃতীয় দফাতেও যেন তিনি এলডিপির নেতা হতে পারে সেজন্য দলের নীতি পর্যন্ত পরিবর্তন করা হয়েছিল।একজন বিতর্কিত জাতীয়তাবাদীদ্বিতীয় বিশ্বযুদ্ধের পর জাপান সংবিধানিকভাবে সিদ্ধান্ত নেয় তারা কোনো একটি যুদ্ধবিগ্রহ করবে না। ক্ষমতায় এসে আবে ঐ সংবিধান সংশোধন করতে উদ্যত হন।যুদ্ধের পর আমেরিকা জাপানের ঐ সংবিধানের খসড়া করে দিয়েছিল। ফলে, সেদেশের রক্ষণশীলদের কাছে ঐ সংবিধান ছিল দ্বিতীয় বিশ্বযুদ্ধে জাপানের লজ্জাজনক পরাজয়ের একটি প্রতীক।আবের এই কট্টর জাতীয়তাবাদী চিন্তাধারার কারণে চীন এবং দক্ষিণ কোরিয়ার সাথে জাপানের সম্পর্কে চাপ তৈরি হয়। বিশেষ করে ২০১৩ সালে মি.আবে টোকিওর বিতর্কিত ইয়োসুকুনি মন্দিরে গেলে তা নিয়ে তীব্র সমালোচনা শুরু হয়। ঐ মন্দিরকে জাপানের সামরিক আধিপত্যবাদের ইতিহাসের একটি প্রতীক হিসাবে দেখা হয়।২০১৫ সালে, তিনি জাপানের 'যৌথ আত্মরক্ষার অধিকারের' নীতি নেওয়ার জন্য চেষ্টা শুরু করেন যাতে জাপান তার নিজের এবং মিত্রদের প্রতিরক্ষায় দেশের বাইরে সৈন্য পাঠাতে পারে।প্রতিবেশী দেশগুলোর আপত্তি এবং দেশের মধ্যে বহু মানুষের আপত্তি সত্বেও প্রধানমন্ত্রীর প্রস্তাবিত নতুন ঐ বিতর্কিত প্রতিরক্ষা নীতি পার্লামেন্টে পাশ হয়ে যায়।তবে জাপানের সামরিক বাহিনীকে আনুষ্ঠানিক স্বীকৃতি দেওয়ার জন্য সংবিধান পরিবর্তনে তার ইচ্ছা অপূর্ণ রয়ে যায়।হোক্কাইডো উপকূলের কাছে কিছু দ্বীপের মালিকানা নিয়ে রাশিয়ার সাথে জাপানের বহুদিন ধরে মতবিরোধ চলছে। সেগুলো নিয়ন্ত্রণে আসার যে সংকল্প তার ছিল, তাও পূরণ হয়নি।অর্থনীতি এবং কোভিড সামাল২০১২ সালের পর ক্ষমতার প্রথম মেয়াদে যে অর্থনৈতিক নীতি আবে নিয়েছিলেন - যা আবেনোমিকস নামে পরিচিত পেয়েছিল - তা বেশ প্রশংসা পেয়েছিল। বলা হয়, তিনিই সেসময় জাপানকে মন্দা থেকে উদ্ধার করেছিলেন।সুদের হার কমিয়ে দিয়ে সাধারণ ভোক্তাদের এবং কোম্পানিগুলোকে সস্তায় ঋণ নেওয়ার সুবিধা করে দেয়া হয়। সরকার নিজে বিভিন্ন অবকাঠামো তৈরিতে ব্যায় বাড়িয়ে দিয়েছিল। ব্যবসায় কর ছাড় দেয়া হয়। শ্রমবাজারে বিভিন্ন সংস্কার এনে তিনি নারীদের চাকরির সুবিধা বাড়িয়ে দেন। সেইসাথে, বিদেশী শ্রমিক নিয়োগ প্রক্রিয়া সহজ করে দেন। এসবের লক্ষ্য ছিল - উৎপাদন এবং ক্রয়ক্ষমতা বেড়ে অর্থনীতিতে যেন প্রবৃদ্ধি ফিরে আসে।কিন্তু ২০২০ সালে জাপান আবারো মন্দার কবলে পড়ে যায়। ফলে প্রশ্ন উঠতে শুরু করে আবের অর্থনৈতিক নীতি আসলে কতটা টেকসই।কোভিড মহামারি সমালানোর ক্ষেত্রেও তার সরকারের ভুমিকা নিয়ে বিস্তর প্রশ্ন ওঠে, এবং তার জনপ্রিয়তা বড়রকম পোড় খায়।সমালোচনা শুরু হয়, অভ্যন্তরীন পর্যটন বাড়াতে গিয়ে সংক্রমণ ছড়িয়ে দেওয়া হয়েছে।সমালোচকরা বলেন, নারীদের শ্রমবাজারের নিয়ে আসা বা স্বজনপ্রীতি কমাতে যেসব বব্যস্থা মি. আবে নিয়েছিলেন তাতে তেমন কাজ হয়নি।তবে, প্রশান্ত মহাসাগরীয় অঞ্চলের দুই প্রান্তের দেশগুলোর মধ্যে ব্যবসা বাড়াতে ১১টি দেশের একটি জোট থেকে ডোনাল্ড ট্রাম্প আমেরিকাকে প্রত্যাহার করে নেওয়ার পর যেভাবে মি. আবে জোটটিকে ধরে রেখেছিলেন, সেজন্য দেশের বাইরে তিনি অনেক প্রশংসিত হন।পদত্যাগ এবং মৃত্যুগত বছর ২৮শে আগস্ট যখন মি. আবে পদত্যাগ করেন তার দলের মধ্যে প্রচণ্ড কোন্দল শুরু হয়ে যায়। কারণ, তিনি নিজে কাউকে উত্তরসূরি হিসাবে পছন্দ করে যাননি।তবে তার জায়গা নিন অভিজ্ঞ রাজনীতিক এবং মন্ত্রীসভার সদস্য ইয়োশিহিদে সুগা।সুগাকে সরিয়ে বর্তমান প্রধানমন্ত্রী ফুমিও কিশিদা ক্ষমতা নিলেও জাপানের অভ্যন্তরীন রাজনীতিতে শিনজো আবের প্রভাব অব্যাহত থাকে।শুক্রবার (৮ জুলাই) জাপানের পার্লামন্টের উচ্চকক্ষের নির্বাচনে এক প্রার্থীর পক্ষে প্রচারণার জন্য দক্ষিণাঞ্চলীয় শহর নারায় যান শিনজো আবে। সেখানে এক বক্তৃতা দেওয়ার সময় ৪১ বছর বয়সী একজন বন্দুকধারী তাকে গুলি করে।একাত্তর/এসজে
tags:জাপান, রাজনীতি, সাবেক প্রধানমন্ত্রী, শিনজো আবে, আবেনমিকস


25406
যাত্রী বোঝাই করে রাজধানী ছেড়ে যাচ্ছে পশুবাহী ট্রাক
অন্যান্য
2022-07-08T21:55:36+06:00
ভাড়া নিয়ে রাজধানীর মহাখালী বাস টার্মিনালে ছিলো সীমাহীন নৈরাজ্য। যানজটে আটতে থাকা ময়মনসিংহ বিভাগের জেলাগুলোও থেকে বাস আসতে দেরি হচ্ছিলো। আর সেই সুযোগটাই নিয়েছে বাস সংশ্লিষ্টরা। দুই-আড়াইশ’ টাকার ভাড়া আদায় করা হয়েছে এক থেকে দেড় হাজার টাকা পর্যন্ত। একই চিত্র ছিলো গাবতলী টার্মিনালেও। টিকেটের অভাবে লোকাল বাস, ট্রাক, পিকআপ ভ্যান এমনকি সিএনজি অটোরিকশাতেও দূরের যাত্রায় পাড়ি দিয়েছেন যাত্রীরা। আর দুই টার্মিনালের বাইরে ছিলো অন্য দৃশ্য। রাজধানীর বিভিন্ন কোরবানির হাটে পশু নিয়ে আসা ট্রাকগুলো যাত্রী বোঝাই করে আবার ফিরে গেছে। শুক্রবার সকালে মহাখালী টার্মিনালে গিয়ে দেখা গেলো চার গুণ বেশি ভাড়া নিয়েই মহাখালী টার্মিনাল ছেড়েছে সৌখিন পরিবহনের একটি বাস। বাসকর্মীদের কাছে এ ভাড়াই স্বাভাবিক। ময়মনসিংহ-নেত্রকোনা রুটের গাড়িগুলো মহাসড়কের যানজটে আটকা পড়ায় টার্মিনালে পর্যাপ্ত বাস ছিলো না। আর সেই সুযোগে মানুষকে জিম্মি করে ভাড়া নৈরাজ্য চালিয়েছে সৌখিন, শ্যামলী বাংলা, ক্রাউন ডিল্যাক্সসহ টার্মিনালের বেশিরভাগ বাস। মালিক পক্ষের লোকজন কিছুক্ষণ পরপর মাইকিং করে যাত্রীদের অপেক্ষায় না থেকে বিকল্প বাহনে যাবার ঘোষণা দিয়েই দায় সেরেছেন। কিন্তু সেই বিকল্পও তো ছিলো না। শেষ পর্যন্ত নিরুপায় মানুষ ট্রাক, পিকআপ, লোকাল বাসে চড়েছেন। সেখানেও ছিলো ভাড়া নৈরাজ্য। যাত্রী হারাচ্ছেন দেখে আবারও বাস মালিকদের মাইকিং।সেই সঙ্গে দেখা গেলো যাত্রী বোঝাই ট্রাক আটক করতে পুলিশের তৎপরতা। অসহায় যাত্রীদের নিয়ে টার্মিনালে যখন এমন নৈরাজ্য ভ্রমমাণ আদালতের টিম তখনও বিশ্রামে। একাত্তরের ক্যামেরায় অনিয়মের চিত্র দেখে অবশেষে ১১টায় মাঠে নামে ভ্রমমাণ আদালত। তবে নেয়া হয়নি কঠোর কোন ব্যবস্থা। গাবতলীতেও টিকেট ছিলো সোনার হরিণ। মহাসড়কে যানজট। তাই সব বাসের শিডিউল বিপর্যয়। এতে করো সীমাহীন দুর্ভোগে পরেছেন যাত্রীরা। আরও পড়ুন: ট্রেনে সময়সূচির বিপর্যয়ে ঈদযাত্রায় চরম ভোগান্তিসেখানেও সুযোগ নিয়েছে পশু নিয়ে ঢাকায় আসা ফিরতি ট্রাক আর পিকাপগুলো। ভাড়া নৈরাজ্য থেকে মুক্তি মেলেনি এসব বাহনেও। জরিমানার নামমাত্র অঙ্ক তাদের দমাতে পারেনি। এসব নৈরাজ্য ঠেকাতে কোন টার্মিনালেই কঠোর কোন উদ্যোগ দেখা যায়নি। ফলে বেলা যতো বেড়েছে গাবতলী টার্মিনালে ভাড়ার অঙ্ক আর যাত্রী ভোগান্তির মাত্রা ততই বেড়েছে। একাত্তর/এসি
tags:প্রধান সংবাদ, রাজধানী, ঈদযাত্রা, ভোগান্তি


25407
উপ নির্বাচন: দুই প্রার্থীর সমর্থকদের সংঘর্ষ, আহত ১০
দেশযোগ
2022-07-08T22:14:04+06:00
পটুয়াখালীর বাউফলের নাজিরপুর ইউনিয়নের উপ নির্বাচনকে ঘিরে নৌকা মার্কার ও স্বতন্ত্র বিদ্রোহী প্রার্থীর সমর্থকদের মধ্য সংঘর্ষ হয়েছে। এতে স্বতন্ত্র প্রার্থী এস এম মহাসিনসহ উভয় পক্ষের কমপক্ষে ১০ জন আহত হয়েছে।  এ সময় একটি ব্যবসা প্রতিষ্ঠানে ভাঙচুর করা হয়। শুক্রবার বিকেল পাঁচটায় নাজিরপুর ইউনিয়নের তাঁতেরকাঠি ব্রিজ বাজার এলাকায় এ ঘটনা ঘটে। সংঘর্ষের জন্য এক পক্ষ অপর পক্ষকে দায়ী করছে। খবর পেয়ে পুলিশ ঘটনাস্থল পরিদর্শন করেছে। বর্তমানে পরিস্থিতি শান্ত রয়েছে।বাউফল থানা পুলিশ ও স্থানীয় সূত্রে জানা যায়, আগামী ২৭ জুলাই নাজিরপুর ইউনিয়নের চেয়ারম্যান পদে উপনির্বাচন। নির্বাচনী প্রচারণা নিয়েই পরিস্থিতি উত্তপ্ত ও সংঘর্ষ হয়। স্বতন্ত্র (আওয়ামী লীগের বিদ্রোহী প্রার্থী) প্রার্থী এস এম মহসিন এর অভিযোগ করে বলেন, বিকেলে কোরবানির গরু কেনার জন্য বাড়ি থেকে নুরাইনপুর বাজারে যাচ্ছিলাম। পথে রাতের ফ্যাটি গ্রামের ছড়ার খানের বাড়ির সামনে পৌঁছলে নৌকা মার্কার প্রার্থী ইব্রাহিম ফারুকের ছেলে সৌমিকের নেতৃত্বে আমার উপর হামলা চালানো হয়। এসময় তাদের সশস্ত্র হামলায় আমি ছাড়াও সমর্থক শামীম, স্বপন, সোহাগ মির্জা, সাইফুল ও রাসেল মৃধা আহত হয়। এসময় ভাঙচুর করা হয় স্বপনের ব্যবসা প্রতিষ্ঠান।অভিযোগ অস্বীকার করে নৌকা মার্কার প্রার্থী ইব্রাহিম ফারুক বলেন, বিকেলে নৌকা মার্কার সমর্থনে একটি মোটরসাইকেল শোভাযাত্রা তাঁতের কাঠির ওই এলাকা অতিক্রমকালে পেছন থেকে ইট-পাটকেল নিক্ষেপ করে হামলা চালানো হয়। হামলায় তার সমর্থক ৭০ বছরের করিম মৃধাকে কুপিয়ে জখম ছাড়াও আহত হন কর্মী সোহেল, মামুন ও সান। দুজনকে বরিশাল শেরেবাংলা মেডিকেল কলেজ হাসপাতালে পাঠানো হয়েছে।এদিকে সন্ধ্যায় এ সংঘর্ষের জের ধরে বাউফল উপজেলা স্বাস্থ্য কমপ্লেক্স প্রাঙ্গণে দুই পক্ষের মধ্যে দুজনে দেখা দিলে পুলিশ এসে পরিস্থিতি নিয়ন্ত্রণে রাখে।বাউফল থানার ভারপ্রাপ্ত কর্মকর্তা আল মামুন জানান, উপ নির্বাচনী প্রচারণাকে কেন্দ্র করে নাজিরপুরে দুই প্রার্থীর সমর্থকদের মধ্যে মারামারি হয়। এরমধ্যে ৩ জনকে হাসপাতালে আনা হয়। বর্তমানে পরিস্থিতি শান্ত রয়েছে।উল্লেখ্য, নাজিরপুর ইউনিয়নের চেয়ারম্যান আমির হোসেন বেপারী সম্প্রতি মারা যাওয়ায় ওই ইউনিয়নে আগামী ২৭ জুলাই উপ-নির্বাচন অনুষ্ঠিত হতে যাচ্ছে।একাত্তর/এসএ
tags:সংঘর্ষ, নির্বাচন, আহত


25408
ছবিতে শিনজো আবের মৃত্যুর আগের সেই মুহূর্তগুলো
বিশ্বযোগ
2022-07-08T22:39:20+06:00
শুক্রবার জাপানের পশ্চিমাঞ্চলের নারা শহরে ইয়ামাতো সাইদাইজি স্টেশনের সামনে রাজনৈতিক সভায় বক্তব্য দেয়ার সময় পেছন থেকে গুলি করা হয় ৬৭ বছর বয়সী শিনজো আবেকে। গুলিবিদ্ধ হওয়ার পর হাসপাতালে নেয়া হয় তাঁকে। পরে সেখানেই তিনি মারা যান। এই ঘটনায় জাপানের পুলিশ তাৎসুইয়া ইয়ামাগামি নামের ৪১ বছর বয়সী এক ব্যক্তিকে আটক করে। নিজস্ব প্রযুক্তিতে তৈরি একটি অস্ত্র দিয়ে তিনি আবেকে গুলি করেন। আটকের পর তাঁর অস্ত্র বাজেয়াপ্ত হয়। হামলার সময় তাঁর পরনে ধূসর রঙের টি–শার্ট ও ট্রাউজার ছিল।জাপানের পুলিশ জানিয়েছে, অসন্তুষ্টি থেকে জাপানের সাবেক প্রধানমন্ত্রী শিনজো আবেকে গুলি করে হত্যা করা হয়েছে। হামলাকারী আগে থেকেই আবেকে হত্যা করতে চেয়েছিলেন। গুলিতে আবে কার্ডিওপালমোনারি অ্যারেস্টে আক্রান্ত হন। অন্য গুলিটি আবের কাঁধে লেগেছিল। পশ্চিম জাপানের নারা শহরে একটি কর্মসূচিতে বক্তৃতা করছিলেন শিনজো আবে। মঞ্চে উঠে বক্তৃতা শুরুর পরপরই জাপানের স্থানীয় সময় সকাল সাড়ে ১১টা নাগাদ গুলি চলে। গুলিবিদ্ধ হয়ে রাস্তায় লুটিয়ে পড়েন জাপানের সাবেক প্রধানমন্ত্রী আবে। রক্তে ভেসে যেতে তার গায়ের জমা। গড়িয়ে পরে রাস্তাতেও। উদ্ধার করতে ছুটে আসেন কয়েকজন। গুলিবিদ্ধ শিনজো আবেকে দ্রুত উদ্ধার করে নিয়ে যাওয়া হয় হাসপাতালে। এ সময় আবের মধ্যে কোন প্রাণের লক্ষণ দেখতে পাওয়া যায়নি বলেই জানা গেছে। জাপানের সবচেয়ে বেশি মেয়াদে প্রধানমন্ত্রীর পদে থাকা শিনজো আবেকে হাসপাতালে নিতে নিয়ে আসা হয় বিশেষ হেলিকপ্টার। দ্রুতই তাকে নেয়া হয় হাসপাতালে। শিনজো আবের বুকে ও ঘাড়ে গুলি লাগে। দেশটির গণমাধ্যমগুলো দাবি, গুলি করার পর সঙ্গে সঙ্গে পড়ে যান জাপানের সাবেক প্রধানমন্ত্রী আবে। এরপর রক্তের স্রোত বয়ে যায়। নারা শহরে শিনজো আবে গুলিবিদ্ধ হবার পরপরই জাপানজুড়ে চাঞ্চল্য ছড়িয়ে পরে। পুলিশ গোটা ঘটনাস্থল দ্রুত ঘিরে ফেলে ও এলাকাটি সিল করে দেয়। এক বন্দুকধারী শিনজো আবেকে লক্ষ্য করে দুটি গুলি ছোড়েন। ওই বন্দুকধারী নিকটবর্তী একটি ভবনের ভেতরে অবস্থান করছিলেন। বের হতেই তাকে হাতেনাতে ধরে ফেলে পুলিশ। হামলাকারীর নাম তাৎসুইয়া ইয়ামাগামি। তাঁর বয়স ৪২ বছর। তিনি জাপানের সাবেক নৌসেনা। তাঁকে জিজ্ঞাসাবাদ করা হচ্ছে। ঘটনাস্থল থেকে তিনি পালিয়ে যাওয়ার চেষ্টা করেননি। আরও পড়ুন: হাতে তৈরি অস্ত্র দিয়ে গুলি করা হয় শিনজো আবেকেহাতে তৈরি বন্দুক দিয়ে গুলি ছোড়ে হামলাকারি। জাপানের পুলিশ জানিয়েছে, অসন্তুষ্টি থেকে হামলাকারী আগে থেকেই আবেকে হত্যা করতে চেয়েছিলেন। একাত্তর/এসজে
tags:নিহত, প্রধানমন্ত্রী, জাপান, শিনজো আবে, গুলিবিদ্ধ, আততায়ী


25409
ঈদের আগে অস্বাভাবিক বেড়েছে পোলাও চালের দাম
অর্থযোগ
2022-07-08T22:48:01+06:00
ঈদকে সামনে রেখে এবার অস্বাভাবিক বেড়েছে পোলাও চালের দাম। খোলা পোলাও চালের দাম কেজিতে বেড়েছে ১০ টাকা আর প্যাকেটজাত চাল ২০ টাকা বেড়ে বিক্রি হচ্ছে ১৪০ টাকায়। তবে মসলার বাজার থেকে শুরু করে অন্যান্য নিত্যপণ্যের বাজারের ছিলো স্বস্তি। অন্যদিকে রডের দাম ঊর্ধ্বমুখী হওয়ায় বেড়েছে ছুরি-চাকু-বটির দাম। ঈদ মানেই উৎসব আর সেই উৎসবের অন্যতম অনুষঙ্গ হরেক রকম খাওয়া-দাওয়ার আয়োজন। তবে কোরবানির ঈদে পোলাও-মাংস খেতে গুণতে হচ্ছে বাড়তি খরচ। পোলাও চালের দাম স্মরণকালের সবচেয়ে বেশি। খোলা পোলাও চালের দাম ১১৫ থেকে ১২০ টাকা। প্যাকেটজাত পোলাও এক কেজির দাম ১৪০ টাকা। বিক্রেতারা বলছেন, তারা বাড়তি দামে চাল কিনেছেন, বাধ্য হয়েই বাড়তি দামে বিক্রি করছেন। তবে ক্রেতারা দেখছেন সব সময়ের চিত্র হিসাবেই। এবার কোপ তাই পোলাও চালের ওপর।এদিকে, মসলার বাজার স্বস্তিদায়ক। গত বছরের তুলনায় খানিকটা কমেছে। আর, পেঁয়াজ রসুন ও আদারও দাম খানিকটা কমেছে।শুক্রবার (৮ জুলাই) সকালে সরেজমিনে রাজধানীর বিভিন্ন বাজার ঘুরে দেখা গেছে, পেঁয়াজের কেজি বিক্রি হচ্ছে ৪৫ থেকে ৫৫ টাকা। পেঁয়াজের মতো দাম অপরিবর্তিত রয়েছে আলুর। সবজির বাজার ঘুরে দেখা গেছে, বিক্রেতারা গত সপ্তাহের মতো সবচেয়ে বেশি দামে বিক্রি করছে গাজর। এক কেজি গাজর বিক্রি হচ্ছে ১২০ থেকে ১৬০ টাকা।তবে বেশিরভাগ সবজির দাম কমেছে। ঈদ উপলক্ষে অনেকে ঢাকা ছেড়ে গ্রামে চলে গেছেন। এ কারণে সবজির চাহিদাও কম। পণ্য কম আসার পরও দাম বাড়েনি। সপ্তাহের ব্যবধানে মাছের দামেও পরিবর্তন আসেনি। দাম অপরিবর্তিত রয়েছে ইলিশেরও। এক কেজি ওজনের ইলিশের কেজি বিক্রি হচ্ছে ১৪০০ থেকে ১৬০০ টাকা।তবে, বাড়তি টাকা গুণতে হবে কোরবানির পশু জবাইসহ মাংস কাটাকাটিতে। কারণ রডের দাম রেকর্ড ছুঁয়েছে তাই বেড়েছে ছুরি, চাকু, দা-বটি চাপাতিসহ সবধরনের সরঞ্জামের।
tags:ঈদ, ঈদুল আযহা, কোরবানির ঈদ, পোলাওর চাল


25410
শিনজো আবের মৃত্যুতে বাংলাদেশে একদিনের রাষ্ট্রীয় শোক
জাতীয়
2022-07-08T22:55:24+06:00
জাপানের সাবেক প্রধানমন্ত্রী শিনজো আবের মৃত্যুতে শনিবার (৯ জুলাই) একদিনের রাষ্ট্রীয় শোক পালন করবে বাংলাদেশ।শুক্রবার (৮ জুলাই) মন্ত্রিপরিষদ বিভাগের এক প্রজ্ঞাপনে রাষ্ট্রীয় এ শোক ঘোষণা করা হয়।প্রজ্ঞাপনে বলা হয়, বাংলাদেশের অকৃত্রিম বন্ধু জাপানের সাবেক প্রধানমন্ত্রী শিনজো আবের মৃত্যুতে আগামী ৯ জুলাই শনিবার বাংলাদেশে রাষ্ট্রীয়ভাবে একদিনের শোক পালন করা হবে। এ উপলক্ষে শনিবার বাংলাদেশের সব সরকারি, আধাসরকারি ও স্বায়ত্তশাসিত প্রতিষ্ঠান এবং শিক্ষাপ্রতিষ্ঠানসহ সব সরকারি-বেসরকারি ভবন এবং বিদেশে বাংলাদেশ মিশনসমূহে জাতীয় পতাকা অর্ধনমিত থাকবে।শিনজো আবের বিদেহী আত্মার শান্তি কামনায় আগামীকাল বিশেষ প্রার্থনার আয়োজন করা হবে বলেও প্রজ্ঞাপনে উল্লেখ করা হয়।আরও পড়ুন: ছবিতে শিনজো আবের মৃত্যুর আগের সেই মুহূর্তগুলোশুক্রবার সকালে পশ্চিম জাপানের নারা শহরে এক সভায় বক্তৃতা দেওয়ার সময় দেশটির সাবেক প্রধানমন্ত্রী শিনজো আবেকে লক্ষ্য করে গুলি চালানো হয়। পরে রক্তাক্ত অবস্থায় তাকে হাসপাতালে নিয়ে যাওয়া হয়। এর কয়েক ঘণ্টা পর মারা যান তিনি।একাত্তর/এসি
tags:জাপান, শিনজো আবে, রাষ্ট্রীয় শোক


25411
হাতে তৈরি অস্ত্র দিয়ে গুলি করা হয় শিনজো আবেকে
বিশ্বযোগ
2022-07-08T23:01:42+06:00
জাপানের সাবেক প্রধানমন্ত্রী শিনজো আবেকে হত্যা করতে আততায়ী তৈরি বন্দুক ব্যবহার করেছিল বলে পুলিশকে জানিয়েছে সে।শুক্রবার (৮ জুলাই) বার্তাসংস্থা এএফপি জানায়, শিনজোকে হত্যায় যে বন্দুকটি ব্যবহার করা হয়েছিল সেটি পুরোপুরি হাতে তৈরি বলে মোটামুটি নিশ্চিত হওয়া গেছে। এ বিষয়ে আরও জানতে জিজ্ঞাসাবাদ করা হচ্ছে হত্যাকারী সন্দেহে আটক তাৎসুইয়া ইয়ামাগামিকে। পুলিশ জানিয়েছে, ইয়ামাগামি জাপানের নৌ বাহিনী 'মেরিটাইম সেলফ ডিফেন্স ফোর্সের' একজন সাবেক সদস্য। আরও পড়ুন: ছবিতে শিনজো আবের মৃত্যুর আগের সেই মুহূর্তগুলো ইয়ামাগামি 'আবেকে নিয়ে অসন্তুষ্ট ছিলেন এবং এ কারণেই আবেকে হত্যা করতে চেয়েছিলেন' বলে পুলিশকে জানিয়েছেন। উল্লেখ্য, শুক্রবার স্থানীয় সময় সকাল সাড়ে এগারটার দিকে জাপানের নারা শহরে এক রাজনৈতিক সভায় বক্তব্য দেয়ার সময় পেছন থেকে গুলি করা হয় ৬৭ বছর বয়সী শিনজো আবেকে। 
tags:জাপান, সাবেক প্রধানমন্ত্রী, শিনজো আবে, আততায়ী


25412
আবের মৃত্যু শুধু জাপান নয়, বিশ্বের জন্য অপূরণীয় ক্ষতি: আরেফিন সিদ্দিক
জাতীয়
2022-07-08T23:20:36+06:00
জাপানের সাবেক প্রধানমন্ত্রী শিনজো আবেকে গুলি করে হত্যার তীব্র নিন্দা জানিয়েছেন বাংলাদেশ সংবাদ সংস্থার (বাসস) পরিচালনা পর্ষদের চেয়ারম্যান, ঢাকা বিশ্ববিদ্যালয়ের (ঢাবি) সাবেক উপাচার্য ও বিশিষ্ট শিক্ষাবিদ অধ্যাপক আ আ ম স আরেফিন সিদ্দিক।শুক্রবার (৮ জুলাই) এক শোক বার্তায় তিনি এই নিন্দা জানান।বিবৃতিতে অধ্যাপক আ আ ম স আরেফিন সিদ্দিক মরহুমের বিদেহী আত্মার মাগফেরাত কামনা এবং শোকসন্তপ্ত পরিবারের প্রতি গভীর সমবেদনা জানান।বিবৃতিতে সিদ্দিক বলেন, জাপানের মতো শান্তি প্রিয় দেশে এ ধরনের সহিংস ঘটনা একেবারেই  অপ্রত্যাশিত। জাপানের সবচেয়ে বেশি সময় ধরে প্রধানমন্ত্রীর দায়িত্ব পালন করা একজন নেতা  ও উদার রাজনীতিবিদ শিনজো আবের মৃত্যু শুধু জাপানের জন্যই নয়, সমগ্র বিশ্বের জন্য একটি অপূরণীয় ক্ষতি।২০১৪ সালে স্ত্রীসহ জাপানের সাবেক প্রধানমন্ত্রীর ঢাকা বিশ্ববিদ্যালয়ে সফরের কথা উল্লেখ করে এ শিক্ষাবিদ বলেন, অ্যাবে তার স্ত্রীকে নিয়ে বিশ্ববিদ্যালয়ের চারুকলা অনুষদ পরিদর্শন করেন এবং শিল্পী, বুদ্ধিজীবী ও শিক্ষকদের শুভেচ্ছা জানান।সেই স্মৃতি স্মরণ করে তিনি বলেন, ব্যক্তিগত আলোচনায় বাংলাদেশের সঙ্গে বিশেষ করে ঢাকা বিশ্ববিদ্যালয়ের উচ্চশিক্ষার জন্য জাপানী প্রতিষ্ঠানগুলির মধ্যে কার্যকর যোগাযোগ গড়ে তোলার ব্যাপারে তিনি আশাবাদ ব্যক্ত করেছিলেন।আরও পড়ুন: ছবিতে শিনজো আবের মৃত্যুর আগের সেই মুহূর্তগুলোদ্রুততম সময়ের মধ্যে অ্যাবে হত্যার বিচার সম্পন্ন হবে বলে আশা প্রকাশ করেন অধ্যাপক সিদ্দিক।একাত্তর/এসি
tags:জাপান, শিনজো আবে, অধ্যাপক আ আ ম স আরেফিন সিদ্দিক


25413
বাংলাদেশে নারীর অগ্রগতি আরও বৃদ্ধি পাবে, আশা মিস ইউনিভার্সের
অন্যান্য
2022-07-08T23:46:49+06:00
শিশুদের জীবনমান উন্নয়ন কার্যক্রম পরিদর্শনে বাংলাদেশে এসেছেন মিস ইউনিভার্স-২০১৬ ইরিশ মিতেনা। আন্তর্জাতিক উন্নয়ন সংস্থা ওয়ার্ল্ড ভিশন বাংলাদেশের আমন্ত্রণে সংস্থাটির ফ্রান্সের শুভেচ্ছা দূত হিসেবে বাংলাদেশ সফর করছেন তিনি। শুক্রবার (৮ জুলাই) বিকেলে তিনি নেত্রকোনার কলমাকান্দা উপজেলার লেঙ্গুরা উচ্চ বিদ্যালয়ে মাঠে কিশোরীদের প্রীতি ফুটবল ম্যাচের উদ্বোধন করেন। পরে কিছুক্ষণ তিনি শিশুদের সঙ্গে খেলায় অংশ নেন।এরআগে কলমাকান্দা উপজেলার নাজিরপুরে ওয়ার্ল্ড ভিশনের বিভিন্ন কার্যক্রম পরিদর্শন করেন মিতেনা।পরিদর্শনের প্রথম দিন বৃহস্পতিবার (৭ জুলাই) নলছাপড়া উচ্চ বিদ্যালয়ে শিক্ষার্থীদের জাতীয় সংগীত ও অ্যাসেম্বলি, ছাত্র-ছাত্রীদের সঙ্গে আড্ডা ও নাচ-গানের একটি ক্লাস উপভোগ করেন। এরপর তিনি ‘আল্ট্রা পুওর গ্র্যাজুয়েশন’ কর্মসূচিতে অংশ নিয়ে চরম দারিদ্র্য থেকে উন্নীত একদল নারীর কাছে তাদের অভিজ্ঞতা শোনেন। পরে তিনি একটি মেয়ে শিশু ও তার পরিবার পরিদর্শন করে সেই শিশুর স্পন্সর হিসেব দায়িত্ব নেন।প্রকল্প পরিদর্শনের দ্বিতীয় দিন শুক্রবার সকালে একটি গ্রাম উন্নয়ন দলের সঙ্গে সভা ও নিরাপদ পানি এবং পয়ঃনিষ্কাশন সুবিধা নিয়ে গ্রামবাসীর সঙ্গে আলোচনা করেন মিস ইউনিভার্স ইরিশ মিতেনা। এরপর গ্রামের কমিউনিটি কিচেন বা কমিউনিটিভিত্তিক রান্নাঘরে শিশুর জন্য পুষ্টিকর খাবার রান্নার কার্যক্রম পরিদর্শন করেন।বিকেলে লেঙ্গুরা উচ্চ বিদ্যালয় মাঠে মেয়ে শিশুদের দুইটি দলের মধ্যে একটি প্রীতি ফুটবল ম্যাচ উপভোগ করেন। ইরিশ মিতেনা তার স্পন্সরের শিশুটিসহ ফুটবল খেলায় অংশ নেন।সন্ধ্যায় বিরিশির কালচারাল একাডেমির শিল্পীদের পরিবেশনায় একটি সাংস্কৃতিক অনুষ্ঠানে যোগ দিয়ে উপভোগ করেন বাংলাদেশের সংস্কৃতি ও ঐতিহ্য।ইরিশ মিতেনা জানান, বাংলাদেশের সুবিধাবঞ্চিত শিশুদের উন্নয়নে ফ্রান্সসহ সারা বিশ্বের মানুষের কাছে আবেদন জানাতেই তার এ সফর। বাংলাদেশের সংস্কৃতি তাকে মুগ্ধ করেছে। বাংলাদেশে বাল্যবিয়ে বন্ধসহ নারীর অগ্রগতি আরও বৃদ্ধি পাবে বলে আশাবাদ জানান ২৯ বছর বয়সী এই বিশ্বসুন্দরি।আরও পড়ুন: বঙ্গবন্ধু সেতুতে টোল আদায়ে নতুন রেকর্ড২০১৬ সালে ফিলিপাইনে অনুষ্ঠিত মিস ইউনিভার্স প্রতোযগিতায় ৮৬ জন অংশগ্রহণকারীকে পেছনে ফেলে সুন্দরী প্রতোযোগিতার খেতাব জোত এই সুন্দরি শিশুদের কল্যাণে দুই বছর ধরে ওয়ার্ল্ড ভিশন ফ্রান্সের শুভেচ্ছা দূত হিসেবে কাজ করছেন।একাত্তর/এসি
tags:খেলাযোগ, ময়মনসিংহ, নেত্রকোনা, মিস ইউনিভার্স, নেত্রকোনা সদর, ইরিশ মিতেনা


25414
টাঙ্গাইলে বাস-অটোরিকশার সংঘর্ষে নিহত চার
দেশযোগ
2022-07-09T10:44:46+06:00
টাঙ্গাইলে যাত্রীবাহী বাসের ধাক্কায় অটোরিকশার চালকসহ চার জন নিহত হয়েছেন। শুক্রবার (৮ জুলাই) রাত পৌনে ১২টার দিকে জেলার ধনবাড়ী উপজেলার জয়দেবপুর-টাঙ্গাইল-জামালপুর মহাসড়কের বানিয়াজান বাসস্ট্যান্ডের সামনে এই সড়ক দুর্ঘটনা ঘটে।নিহতরা হলেন, জামালপুর জেলা সদরের তুলসীপুর গ্রামের প্রাণকৃষ্ণ কর্মকারের ছেলে অটোরিকশা চালক বাবুল কর্মকার (৫০), রামনগর গ্রামের শহিদ মিয়ার ছেলে মো. সাইফুল ইসলাম (২২) তার ছোট ভাই মৃদুল হাসান (১৫) ও একই গ্রামের বজলুল মিয়ার ছেলে হাসান মিয়া (১৯)। প্রত্যক্ষদর্শীর বরাত দিয়ে  ধনবাড়ী থানার ভারপ্রাপ্ত কর্মকর্তা মো. চান মিয়া জানান, রাতে শেরপুর থেকে ছেড়ে আসা এস. কে জননী পরিবহন (ঢাকা মেট্রো-ব- ১১-৫-৭৫৩) নামে একটি খালি বাস ঢাকার দিকে যাচ্ছিলো। অপরদিকে ধনবাড়ী বাসস্ট্যান্ড থেকে তিন জন অটোরিকশার যাত্রী নিয়ে জামালপুর সদর উপজেলায় যাচ্ছিলো চালক। রাস্তা ফাঁকা পেয়ে বাসের বেপরোয়া গতিতে অটোরিকশার সঙ্গে মুখোমুখি সংঘর্ষ হলে ঘটনাস্থলেই চালক বাবুল কর্মকার ও সাইফুল ইসলাম নিহত হন। গুরুতর অবস্থায় মৃদল ও হাসানকে ধনবাড়ী উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাদের মৃত ঘোষণা করেন। তিনি জানান, নিহতদের মরদেহ উদ্ধার করা হয়েছে। পরিবারের কোনো অভিযোগ না থাকায় ময়নাতদন্ত ছাড়াই স্বজনদের কাছে লাশ হস্তান্তর করা হয়েছে। ঘাতক বাস ঘটনাস্থল থেকে জব্দ করে থানায় নিয়ে আসা হয়েছে। তবে চালকসহ বাসে অন্য স্টাফরা পালিয়ে যাওয়ায় কাউকে আটক করা যায়নি। একাত্তর/এসি
tags:প্রধান সংবাদ, সড়ক দুর্ঘটনা, ঢাকা, টাঙ্গাইল, বাস, ধনবাড়ী


25415
টাঙ্গাইল-বঙ্গবন্ধু মহাসড়কে দীর্ঘ জট, ভোগান্তি চরমে
দেশযোগ
2022-07-09T11:41:13+06:00
টাঙ্গাইল-বঙ্গবন্ধু সেতু মহাসড়কে চরমে দুর্ভোগে পোহাচ্ছেন ঈদে ঘরমুখী মানুষ। বৃহস্পতিবার (৮ জুলাই) রাত থেকে সৃষ্টি হওয়া যানজট আজ শনিবারও অব্যাহত রয়েছে। বর্তমানে সেতুর পূর্ব প্রান্তে প্রায় ৩৫ কিলোমিটারেরও বেশি এলাকাজুড়ে যানজট রয়েছে।প‌রিবারের সাঙ্গে ঈদ কর‌তে যাওয়া ঘরমুখো মানুষজন বিশেষ করে নারী ও শিশুরা যানজ‌টের কব‌লে প‌ড়ে চরম বিপাকে পড়েছেন। গন্তব্যে যেতে দুই থেকে তিনগুণ বেশি সময় লাগছে।জানা গে‌ছে, উত্তরব‌ঙ্গের ২২ জেলার মানুষজন ঢাকা-টাঙ্গাইল-বঙ্গবন্ধু সেতু মহাসড়ক ব্যবহার ক‌রে থা‌কেন। ঈদুল আজহা‌কে কেন্দ্র ক‌রে এই মহাসড়‌কে বাড়‌তি প‌রিবহন যোগ হয়। এ‌তে ঢাকা সি‌টি‌তে চলাচল করা প‌রিবহনও যাত্রী নি‌য়ে উত্তরবঙ্গ যা‌চ্ছে। ফলে মহাসড়‌কে প‌রিবহ‌নের চাপ বে‌ড়ে যাওয়ায় তৈ‌রি হয়েছে যানজ‌টের। যাত্রী ও পরিবহন শ্রমিকরা জানান, বঙ্গবন্ধু সেতুর পূর্ব প্রান্ত থেকে টাঙ্গাইলের মির্জাপুর উপজেলার পাকুল্লা পর্যন্তই বিস্তৃত হয়েছে এই যানজট। তবে, সকাল ৯টার পর থেকে ধীরগতিতে যানবাহন চলাচল শুরু হয়েছে।শনিবার সকাল আটটায় মহাসড়কে দেখা যায়, সেতুর পূর্ব প্রান্ত থেকে টাঙ্গাইলের পাকুল্লা পর্যন্ত ৩৫ কিলোমিটার এলাকাজুড়ে শত শত যানবাহন দাঁড়িয়ে আছে। এসব যানবাহনে ভ্রমণকারী হাজারো যাত্রী ঘণ্টার পর ঘণ্টা দীর্ঘ পথযাত্রায় প্রয়োজনীয় খাদ্য ও পানীয়র অভাবে অসুস্থ হয়ে পড়েছেন।আর পড়ুন: টাঙ্গাইলে বাস-অটোরিকশার সংঘর্ষে নিহত চারসেতুর ট্রাফিক কন্ট্রোল রুম সূত্র জানায়, গতকালের মতো আজও সেতুর উভয় প্রান্তে যানবাহনের প্রচণ্ড চাপ রয়েছে। রাতে এক পর্যায়ে এই যানজট সেতুর ওপরেও চলে আসে। এর ফলে বারবার বন্ধ হয়ে যায় সেতুর টোল আদায়। তবে সকালের দিকে এসে সেতুর ওপর দিয়ে ধীরে ধীরে গাড়িগুলো পার হতে শুরু করেছে।বঙ্গবন্ধু সেতুর প্রধান প্রকৌশলী আহসান মাহমুদ বাপ্পী জানান, অতিরিক্তি গাড়ি চাপের কারণে আজ ভোরে দুই ঘণ্টা টোল আদায় বন্ধ ছিল। যার কারণে প্রায় ৩৫ কিলোমিটার এলাকাজুড়ে যানজটের সৃষ্টি হয়।একাত্তর/এসি
tags:প্রধান সংবাদ, ঢাকা, টাঙ্গাইল, ঈদ, যানজট, ঈদযাত্রা, ভোগান্তি, টাঙ্গাইল সদর


25416
দেশের বিভিন্ন স্থানে উদযাপিত হচ্ছে ঈদুল আযহা
দেশযোগ
2022-07-09T11:49:17+06:00
সারাদেশে রোববার (১০ জুলাই) ঈদুল আযহা উদযাপন হওয়ার থাকলেও সৌদি আরবের সাথে মিল রেখে কয়েকটি জেলায় শনিবারই পালিৎ হচ্ছে মুসলমানদের প্রধান এই ধর্মীয় উৎসব। চট্টগ্রামঃ চট্টগ্রামের ৮ উপজেলার ৫০টি গ্রামে আজ ঈদুল আজহা উদযাপিত হচ্ছে। গ্রামগুলো হলো-সাতকানিয়া উপজেলার মীর্জারখীল, চরতি, সুইপুর, ঘাটিয়াডাঙ্গা, কেরানীহাট, পটিয়া উপজেলার কালারপোল, হাইদগাঁও, বাহুলী, চন্দনাইশের কাঞ্চননগর, পশ্চিম এলাহাবাদ, পূর্ব এলাহাবাদ, মুরাদাবাদ, লট এলাহাবাদ, আনোয়ারার তৈলারদ্বীপ, বরুমছড়া, বারখাইন, সরকারহাট, গহিরা, বারশত, বোয়ালখালী উপজেলার চরণদ্বীপ, খরণদ্বীপ, পূর্ব গোমদন্ডী, পশ্চিম কধুরখীল। এ ছাড়া দক্ষিণ চট্টগ্রামের বাঁশখালী উপজেলার কালীপুর, চাম্বল, শেখেরখীল, পুঁইছড়ি, ডোংরা এবং লোহাগাড়ার ধর্মপুর ও কলাউজান। সাতকানিয়া উপজেলা আওয়ামী লীগের সাধারণ সম্পাদক কুতুব উদ্দিন চৌধুরী যুগান্তরকে বলেন, ‘সৌদি আরবের সঙ্গে মিল রেখে মীর্জারখীল দরবার শরিফের অনুসারীরা সকালে ঈদের নামাজ আদায় করেন ও পশু কুরবানি দেন। স্থানীয়রা জানান, প্রায় দুশ বছর আগে জাহাঁগিরিয়া (র.) পীর সাহেব তার মুরিদদের নির্দেশ দিয়েছিলেন সৌদি আরবে যেদিন চাঁদ দেখা যাবে পরদিন থেকেই বিশ্বের সবখানে রোজা পালন শুরু হবে। একই নিয়মে ঈদুল ফিতর এবং ঈদুল আজহাও পালন করতে হবে। এরপর থেকেই চাঁদ দেখার ওপর নির্ভর করে সারা দেশে ছড়িয়ে ছিটিয়ে থাকা মির্জারখীল দরবার শরিফের অনুসারীরা সৌদি আরবের রীতি অনুসারে রোজা ও দুটি ঈদ উদযাপন করে আসছেন।বরিশালঃ বরিশাল মহানগরসহ জেলার বিভিন্ন উপজেলায় প্রায় ৫ হাজার পরিবার আজ ঈদুল আজহা উদযাপন করছে। এজন্য অর্ধশতাধিক মসজিদে ঈদুল আজহার জামাতের যাবতীয় প্রস্তুতি সম্পন্ন হয়েছে। বরিশাল নগরীর ২৩ নম্বর ওয়ার্ডের তাজকাঠী হাজিবাড়ির জাহাঁগিরিয়া শাহসুফি মমতাজিয়া জামে মসজিদ কমিটির সভাপতি আমীর হোসেন জানান, ২৩ নম্বর ওয়ার্ডের দক্ষিণ সাগরদী, তাজকাঠীসহ আশপাশের প্রায় ৫০০ পরিবার শনিবার (আজ) ঈদ পালন করছে।তিনি বলেন, ওয়ার্ডের যেসব পরিবার আগাম ঈদ পালন করছে তারা চট্টগ্রামের চন্দনাইশের জাহাঁগিরিয়া শাহসুফী মমতাজিয়া দরবার শরিফের অনুসারী।২৬ নম্বর ওয়ার্ডের পূর্ব হরিনাফুলিয়ার চৌধুরীবাড়ি শাহসুফী মমতাজিয়া জামে মসজিদের সভাপতি মমিন উদ্দিন কালু জানান, তারা শনিবার (আজ) সকাল ৮টায় ঈদের নামাজ পড়েছেন। ২৬ নম্বর ওয়ার্ডেও আজ ঈদ উদযাপন করছে প্রায় ১ হাজার পরিবার। নগরীর ২২ নম্বর ওয়ার্ড ও দপদপিয়া এলাকার পাঁচশতাধিক পরিবার আজ ঈদ উদযাপন করছে।জেলার বাবুগঞ্জ উপজেলায় চন্দনাইশ দরবার শরিফের অনেক অনুসারী রয়েছে বলে জানান উপজেলার খানপুরা গ্রামের আব্দুর রশীদ শিকদার স্মৃতি জামে মসজিদের সাধারণ সম্পাদক নজরুল ইসলাম। তিনি বলেন, বাবুগঞ্জের খানপুরা, কেদারপুর, মাধবপাশাসহ ৫-৬টি গ্রামের এক হাজারের বেশি পরিবার শনিবার (আজ) ঈদ উদযাপন করছে। এ ছাড়া জেলার মুলাদী, হিজলা, মেহেন্দীগঞ্জ উপজেলায় এবং সদর উপজেলার চন্দ্রমোহন, পতাং, লাহারহাট গ্রামের দুই হাজার মানুষ আজ ঈদুল আজহা উদযাপন করছেন।পটুয়াখালী: পটুয়াখালী সদর উপজেলার বদরপুর ও ছোট বিঘাই, গলাচিপা উপজেলার সেনের হাওলা, পশুরীবুনিয়া, নিজ হাওলা ও কানকুনিপাড়া, বাউফল উপজেলার মদনপুরা, শাপলাখালী, বগা, ধাউরাভাঙ্গা, সুরদী, সাবুপুরা ও আমিরাবাদ এবং কলাপাড়া উপজেলার লালুয়া, নিশানবাড়িয়া, মরিচবুনিয়া, উত্তর লালুয়া, মাঝিবাড়ি, টিয়াখালীর, ইটবাড়িয়া, পৌর শহরের নাইয়াপট্টি, বাদুড়তলি, মিঠাগঞ্জ ইউনিয়নের সাফাখালী, গলাচিপার ছোটবাইশদিয়া, রাঙ্গাবালী কাটাখালী এলাকার অনেকে আজ ঈদুল আজহা উদযাপন করছে।ফরিদপুর: ফরিদপুরের বোয়ালমারী উপজেলার শেখর ও রুপাপাত ইউনিয়নের ১০টি গ্রামের মানুষ আজ ঈদুল আজহার উদযাপন করছে। উপজেলার মাইটকোমরা গ্রামের বাসিন্দা কাজী সোহান জানান, মাইটকুমড়া জামে মসজিদে সকাল ৮টায় ঈদের জামাত হয়।চাঁদপুর: চাঁদপুরের অর্ধশত গ্রামে আজ ঈদুল আজহা উদযাপিত হচ্ছে। সৌদি আরব বিশ্বের সঙ্গে মিল রেখে হাজীগঞ্জের বড়কুল পশ্চিম ইউনিয়নের সাদ্রার হামিদিয়া ফাজিল মাদ্রাসার প্রতিষ্ঠাতা অধ্যক্ষ মরহুম মাওলানা আবু ইছহাক ১৯২৮ সালে এ প্রথা চালু করেন। সকাল সাড়ে ৮টায় ঈদের জামাত হয় সাদ্রা দরবার শরিফ মাঠে। সাদ্রা ছাড়াও চাঁদপুরের যেসব গ্রামে ঈদ উদযাপিত হবে তা হলো হাজীগঞ্জের হুরুমচাইল, অলীপুর, বেলচোঁ, জাকনি, বাসারা, কাঁসারা, হোটনী, বেলচোঁ, মুন্সীরহাট, উচ্চঙ্গা, দক্ষিণ বলাখাল, প্রতাপপুর, রামচন্দ্রপুর, মেনাপুর, শাচনমেঘ, খিলা, উভারামপুর, পাইকপাড়া, বিঘা, উটতলী, বালিথুবা, শোল্লা, রূপসা, গোয়ালভাওর, কড়ইতলী, নয়ারহাট, মতলবের মহনপুর, এখলাসপুর, দশানী, নায়েরগাঁও, বেলতলীসহ বেশ কয়েকটি গ্রাম।মাদারীপুর: মাদারীপুরের ৪০ গ্রামে ঈদ-উল আযহা পালিত হচ্ছে। শনিবার সকাল সাড়ে ৮টায় সদর উপজেলার কালিকাপুর ইউনিয়নের তাল্লুক গ্রামের চর কালিকাপুর সরকারি প্রাথমিক বিদ্যালয় মাঠে ঈদের প্রধান জামাত অনুষ্ঠিত হয়। ঈদের জামাতের আগে (বয়ান) আলোচনা করা হয়। শুক্রবার সৌদি আরবের মক্কা শরিফে পবিত্র হজ পালিত হয়েছে। সৌদি আরবের সঙ্গে মিল রেখে বাংলাদেশের প্রায় দেড় কোটি মুসলমান কুরবানির ঈদ পালন করছে। তাদের সঙ্গে মাদারীপুর জেলার ৪০ গ্রামেও ঈদ-উল আযহা পালিত হচ্ছে। এছাড়া নোয়াখালী, লক্ষ্মীপুর, ভোলা, শরীয়তপুর, মুন্সীগঞ্জ, দিনাজপুর জেলার কয়েকটি স্থানে আজ ঈদ উদযাপন হবে।সাতক্ষীরা: সৌদি আরবের সাথে মিল রেখে সাতক্ষীরায় ২০ গ্রামের মানুষ ঈদুল আযহা উদযাপিত হচ্ছে।  শনিবার (৯ জুলাই) সকাল আটটায় গ্রামগুলোর বিভিন্ন স্থানে ঈদের নামাজ আদা করা হয়। শেষে মুসুল্লিরা পশু কোরবানি করেন।বাওখোলা পূর্বপাড়া জামে মসজিদের ইমাম মাওলানা মো. মোহাব্বত আলী জানান, ঈদের নামাজে সাতক্ষীরার ইসলামকাটি, গোয়ালচত্তর, ভাদড়া, ঘোনা, ভাড়–খালি, মিরগিডাঙ্গা, খুলনার পাইকগাছাসহ প্রায় ২০ গ্রামের মানুষ অংশ গ্রহণ করেন। এদিকে মুসল্লিরা জানান, গত এক যুগ ধরে তারা সৌদি আরবের সঙ্গে মিল রেখে ঈদুল আযহা ও ঈদুল ফিতরের নামাজ আদায় করে আসছেন। নিজস্ব সংবাদদাতা (রাঙ্গাবালী) পটুয়াখালীসৌদি আরবসহ মধ্যপ্রাচ্যের সঙ্গে মিল রেখে পটুয়াখালীর রাঙ্গাবালী উপজেলায় প্রতি বছরের মতো এবারও ঈদুল আযহার নামাজ আদায় করেছেন কাদরিয়া-চিশতিয়া তরিকার অনুসারীরা। শনিবার সকাল সাড়ে আটটায় উপজেলার সাতটি শাহ সুফি মমতাজিয়া মসজিদে ঈদের নামাজ আদায় করা হয়।কাদরিয়া-চিশতিয়া তরিকার অনুসারীরা জানান, আজ পশুরবুনিয়া শাহ সুফি মমতাজিয়া জামে মসজিদ, চর যমুনা শাহ সুফি মমতাজিয়া জামে মসজিদ, সেনের হাওলা দালাল বাড়ি শাহ সুফি মমতাজিয়া জামে মসজিদ, উত্তর পশুরবুনিয়া শাহ সুফি মমতাজিয়া জামে মসজিদ, নিজ হাওলা শাহ সুফি মমতাজিয়া জামে মসজিদ,  ফুলখালী শাহ সুফি মমতাজিয়া জামে মসজিদ ও কোড়ালিয়া শাহ সুফি মমতাজিয়া জামে মসজিদে ঈদ জামাত অনুষ্ঠিত  হয়েছে। আগাম এ  ঈদ পালনকারীরা সবাই কাদরিয়া-চিশতিয়া তরিকার চট্টগ্রাম চন্দনাইশ জাগিরিয়া শাহ সুফি মমতাজিয়া দরবার শরীফের অনুসারী। কাদরিয়া-চিশতিয়া তরিকার অনুসারী রাঙ্গাবালী জাগিরিয়া শাহ সুফি মমতাজিয়া সুন্নিয়া দাখিল মাদ্রাসার সুপার (ভারপ্রাপ্ত) আনোয়ার হোসেন শাহিন বলেন,  উপজেলার সাতটি গ্রামের শাহ সুফি মমতাজিয়া জামে মসজিদে ঈদ জামাত অনুষ্ঠিত হয়েছে।  ঈদ জামাতের সময় ছিল সকাল সাড়ে আটটা। একাত্তর/এসএ/এসি
tags:প্রধান সংবাদ, ঈদ, দেশ, কুরবানি


25417
পদ্মা সেতুতে টোল আদায়ের রেকর্ড
অর্থযোগ
2022-07-09T11:57:09+06:00
একদিনে রেকর্ড পরিমাণ টোল আদায় করলো পদ্মা সেতু। বৃহস্পতিবার রাত ১২টা থেকে শুক্রবার রাত ১২টা পর্যন্ত ২৪ ঘণ্টায় পদ্মা সেতুতে টোল আদায় হয়েছে চার কোটি ১৯ লাখ ৩৯ হাজার ৬৫০ টাকা। গত ২৬ জুন এ সেতুতে যান চলাচল শুরুর পর এটাই এক দিনে আদায় হওয়া সর্বোচ্চ টোল।বাংলাদেশ সেতু কর্তৃপক্ষের নির্বাহী প্রকৌশলী মাহমুদুর রহমান জানান, ঈদের ছুটির প্রথম দিন পদ্মা সেতু দিয়ে রেকর্ড ৩১ হাজার ৭২৩টি যানবাহন পারাপার হয়েছে।এই সময়ে সেতুর মাওয়া প্রান্ত দিয়ে ১৯ হাজার ৬৬৭টি গাড়ি দক্ষিণের বিভিন্ন জেলার উদ্দেশ্যে গেছে, সেসব বাহন থেকে টোল মিলেছে ২ কোটি ৪৭ লাখ ৫০ হাজার ২৫০টাকা।আর জাজিরা প্রান্ত দিয়ে ১২ হাজার ৫৬টি যানবাহন ১ কোটি ৭১ লাখ ৮৯ হাজার ৪০০ টাকা টোল দিয়ে দক্ষিণ জনপদ থেকে ঢাকার পথে গেছে।পদ্মা সেতু চালুর পর প্রথম ১২ দিনে দুই লাখ ৪৫ হাজারের বেশি গাড়ি সেতু পারাপার হয়। এর আগের রেকর্ড ছিল জুলাই মাসের প্রথম দিন, সেদিন ২৪ ঘণ্টায় তিন কোটি ১৬ লাখ টাকার টোল আদায় হয়েছিল।আরও পড়ুন: টাঙ্গাইল-বঙ্গবন্ধু মহাসড়কে দীর্ঘ জট, ভোগান্তি চরমেআর সেতুর প্রথম দিন ২৬ জুন মোট দুই কোটি ৯ লাখ ৩১ হাজার ৫৫০ টাকা টোল দিয়ে সেতু পার হয়েছিল ৫১ হাজার ৩১৬টি যানবাহন। এর একটি বড়ো অংশ ছিল মোটরসাইকেল। কিন্তু দুর্ঘটনায় দুই বাইকারের মৃত্যুর পর ২৭ জুন সকাল থেকে সেতুতে মোটরসাইকেল পরাপার বন্ধ রয়েছে।  একাত্তর/এসি
tags:পদ্মা সেতু, টোল


25418
লাগাতার শিডিউল বিপর্যয়, চরম দুর্ভোগে ট্রেনের যাত্রীরা
অন্যান্য
2022-07-09T12:09:30+06:00
মাত্র দুইমাস আগে রোজার ঈদে ট্রেনযাত্রা স্বস্তিদায়ক হলেও এবার কোরবানির ইদ অনেকটাই দুর্ভোগের মুখে পড়েছে ঘরমুখো যাত্রীরা। ঈদ যাত্রার প্রথম দিন থেকেই ট্রেনের শিডিউল বিপর্যয় শেষ দিন পর্যন্ত ঠেকেছে। সময়মত ট্রেন স্টেশনে না পৌঁছানোয় রাতের ট্রেন ছাড়তে হয়েছে সকালে। ফলে চরম ভোগান্তিতে যাত্রীরা। কমলাপুর রেলওয়ে স্টেশন সুত্রে জানা গেছে, শুক্রবার (৮ জুলাই) থেকে প্রায় সবগুলো ট্রেন দেরিতে এসেছে আবার ছেড়ে গেছে দেরিতে।জানা গেছে, শুক্রবার রাত ১০টা ৪৫ মিনিটে পঞ্চগড় এক্সপ্রেস কমলাপুর থেকে ছেড়ে যাওয়ার কথা থাকলেও সারারাতেও স্টেশনে আসেনি এই ট্রেন। রাত ৮টায় ছাড়ার কথা দ্রুতযান এক্সপ্রেসের। সেটাও স্টেশনে রাতে ফেরেনি। শিডিউল বিপর্যয় ও যাত্রীর চাহিদা বেশি থাকায় দ্রুতযান এক্সপ্রেসের শনিবার (৯ জুলাই) রাত ৮টা ও পঞ্চগড় এক্সপ্রেসের রাত ১০টা ৪৫ মিনিটের ট্রেনের যাত্রা বাতিলের ঘোষণা দেয় রেলওয়ে কর্তৃপক্ষ। কিন্তু অল্প সময়ের ব্যবধানে সে ঘোষণা থেকে সরে আসে কর্তৃপক্ষ।বেলা ১১টায় সাংবাদিকদের উদ্দেশে ব্রিফিং শুরু করেন কমলাপুর রেলওয়ে স্টেশনের স্টেশন ম্যানেজার মোহাম্মদ মাসুদ সারওয়ার।ব্রিফিংয়ের এক পর্যায়ে তিনি উপস্থিত সাংবাদিকদের জানান, ঈদযাত্রায় বাড়িমুখী মানুষের চাপ বেশি। এই জনস্রোত ঠেকানো কঠিন। তাই শিডিউল বিপর্যয় ও মানুষের চাপকে সামনে রেখে দুটি ট্রেনের যাত্রা বাতিলের সিদ্ধান্ত নেওয়া হয়েছে। কিন্তু আধঘণ্টা না পেরোতেই একটি ফোনকলে বদলে গেল সিদ্ধান্ত। বেলা ১১টা ৩৫ মিনিটের দিকে তিনি সাংবাদিকদের জানান, কোনো ট্রেনের যাত্রা বাতিল হচ্ছে না।আরও জানা গেছে, প্রতিটা ট্রেন ১ থেকে ৫ ঘণ্টা পর্যন্ত দেরি করে ছেড়েছে। ফলে সবচেয়ে দুর্ভোগে পড়েছেন পঞ্চগড় এক্সপ্রেসের যাত্রীরা। সকাল সাড়ে ৯টা পর্যন্ত ট্রেন স্টেশনে না আসায় সকালে দ্রুতযান এক্সপ্রেসে উঠতে গিয়ে অনেকের পক্ষে তা সম্ভব হয়নি।এ প্রসঙ্গে কমলাপুর রেলওয়ে স্টেশন ম্যানেজার মো. মাসুদ সারওয়ার জানান, গতকাল যাত্রা পথে কয়েকটি ট্রেনে যান্ত্রিক ত্রুটি দেখা দেওয়া কিছু সিডিউল বিপর্যয় ঘটেছে। তবে এখন সে সমস্যা কেটে যাচ্ছে।তবে ময়মনসিংহগামী বলাকা এক্সপ্রেস, জামালপুর কমিউটার, চট্টগ্রামগামী ট্রেন সোনার বাংলা, তিস্তা এক্সপ্রেস, এগারোসিন্ধুসহ পশ্চিমাঞ্চলের অনেক ট্রেন ৩০ থেকে ৪০ মিনিট দেরি করে স্টেশন থেকে ছেড়ে গেছে।শনিবার (৯ জুলাই) ঈদ যাত্রার শেষ দিন। এদিন কমলাপুর স্টেশনে ছিল ঘরমুখী যাত্রীদের উপচে পড়া ভিড়। নাম প্রকাশ না করার শর্তে স্টেশনের এক কর্মকর্তা জানিয়েছেন, আজ (শনিবার) স্টেশনে যাত্রীদের এত চাপ থাকার কথা না। গতকাল শুক্রবার রাতে বেশ কয়েকটি ট্রেন না আসায় হাজার হাজার যাত্রী স্টেশনে রাত কাটিয়েছেন। সকালে যেসকল ট্রেন ছেড়ে গেছে সেগুলোতে প্রচুর ভিড়। স্টেশনে ট্রেন আসা মাত্র যাত্রীরা ওঠার জন্য হুমরি খেয়ে পড়ছেন। কেউ উঠছেন জানালা দিয়ে।আরও পড়ুন: টাঙ্গাইল-বঙ্গবন্ধু মহাসড়কে দীর্ঘ জট, ভোগান্তি চরমেউল্লেখ্য, এবার যাত্রীদের ঘরে ফেরা নির্বিঘ্ন করতে অতিরিক্ত ছয় জোড়া ট্রেন ও এক জোড়া বিশেষ ট্রেন ছাড়াও ভারতের সঙ্গে চলাচলকরা তিনটি ট্রেনের র‌্যাক ঈদে যাত্রী পরিবহনে ব্যবহার করা হচ্ছে।একাত্তর/এসএ
tags:প্রধান সংবাদ, রাজধানী, ট্রেন, ঈদ, শিডিউল


25419
টুইটারে নতুন মোড়, কিনছেন না ইলন মাস্ক
বিশ্বযোগ
2022-07-09T12:13:30+06:00
চার হাজার চারশ’ কোটি ডলারে টুইটার কেনার চুক্তি থেকে সরে এলেন টেসলার প্রধান নির্বাহী ইলন মাস্ক। একাধিক শর্ত ভঙ্গের কারণ দেখিয়ে সেই চুক্তি থেকে তিনি সরে এসেছেন বলে জানিয়েছে বিবিসি।বিবিসি লিখেছে, বিশ্বের শীর্ষ ধনী মাস্ক গত এপ্রিলে জনপ্রিয় এই সোশাল মিডিয়া কোম্পানি কেনার ঘোষণায় যে কাহিনীর জন্ম দিয়েছিলেন, চুক্তি থেকে সরে আসার সিদ্ধান্তে তাতে নতুন মোড় এলো।মাস্ক বলেছেন, স্প্যাম আর ভুয়া অ্যাকাউন্টের সংখ্যা নিয়ে যথেষ্ট তথ্য দিতে টুইটার ব্যর্থ হয়েছে, আর সেটাই তার চুক্তি বাতিল করার মূল কারণ।আরও পড়ুন: পদ্মা সেতুতে টোল আদায়ের রেকর্ডএদিকে শুক্রবার টুইটার কোম্পানির বোর্ড চেয়ারম্যান ব্রেট টেলর এক টুইট বার্তায় বলেন, চুক্তি কার্যকরের জন্য আইনি পদক্ষেপ নেওয়ার পরিকল্পনা করছে টুইটার।একাত্তর/এসি
tags:টুইটার, ইলন মাস্ক


25420
বাসচাপায় এক বাইকের তিন আরোহীর মৃত্যু
দেশযোগ
2022-07-09T12:23:01+06:00
কুমিল্লার দাউদকান্দিতে ঢাকা-চট্টগ্রাম মহাসড়কের বেকিনগর এলাকায় বাস চাপায় তিন মোটরসাইকেল আরোহী নিহত হয়েছেন। শনিবার (৯ জুলাই) সকাল সাড়ে ১০ টায় এ দূর্ঘটনা ঘটে। নিহত তিনজন দাউদকান্দি উপজেলার একই গ্রামের বাসিন্দা। নিহতদের মধ্যে দুইজন আপন ভাই।  নিহতরা হলো বেকিনগর গ্রামের আপন দুই ভাই মোঃ শরীফ (২৩) ও মোঃ তাপসির (১৮) এবং একই গ্রামের মোঃ সোহেল (২৫)।প্রত্যক্ষদর্শী আলমগীর হোসেন জানান, ঢাকা-চট্টগ্রাম মহাসড়কে দাউদকান্দির বেকিনগর এলাকায় ঢাকাগামী আল-বারাকা পরিবহনের একটি বাস পেছন থেকে মোটরসাইকেলটিকে ধাক্কা দিলে ঘটনাস্থলেই তিন আরোহী মারা যায়।স্থানীয়রা তাদের উদ্ধার করে দাউদকান্দি (গৌরীপুর) উপজেলা স্বাস্থ্য কমপ্লেক্সের জরুরী বিভাগে নিলে কর্ত্যবরত চিকিৎসক মৃত বলে ঘোষণা করেন।দাউদকান্দি হাইওয়ে থানা পুলিশ জানান, মোটর সাইকেল আরোহীদের চাপা দিয়ে বাসটি দ্রুত গতিতে পালিয়ে যায়। এতে ঘটনাস্থলে তিন আরোহী মারা যান।একাত্তর/এসএ
tags:দুর্ঘটনা, মৃত্যু, বাইক


25421
গাজীপুরে বাসের ধাক্কায় অটোরিকশার তিন যাত্রী নিহত
দেশযোগ
2022-07-09T12:31:07+06:00
গাজীপুরের বাসের ধাক্কায় বাবা-মেয়ে ও এক নারীসহ সিএনজিচালিত অটোরিকশার তিন যাত্রী নিহত হয়েছেন। এ সময় আহত হয়েছেন অন্তত পাঁচ জন। শনিবার (৯ জুলাই) সকাল আটটার দিকে জেলার কাপাসিয়া উপজেলার রাজেন্দ্রপুর-টোক সড়কের চেওরাইট এলাকার ইলুর মোড়ে এ সড়ক দুর্ঘটনা ঘটে। নিহতরা হলেন- সেলিম মিয়া (৪০), তার আট বছর বয়সী মেয়ে সাদিয়া ও নুরজাহান (৩২)। তাদের সবার বাড়ি কিশোরগঞ্জের কটিয়াদী থানা এলাকায়।কাপাসিয়া থানার ভারপ্রাপ্ত কর্মকর্তা (ওসি) এ এফ এম নাসিম বলেন, সকাল সাড়ে ৮টার দিকে ওই এলাকায় কিশোরগঞ্জগামী একটি সিএনজি অটোরিকশাকে ধাক্কায় দেয় ঢাকাগামী একটি বাস। এতে সিএনজিতে থাকা ৪-৫জন যাত্রী গুরুতর আহত হন। আহতদের গাজীপুর শহীদ তাজউদ্দিন আহমদ মেডিকেল কলেজ হাসপাতালে পাঠানো হয়। সেখানকার কর্তব্যরত চিকিৎসক তিনজনকে মৃত ঘোষণা করেন।নিহত সেলিম মিয়ার স্ত্রী সাহিদা জানান, স্বামী একটি সাবান কারখানার কর্মচারী ছিলেন। শুক্রবার তিনি কোরবানির গরু কেনেন। সন্ধ্যায় গাজীপুরে এসেছিলো তার দ্বিতীয় স্ত্রী ও মেয়েকে বাড়ি নিয়ে যেতে। সকালে সিএনজি অটোরিকশাযোগে বাড়ি ফেরার পথে দুর্ঘটনায় বাবা ও মেয়ের মৃত্যু হয়।আরও পড়ুন: একেরপর এক শিডিউল বিপর্যয়, চরম দুর্ভোগে ট্রেনের যাত্রীরাওসি এ এফ এম নাসিম জানান, নিহতদের মরদেহ মর্গে রয়েছে আর আহতদের ভর্তি করা হয়েছে।একাত্তর/এসি
tags:সড়ক দুর্ঘটনা, ঢাকা, গাজীপুর, কাপাসিয়া


25422
ভোলায় অস্ত্র-গুলিসহ একাধিক মামলার আসামি গ্রেপ্তার
দেশযোগ
2022-07-09T13:00:45+06:00
ভোলায় আগ্নেয়াস্ত্র ও গুলিসহ একাধিক মামলার এক আসামিকে গ্রেপ্তার করেছে পুলিশ। শনিবার (৯ জুলাই) সকাল জেলার লালমোহন উপজেলার ধলীগৌরনগর ইউনিয়নের দুই নং ওয়ার্ড থেকে তাকে গ্রেপ্তার করা হয়। এ সময় তার কাছ থেকে একটি দেশি পিস্তল ও তিন রাউন্ড গুলি উদ্ধার করা হয়েছে।গ্রেপ্তার ব্যক্তির নাম দেলোয়ার হোসেন নসু (৪৮)। তার বাড়ি ওই এলাকাতেই।লালমোহন থানার ভারপ্রাপ্ত কর্মকর্তা মাকসুদুর রহমান মুরাদ জানান, গোপন খবরে লালমোহন থানা পুলিশের একটি দল ওই এলাকার ইউনুস মোল্লা বাড়ির একটি পরিত্যক্ত ঘর থেকে গ্রেপ্তার করে। এ ঘটনায় তার বিরুদ্ধে লালমোহন থানায় পুলিশ বাদি হয়ে অস্ত্র আইনে একটি মামলা দায়ের করেছে।গ্রেপ্তার নসুর বিরুদ্ধে জেলার বিভিন্ন থানায় তিনটি চাঁদাবাজি মামলাসহ মোট আটটি মামলা রয়েছে বলেও জানান এই পুলিশ কর্মকর্তা। একাত্তর/এসি
tags:ভোলা, লালমোহন, গুলি, অস্ত্র, বরিশাল


25423
২৪ ঘণ্টায় বিশ্বে করোনা শনাক্ত প্রায় আট লাখ, মৃত্যু দেড় হাজার
বিশ্বযোগ
2022-07-09T13:20:51+06:00
গত ২৪ ঘণ্টায় করোনায় বিশ্বজুড়ে আক্রান্ত হয়েছে ৭ লাখ ৯১ হাজার ৬৩ জন এবং এই রোগে মারা গেছেন ১ হাজার ৪৬৩ জন। এছাড়া এদিন করোনা থেকে সুস্থ হয়ে উঠেছেন ৪ লাখ ৮৭ হাজার ২০৬ জন।মহামারি শুরু থেকে করোনায় আক্রান্ত, মৃত্যু ও সুস্থতার হালনাগাদ সংখ্যা প্রকাশকারী ওয়েবসাইট ওয়ার্ল্ডোমিটার্স থেকে জানা গেছে এ তথ্য।এসময় বিশ্বে দৈনিক আক্রান্তে শীর্ষে ছিল ফ্রান্স, আর কোভিডজনিত অসুস্থতায় মৃত্যুর হিসেবে শীর্ষে ছিল ব্রাজিল। ওয়ার্ল্ডোমিটার্সের তথ্য অনুযায়ী, এই দিন ফ্রান্সে করোনা পজিটিভ হিসেবে শনাক্ত হয়েছেন ১ লাখ ৪০ হাজার ৯৯৭ জন এবং কোভিডজনিত অসুস্থতায় মৃত্যু হয়েছে ৭৪ জনের।অন্যদিকে, শুক্রবার যুক্তরাষ্ট্রে করোনায় মৃত্যু হয়েছে ৩০৩ জনের এবং দেশটিতে এইদিন করোনা পজিটিভ হিসেবে শনাক্ত হয়েছেন ১ লাখ ৭ হাজার ৯৭৭ জন।ফ্রান্স ও যুক্তরাষ্ট্র ব্যতীত আরও যেসব দেশে এইদিন সংক্রমণ-মৃত্যুর উচ্চহার দেখা গেছে, সেসব দেশ হলো— ইতালি (নতুন আক্রান্ত ১ লাখ ৬৯০ জন, ‍মৃত ১০৫), ব্রাজিল (নতুন আক্রান্ত ৭২ হাজার ৫৫১ জন, মৃত ২৭৪ জন), জাপান (নতুন আক্রান্ত ৪৭ হাজার ৭৮৬, মৃত ১৪), স্পেন (মৃত ১৫৭, নতুন আক্রান্ত ২৭ হাজার ৮৭১) ও তাইওয়ান (মৃত ১৩১, নতুন আক্রান্ত ৩০ হাজার ৪৭৭)।বিশ্বে বর্তমানে সক্রিয় করোনা রোগীর সংখ্যা ২ কোটি ৫ লাখ ৯৮ হাজার ২৪৭ জন। এই রোগীদের মধ্যে করোনার মৃদু উপসর্গ বহন করছেন ২ কোটি ৫ লাখ ৬০ হাজার ৪২১ জন এবং গুরুতর অসুস্থ অবস্থায় আছেন ৩৭ হাজার ৮২৬ জন।২০১৯ সালের ডিসেম্বরে চীনের হুবেই প্রদেশের উহান শহরে বিশ্বের প্রথম করোনায় আক্রান্ত রোগী শনাক্ত হয়। করোনায় প্রথম মৃত্যুর ঘটনাটিও ঘটেছিল চীনে।তারপর অত্যন্ত দ্রুতগতিতে বিশ্বের বিভিন্ন দেশে ছড়িয়ে পড়তে শুরু করে প্রাণঘাতী এই ভাইরাসটি। পরিস্থিতি সামাল দিতে ২০২০ সালের ২০ জানুয়ারি বিশ্বজুড়ে জরুরি অবস্থা জারি করে বিশ্ব স্বাস্থ্য সংস্থা (ডব্লিউএইচও)।কিন্তু তাতেও অবস্থার উন্নতি না হওয়ায় অবশেষে ওই বছরের ১১ মার্চ করোনাকে মহামারি হিসেবে ঘোষণা করে ডব্লিউএইচও।আন্তর্জাতিক বিভিন্ন সংস্থার তথ্য অনুযায়ী, মহামারি শুরুর পর থেকে এ পর্যন্ত বিশ্বে করোনায় আক্রান্ত হয়েছেন মোট ৫৫ কোটি ৯৬ লাখ ৬৪ হাজার ২৯৬ জন এবং এ রোগে মৃত্যু হয়েছে মোট ৬৩ লাখ ৭১ হাজার ৪৩৯ জনের।এছাড়া গত আড়াই বছর ধরে চলা মহামারিতে করোনায় আক্রান্ত হওয়ার পর সুস্থ হয়ে উঠেছেন মোট ৫৩ কোটি ২৬ লাখ ৯৪ হাজার ৬১০ জন।একাত্তর/এসএ
tags:প্রধান সংবাদ, করোনা ভাইরাস, করোনা, মৃত্যু, উপসর্গ


25424
টোল আদায়ে আগের সব রেকর্ড ভাঙলো বঙ্গবন্ধু সেতু
অর্থযোগ
2022-07-09T13:26:28+06:00
আগের সব রেকর্ড ভেঙে নতুন করে আবারও বঙ্গবন্ধু সেতুতে টো‌ল আদায়ে রেকর্ড হয়েছে। গত ২৪ ঘণ্টায় সেতুর দুইপাড়ে টোল আদায় হয়েছে প্রায় চার কোটি টাকা।শনিবার (৯ জুলাই) সকালে বাংলাদেশ সেতু কর্তৃপক্ষের বঙ্গবন্ধু সেতু সাইট অফিসের নির্বাহী প্রকৌশলী এহসান মাসুদ বাপ্পী সাংবাদিকদের এ তথ্য জানিয়েছেন। তিনি জানান, বঙ্গবন্ধু সেতুতে শুক্রবার (৮ জুলাই) সকাল থেকে শনিবার (৯) সকাল পর্যন্ত দুপাড়ের টোলপ্লাজায় আদায় হয়েছে তিন কোটি ৯০ লাখ ছয় হাজার ৫০ টাকা। এটা এ যাবতকালের সর্বোচ্চ টোল আদায়।এতে সেতুতে পরিবহন পারাপার হয়েছে ৪১ হাজার ৮১৭টি। এরমধ্যে বঙ্গবন্ধু সেতুর পূর্ব টোলপ্লাজা অতিক্রম করেছে ২৯ হাজার ৭২টি পরিবহন, টোল আদায় হয়েছে দুই কোটি ৫৮ লাখ ৬৫ হাজার টাকা। অপরদিকে সেতুর পশ্চিমপ্রান্ত টোলপ্লাজা অতিক্রম করেছে ১২ হাজার ৮৭৮টি পরিবহন, বিপরীতে এক কোটি ৩১ লাখ ৯৫ হাজার ৫০ টাকা আদায় হয়েছে।আরও পড়ুন: পদ্মা সেতুতে টোল আদায়ের রেকর্ডসেতু সংশ্লিষ্ট সূত্র জানায়, এর আগে বঙ্গবন্ধু সেতুতে বৃহস্পতিবার (৭ জুলাই ) সকাল থেকে শুক্রবার (৮ জুলাই ) সকাল পর্যন্ত ২৪ ঘণ্টায় দুপাড়ের টোলপ্লাজায় আদায় হয়েছিল তিন কোটি ৩৪ লাখ সাত হাজার ৭০০ টাকা। এতে পরিবহন পারাপার হয়ে-ছিল ৪৩ হাজার ৫৯৫টি।একাত্তর/এসি
tags:বঙ্গবন্ধু সেতু, টোল আদায়, যমুনা সেতু


25425
ফেরা হলো না বাড়ি, বাস চাপায় পথেই গেল বাবা-মেয়ের প্রাণ
দেশযোগ
2022-07-09T13:30:07+06:00
গাজীপুরের কাপাসিয়ায় বাসের ধাক্কায় বাবা মেয়েসহ সিএনজি অটোরিকশার তিনজন যাত্রী নিহত হয়েছেন। এসময় আরও চারজন আহত হয়েছেন। নিহতরা হলেন: সেলিম মিয়া(৪০), তার আট বছর বয়সী মেয়ে সাদিয়া ও নুরজাহান (৩২)। তাদের সবার বাড়ি কিশোরগঞ্জের কটিয়াদী থানা এলাকায়।কাপাসিয়া থানার ভারপ্রাপ্ত কর্মকর্তা (ওসি) এ এফ এম নাসিম জানান, শনিবার (৯ জুলাই)  সকালে রাজেন্দ্রপুর-টোক সড়কের চেওরাইট এলাকার ইলুর মোড় এলাকায় কিশোরগঞ্জগামী একটি সিএনজি অটোরিকশা উল্টে পড়লে ঢাকাগামী একটি বাস তাকে চাপা দেয়। এতে সিএনজিতে থাকা ৫-৬জন যাত্রী গুরুতর আহত হন। আহতদের গাজীপুর শহীদ তাজউদ্দিন আহমদ মেডিকেল কলেজ হাসপাতালে পাঠানো হয়।গাজীপুর শহীদ তাজউদ্দিন আহমদ মেডিকেল কলেজের আবাসিক কর্মকর্তা রফিকুল ইসলাম জানান, দুর্ঘটনা কবলিত দুজনকে নিহত ও তিজনকে আহত অবস্থায় হাসপাতালে আনা হয়। পরে চিকিৎসাধীন অবস্থায় আরও একজন মারা যায়। বাকিরা হাসপাতালে চিকিৎসাধীন। নিহত সেলিমের স্ত্রী সাহিদা জানান, তার স্বামী একটি সাবান কারখানার কর্মচারী সেলিম মিয়া গতকাল শুক্রবার নিজ বাড়িতে কোরবানির গরু কিনে রেখে সন্ধ্যায় গাজীপুরে এসেছিলো তার দ্বিতীয় স্ত্রী ও মেয়েকে বাড়ি নিয়ে যেতে। সকালে সিএনজি অটোরিকশাযোগে বাড়ি ফেরার পথে দুর্ঘটনায় মারা যান তারা দুজনে।একাত্তর/এসএ
tags:দুর্ঘটনা, মৃত্যু, সড়ক


25426
বাসের ধাক্কায় ক্ষতিগ্রস্ত পদ্মা সেতুর টোল প্লাজা, বাস আটক
দেশযোগ
2022-07-09T13:37:28+06:00
বাসের ধাক্কায় আবারও ক্ষতিগ্রস্ত হয়েছে পদ্মা সেতুর টোল প্লাজার বুথ। এ ঘটনায় বাস আটক করে থানায় নেওয়া হয়েছে। শনিবার (৯ জুলাই) বেলা সাড়ে ১০ টার দিকে শরীয়তপুর এক্সপ্রেস এর একটি বাস সেতুর মাওয়া প্রান্তের টোল প্লাজায়র ঐ বুথে ধাক্কা দেয়।   পদ্মা সেতু (উত্তর) থানার ভারপ্রাপ্ত কর্মকর্তা (ওসি) মো. আলমগীর হোসেন এ খবর নিশ্চিত করে জানান, বাসটি আটক করা হয়েছে। তবে, বাস চালক ও চালকের সহকারী পালিয়ে গেছে। পদ্মা সেতু কর্তৃপক্ষ চাইলে মামলা দায়ের করা হবে।পদ্মা সেতুর নির্বাহী প্রকৌশলী মো. আবুল হোসেন বলেন, একটি বাস ২ নং টোল বুথে ধাক্কা দিয়ে সামান্য ভেঙে ফেলেছে। এর আগেও একটি বাস দক্ষিণ প্রান্তে ধাক্কা দিয়ে টোলপ্লাজার ক্ষতি করেছিল। তখন মেরামতের জন্য জরিমানা করে বাসটি ছেড়ে দেওয়া হয়। এবারও হয়ত সে রকম ব্যবস্থা নেওয়া হবে। বাসটি আটক করে থানায় পাঠিয়ে দেওয়া হয়েছে।একাত্তর/এসএ
tags:পদ্মা সেতু, বাস, টোল


25427
আরব বিশ্বসহ দেশে দেশে ঈদ উদযাপন
বিশ্বযোগ
2022-07-09T13:46:47+06:00
বিপুল উৎসাহ-উদ্দীপনা ও ত্যাগের মহিমায় সৌদি আরবসহ মধ্যপ্রাচ্য, এশিয়ার বিভিন্ন দেশ এবং ইউরোপ-আফ্রিকা ও আমেরিকার বিভিন্ন দেশে শনিবার পবিত্র ঈদুল আজহা উদযাপন হচ্ছে। করোনা মহামারির বৈশ্বিক অভিঘাত সামলে এ বছর বিভিন্ন দেশে অনেকটাই বিধিনিষেধের আওতামুক্ত হয়ে ঈদ আনন্দ ভাগাভাগি করছেন মুসল্লিরা। উন্মুক্ত পরিবেশে হচ্ছে ঈদের জামাত।মক্কার কাবা শরিফ, মদিনার মসজিদে নববিসহ মধ্যপ্রাচ্যের দেশগুলোর মসজিদে মসজিদে ঈদের জামাত অনুষ্ঠিত হয়। জাতীয় মসজিদের ভেতরে প্রথম সারিতে ঈদের নামাজ আদায় করেছেন সৌদি আরবের বেশ কয়েকজন আমির ও শেখ।পবিত্র কাবা শরিফে ঈদের নামাজ পড়ান ও খুতবা দেন  শায়খ ড. আব্দুল্লাহ আওয়াদ আল-জুহানি। আর মসজিদে নববিতে নামাজ পড়ান ইমাম শায়খ ড. আব্দুল বারি আল-থুবাইতি।এদিকে ফিলিস্তিনের জেরুজালেমে আল আকসা মসজিদের সামনে সকালে জড়ো হন পশ্চিমতীরের মুসল্লিরা। আদায় করেন পবিত্র ঈদুল আজহার জামাত। ওই জামাতে অংশ নিতে দেখা গেছে হাজারো ফিলিস্তিনিকে।মধ্যপ্রাচ্যের দেশ সৌদি আরব, সংযুক্ত আরব আমিরাত, কাতার, কুয়েত, মিশর ও জর্ডানে ঈদ জামাত অনুষ্ঠিত হয়েছে। করোনা মহামারি শুরুর পর এবারই উন্মুক্ত স্থানে খুতবা ও জামাত অনুষ্ঠিত হয়েছে। গেল বছর মৌরিতানিয়া, মরক্কো, ওমান এবং তিউনিশিয়ার মতো মুসলিম সংখ্যাগরিষ্ঠ দেশগুলো করোনার কারণে ঈদের জামাত বাতিল করা হয়েছিল। তবে এবার সেসব দেশেও উৎসবের আমেজে ঈদ উদযাপন হচ্ছে।মধ্যপ্রাচ্য ছাড়াও ফিলিপাইন, মালয়েশিয়া ও ইন্দোনেশিয়াতে আজ ঈদুল আজহা উদযাপন হচ্ছে। এছাড়া ইউরোপ ও আফ্রিকার বেশ কিছু দেশ এবং যুক্তরাষ্ট্রেও আজ ঈদ উদযাপন করছেন মুসলিম সম্প্রদায়।এদিকে গত বৃহস্পতিবার (৭ জুলাই) সৌদি আরবে চলতি বছরের পবিত্র হজের আনুষ্ঠানিকতা শুরু হয়েছে। এতে দেশি-বিদেশি ১০ লাখ মুসলিম অংশ নিয়েছেন। মক্কায় কাবা তাওয়াফের মাধ্যমে হজ কার্যক্রম শুরু হয়। অনেকেই তীব্র গরম থেকে বাঁচতে বিভিন্ন জায়গায় তাঁবু টানিয়েছেন। কারণ সেখানের তাপমাত্রা ৪২ ডিগ্রিতে পৌঁছেছে। এ বছর সৌদি আরবে হজ পালন করতে গিয়ে এখন পর্যন্ত ১৫ জন বাংলাদেশির মৃত্যু হয়েছে।একাত্তর/এসএ
tags:প্রধান সংবাদ, উৎসব, আরব, ইদ


25428
সড়কে নিহত শ্রমিক পরিবারে প্রধানমন্ত্রীর ৪০ লাখ টাকা অনুদান
দেশযোগ
2022-07-09T14:16:16+06:00
চাঁপাইনবাবগঞ্জে এক সড়ক দুর্ঘটনায় নিহত আট শ্রমিকের পরিবারে প্রধানমন্ত্রীর অনুদানের ৪০ লাখ টাকার চেক হস্তান্তর করা হয়েছে।শনিবার (৯ জুলাই) দুপুরে জেলার শিবগঞ্জ উপজেলার বালিয়াদিঘী হাফিজিয়া মাদরাসা মাঠে আনুষ্ঠানিকভাবে পরিবারের সদস্যদের হাতে চেক তুলে দেওয়া হয়।চাঁপাইনবাবগঞ্জ-১ আসনের সংসদ সদস্য ডা. শিমুল আহমেদ শিমুল প্রধান অতিথি হিসেবে উপস্থিত থেকে চেকগুলো বিতরণ করেন। উপজেলা নির্বাহী কর্মকর্তা আবুল হায়াতের সভাপতিত্বে চেক বিতরণ অনুষ্ঠানে উপস্থিত ছিলেন-  উপজেলা চেয়ারম্যান সৈয়দ নজরুল ইসলাম, স্থানীয় ইউপি চেয়ারম্যান আলমগীর রেজা, নিজাম উদ্দীন রানাসহ অন্যরা।আরও পড়ুন: লাগাতার শিডিউল বিপর্যয়, চরম দুর্ভোগে ট্রেনের যাত্রীরাউল্লেখ্য, ২০২০ সালের ১৯ নভেম্বর ধান কেটে বাড়ি ফেরার সময় নসিমন উল্টে মারা যান বালিয়াদিঘী এলাকার আট শ্রমিক। পরিবারের উপার্জনক্ষম ব্যক্তিদের হারিয়ে মানবেতর জীবন-যাপন করছিলো পরিবারগুলো। বিষয়টি প্রধানমন্ত্রীর নজরে আনেন স্থানীয় সংসদ সদস্য ডা. শামিল উদ্দীন আহমেদ শিমুল। এর পরিপ্রেক্ষিতে প্রধানমন্ত্রীর তহবিল থেকে আট পরিবারকে পাঁচ লাখ টাকা করে মোট ৪০ লাখ টাকার অনুদান দেওয়া হয়।একাত্তর/এসি  
tags:চাঁপাইনবাবগঞ্জ, রাজশাহী, প্রধানমন্ত্রী, শিবগঞ্জ, অনুদান, চাঁপানবাবগঞ্জ


25429
পালালেন লঙ্কান প্রেসিডেন্ট, বাড়িতে ঢুকে পড়েছে বিক্ষোভকারীরা
বিশ্বযোগ
2022-07-09T15:10:05+06:00
বিক্ষোভকারীদের তোপের মুখে নিজের সরকারি বাসভবন ছেড়ে পালিয়েছেন লঙ্কান প্রেসিডেন্ট প্রেসিডেন্ট গোতাবায়া রাজাপাকসে। এর আগে দেশটির অর্থনৈতিক বিপর্যয় নিয়ে বিক্ষুদ্ধ জনতা শ্রীলঙ্কার প্রেসিডেন্টর বাসভবনে ঢুকে পড়ে। শনিবার (৯ জুলাই) প্রতিরক্ষা সূত্রের বরাত দিয়ে বার্তা সংস্থা এএফপি এ তথ্য জানায়।দেশটির শীর্ষ এক সরকারী সূত্র ভারতীয় গণমাধ্যম এনডিটিভিকে জানিয়েছে, পরিস্থিতি "নিয়ন্ত্রণের বাইরে চলে যাবে" এমন গোয়েন্দা প্রতিবেদনের ভিত্তিতে রাষ্ট্রপতিকে গতকাল রাতে সেনা সদর দফতরে স্থানান্তরিত করা হয়েছে।এদিকে, প্রধানমন্ত্রী রনিল বিক্রমাসিংহে মন্ত্রিসভার জরুরি বৈঠক ডেকেছেন। তার কার্যালয় এক বিবৃতিতে জানিয়েছে, তিনি সংসদ তলব করার জন্য স্পিকারের কাছে অনুরোধ করেছেন।শ্রীলঙ্কাভিত্তিক সংবাদমাধ্যম ডেইলি মিরর জানায়, কলম্বো ফোর্টের চাথাম সড়কে পুলিশের ব্যারিকেড ভেঙ্গে বিক্ষোভকারীরা রাষ্ট্রপতির বাসভবনে প্রবেশ করেছে। এসময় বিক্ষোভকারীরা গোতাবায়া রাজাপাকসের পদত্যাগ দাবি করে।পরে বিক্ষোভকারীদের ছত্রভঙ্গ করতে পুলিশ কাঁদানে গ্যাস ও জলকামান ব্যবহার করে। এছাড়া বিক্ষোভকারীদের প্রবেশ ঠেকাতে গুলি চালায়। তবুও বিক্ষোভকারীরা ব্যারিকেড ভেঙ্গে রাষ্ট্রপতির বাসভবনে প্রবেশ করে।ডেইলি মিরর আরও জানায়, কলম্বোতে বিক্ষোভ শুরু হওয়ার আগেই রাষ্ট্রপতিকে নিরাপদে সরিয়ে নেওয়া হয়েছে।এদিকে, চলমান বিক্ষোভে দুই পুলিশ কর্মকর্তাসহ অন্তত ৩০ জন আহত হয়েছেন এবং তাদের কলম্বোর ন্যাশনাল হাসপাতালে ভর্তি করা হয়েছে।রয়টার্সের প্রতিবেদনে আরও বলা হয়, হাজার হাজার বিক্ষোভকারী ব্যারিকেডের কয়েকটি স্তর ভেঙে প্রেসিডেন্ট ভবনের প্রধান ফটকে পৌঁছেছে এবং পুলিশকে এলাকা থেকে সরে যেতে দেখা গেছে। এছাড়া ফাঁকা গুলির শব্দ শোনা গেছে এবং একটানা কয়েক রাউন্ড টিয়ার গ্যাস ছোড়া হয়েছে।একাত্তর/এসএ
tags:প্রধান সংবাদ, শ্রীলংকা, তীব্র বিক্ষোভ, রাজপাকসে


25430
নিজ ঘর থেকে আনসার সদস্যের রক্তাক্ত মরদেহ উদ্ধার
দেশযোগ
2022-07-09T15:10:49+06:00
সিরাজগঞ্জে নিজ বাড়ির শয়ন কক্ষ থেকে এক আনসার সদস্যের রক্তাক্ত মরদেহ উদ্ধার করা হয়েছে। ধারণা করা হচ্ছে, শুক্রবার রাতের কোনো এক সময় তাকে হত্যা করা হয়েছে। এ ঘটনায় জিজ্ঞাসাবাদে ওই আনসার সদস্যের স্ত্রীকে আটক করেছে পুলিশ।শনিবার (৯ জুলাই) সকালে সদর উপজেলার কালিয়া হরিপুর ইউনিয়নের কল্যাণী গ্রামে থেকে তার মরদেহ উদ্ধার করা হয়।নিহত আনসার সদস্যের নাম সায়েম হোসেন (২৮)। তিনি সিরাজগঞ্জ সদর উপজেলার কালিয়া হরিপুর ইউনিয়নের কল্যাণী গ্রামে গ্রামের ফরিদ সেখের ছেলে। সায়েম সিলেটের কাঁচপুর পূবালী ব্যাংকে নিরাপত্তাকর্মী হিসেবে চাকরি করতেন।সিরাজগঞ্জ সদর থানার অফিসার ইনচার্জ নজরুল ইসলাম জানান, শুক্রবার ঈদের ছুটিতে সায়েম বাড়ি আসেন। চাকরির সুবাদে তিনি অধিকাংশ সময় সিলেটেই থাকতেন। রাতে স্বামী-স্ত্রী নিজ ঘরে এক সঙ্গে ঘুমিয়ে ছিলেন। শনিবার সকালে নিজ ঘরের খাটের ওপরে লাশ পরে থাকতে দেখে স্বজনরা থানায় খবর দেয়। এরপর ঘটনাস্থল থেকে তার লাশ উদ্ধার করে হাসপাতাল মর্গে পাঠানো হয়েছে। আঘাতে নিহতের পেটের ভুঁড়ি বের হয়ে গেছে।আরও পড়ুন: সড়কে নিহত শ্রমিক পরিবারে প্রধানমন্ত্রীর ৪০ লাখ টাকা অনুদানএ ঘটনায় জড়িত সন্দেহে নিহতের স্ত্রী নোবিনা খাতুনকে আটক এবং তার পরনের রক্ত মাখা কাপড় উদ্ধার করা হয়েছে। মামলার প্রস্তুতি চলছে।একাত্তর/এসি
tags:সিরাজগঞ্জ, রাজশাহী, আনসার, সিরাজগঞ্জ সদর


25431
লঙ্কান প্রেসিডেন্ট ভবনের সুইমিংপুলে বিক্ষোভকারীরা
বিশ্বযোগ
2022-07-09T15:38:49+06:00
তীব্র অর্থনৈতিক সংকটের কারণে বিক্ষুব্ধ জনতার তোপে বাসভবন ছেড়ে পালিয়েছে শ্রীলঙ্কার রাষ্ট্রপতি গোটাবায়া রাজাপাকসে। শনিবার (৯ জুলাই) দুপুরে দেশটির প্রেসিডেন্ট ভবনে ঢুকে পড়েছে বিক্ষুব্ধ জনতা।জলকামান, বুলেট, ব্যারিকেড আর টিয়ারশেলের বাধা অতিক্রম করে প্রেসিডেন্ট ভবনে প্রবেশ করার পরে বিক্ষোভকারীদের উল্লাসে প্রেসিডেন্টের সুইমিংপুলে সাঁতার কাটতে দেখা গেছে।সুইমিংপুলটিতে শ্রীলংকার জাতীয় পতাকা নেড়ে বিক্ষোভকারীদের একটি উল্লাস করতে  দেখা গেছে।দেশটির শীর্ষ এক সরকারী সূত্র ভারতীয় গণমাধ্যম এনডিটিভিকে জানিয়েছে, পরিস্থিতি "নিয়ন্ত্রণের বাইরে চলে যাবে" এমন গোয়েন্দা প্রতিবেদনের ভিত্তিতে রাষ্ট্রপতিকে গতকাল রাতে সেনা সদর দফতরে স্থানান্তরিত করা হয়েছিল।এদিকে, প্রধানমন্ত্রী রনিল বিক্রমাসিংহে মন্ত্রিসভার জরুরি বৈঠক ডেকেছেন।  তার কার্যালয় এক বিবৃতিতে জানিয়েছে,  তিনি সংসদ তলব করার জন্য স্পিকারের কাছে অনুরোধ করেছেন।একাত্তর/এসএ
tags:শ্রীলংকা, তীব্র বিক্ষোভ, রাজপাকসে


25432
বগুড়ায় করতোয়া নদী থেকে দুই বন্ধুর লাশ উদ্ধার
দেশযোগ
2022-07-09T15:59:38+06:00
বগুড়ায় করতোয়া নদী থেকে কলেজপড়ুয়া দুই ছাত্রের মরদেহ উদ্ধার করেছে পুলিশ। শনিবার (৯ জুলাই) সকাল ও দুপুরে জেলার শেরপুর উপজেলার ধরমোকাম পূর্বপাড়া ও গোপালপুর থেকে তাদের মরদেহ উদ্ধার করা হয়। এর আগে শুক্রবার (৮ জুলাই) থেকে নিখোঁজ ছিল এই দুই তরুণ।নিহতরা হলেন- উপজেলার পৌর শহরের বারদুয়ারি পাড়ার মোজাফফর রহমানের ছেলে সামাম তাহমিদ (১৮)। সে শহরের শেরউড স্কুল অ্যান্ড কলেজের একাদশ শ্রেণির ছাত্র ছিল।অপর জনের নাম সাব্বির আহমেদ শিশির। সে উপজেলার গাড়ীদহ ইউনিয়নের মহিপুর জামতলা গ্রামের লুৎফর রহমানের ছেলে। শিশির বগুড়া ক্যান্টনমেন্ট স্কুল পাবলিক স্কুল অ্যান্ড কলেজের একাদশ শ্রেণির ছাত্র ছিল।স্থানীয়দের বরাতে জানা যায়, সকাল থেকে ধরমোকামপূর্ব পাড়া এলাকার করতোয়া নদীর পাড় থেকে দুর্গন্ধ আসছিল। এর কারণ খুঁজতে নদীর পাড়ে গেলে একটি মরদেহ ভাসতে দেখা যায়।  পরে পুলিশে খবর দিলে বেলা সাড়ে ১০টায় মরদেহ উদ্ধার করা হয়। অপরদিকে দুপুর দেড়টায় উপজেলার গোপালপুর এলাকার করতোয়া নদীতে সাব্বিরের লাশ ভাসতে দেখে স্থানীয়রা। পরে পুলিশে খবর দিলে উদ্ধার করা হয়। শিশিরের বাবা লুৎফর রহমান জানান, গতকাল সকাল থেকে ছেলে নিখোঁজ ছিলো। তার মোবাইল ফোনে একাধিকবার ফোন দিয়েও পাওয়া যাচ্ছিলো না। বিকেল তিনটার পর আবারও তার মোবাইলে ফোন দিলে ১০-১২ বছরের এক শিশু ফোন রিসিভ করে। তখন সে জানায় মোবাইল ফোনটি সে আলিয়া মাদরাসার পেছনে নদীর ধারে পেয়েছে। পরে ফোনটি উদ্ধার ও থানায় ডায়েরি করেন।আরও পড়ুন: টোল আদায়ে আগের সব রেকর্ড ভাঙলো বঙ্গবন্ধু সেতুশেরপুর থানার অফিসার ইনচার্জ শহিদুল ইসলাম জানান, নিহতদের পরিবারে কথা বলে জানা গেছে তারা পরিবারের নিয়ন্ত্রণের বাইরে ছিলো। তাহমিদ মায়ের সঙ্গে টাকা নিয়ে অভিমান করেছিল। অন্যদিকে সাব্বিরও তার পরিবারের কাছে ১০ হাজার টাকা চেয়েছিলো। কিন্তু পায়নি। ওসি শহিদুল ইসলাম বলেন, লাশ দুটো’র গায়ে কোনো আঘাতের চিহ্ন ছিলো না। তবে লাশ ফোলা এবং নাক দিয়ে শ্লেষ্মা বের হচ্ছিলো। প্রাথমিকভাবে ধারণা করা হচ্ছে তারা আত্মহত্যা করে থাকতে পারে।লাশ পোস্ট মর্টেমের জন্য শহীদ জিয়াউর রহমান মেডিক্যাল কলেজ হাসপাতালে পাঠানো হয়েছে ৷একাত্তর/এসি
tags:শেরপুর, বগুড়া, রাজশাহী, মরদেহ


25433
চট্টগ্রামে সাত লাখ টাকার জাল নোটসহ গ্রেপ্তার এক
দেশযোগ
2022-07-09T16:42:41+06:00
চট্টগ্রাম মেডিক্যাল কলেজ এলাকা থেকে সাত লাখ টাকার জাল নোটসহ একজনকে গ্রেপ্তার করেছে র‌্যাব-৭। শনিবার (৯ জুলাই) এক প্রেস বিজ্ঞপ্তিতে এ তথ্য জানায় র‍্যাব। আটক ব্যক্তির নাম মো. আশরাফুল ইসলাম (২৩)। সংবাদ বিজ্ঞপ্তিতে বলা হয়, এক জাল টাকার ব্যবসায়ী চট্টগ্রাম মহানগরীর পাঁচলাইশ থানাধীন চট্টগ্রাম মেডিক্যাল কলেজ পূর্ব গেইট মদিনা ষ্টোরের সামনে জাল নোট সহ অবস্থান করছে বলে গোপন সংবাদের মাধ্যমে জানতে পারে র‍্যাব। উক্ত তথ্যের ভিত্তিতে শুক্রবার (৮ জুলাই) দুপুরে র‌্যাব-৭, চট্টগ্রাম এর একটি আভিযানিক দল বর্ণিত স্থানে অভিযান চালিয়ে মো. আশরাফুল ইসলামকে আটক করে। পরে উপস্থিত সাক্ষীদের সম্মুখে আটক আসামির ডান হাতে রক্ষিত একটি সবুজ রংয়ের পলিথিনের ভিতর একটি কার্টুন বক্স থেকে মোট সাত লাখ টাকার জালনোট উদ্ধারসহ আসামিকে গ্রেপ্তার করা হয়। গ্রেপ্তার আসামিকে জিজ্ঞাসাবাদে আরও জানা যায় যে, সে দীর্ঘদিন যাবৎ জাল টাকাকে আসল টাকা বলে চালিয়ে আসছে। মূলত বান্দরবান থেকে সে এই জাল টাকা সংগ্রহ করে চট্টগ্রাম মহানগরীর বিভিন্ন বাজার ছাড়াও নোয়াখালী, কুমিল্লা, ফেনী জেলাসহ বিভিন্ন জায়গায় বিক্রয় ও লেনদেন করে আসছে। আরও পড়ুন: বগুড়ায় করতোয়া নদী থেকে দুই বন্ধুর লাশ উদ্ধারবিজ্ঞপ্তিতে আরও উল্লেখ করা হয়, ঈদ-উল-আযহা'কে উপলক্ষ করে মানুষের ক্রয়-বিক্রয় পরিধি বৃদ্ধি পাওয়ার সুযোগে তাদের প্রস্তুতকৃত জাল টাকাগুলো মানুষের মাঝে আসল টাকা হিসেবে চালিয়ে জনগণকে ফাঁকি দিয়ে অতিরিক্ত মুনাফা অর্জনই ছিলো এই চক্রের মূল লক্ষ্য। র‍্যাব জানিয়েছে, গ্রেপ্তার আসামি এবং উদ্ধার করা জাল টাকা সংক্রান্ত পরবর্তী আইনি ব্যবস্থা নেয়ার জন্য তাকে সংশ্লিষ্ট থানায় হস্তান্তর করা হয়েছে।একাত্তর/এসজে
tags:চট্টগ্রাম, র‍্যাব, গ্রেপ্তার, জাল নোট


25435
যুদ্ধের নিন্দা করায় রাশিয়ান রাজনীতিবিদের কারাদণ্ড
বিশ্বযোগ
2022-07-09T17:03:20+06:00
ইউক্রেন যুদ্ধের বিরুদ্ধে কথা বলায় রাশিয়ায় এক রাজনীতিবিদকে সাত বছরের কারাদণ্ডে দণ্ডিত করেছে দেশটির একটি আদালত। রাশিয়ার নতুন আইনের অধীনে এটিই সম্ভবত প্রথম কারাদণ্ডের সাজা। খবর বিবিসি। মস্কোর নগর কাউন্সিলের এক বৈঠকে রাশিয়ার ইউক্রেন আক্রমণের সমালোচনা করায় অ্যালেক্সেই গরিনভ নামে ওই কাউন্সিলরকে গত এপ্রিলে গ্রেপ্তার করা হয়। 'রাজনৈতিক ঘৃণার ভিত্তিতে' গরিনভ এই কাজ করেছেন বলে মন্তব্য করে বিচারক ওলেসিয়া মেন্দেলেয়েভা বলেন, তিনি রাশিয়ানদেরকে এই সামরিক অভিযান সম্পর্কে 'উদ্বেগ ও ভয় দেখিয়ে' তাদেরকে বিভ্রান্ত করেছেন। মানবাধিকার কর্মী পাভেল চিকভ বলেন, নতুন এই আইন অনুযায়ী এটিই প্রথম কারাদণ্ডের সাজা। এখন পর্যন্ত বিচারকেরা কেবল জরিমানা বা 'সাসপেন্ডেড শাস্তি' দিয়েছেন। ইউক্রেন আক্রমণের পর প্রণয়ন করা এই আইন অনুযায়ী, 'ভুয়া খবর' ছড়ানোর দায়ে যেকোনো ব্যক্তিকে ১৫ বছর পর্যন্ত কারাদণ্ডে দণ্ডিত করা যাবে। আরও পড়ুন: লঙ্কান প্রেসিডেন্ট ভবনের সুইমিংপুলে বিক্ষোভকারীদের উল্লাসএছাড়াও ইউক্রেন আক্রমণ নিয়ে কথা বলার সময় একে 'যুদ্ধ' হিসেবে আখ্যা দেয়াও নিষিদ্ধ করা হয়েছে। এর পরিবর্তে একে 'বিশেষ সামরিক অভিযান' হিসেবে আখ্যা দেন প্রেসিডেন্ট ভ্লাদিমির পুতিন। যদিও বৃহস্পতিবার (৭ জুলাই) পার্লামেন্ট নেতাদের উদ্দেশ্য করে 'ডনবাস যুদ্ধ' নিয়ে কথা বলেন তিনি। একাত্তর/এসজে
tags:ইউক্রেন, রাশিয়া, কারাদণ্ড, যুদ্ধ


25436
কুকুরের তাড়া খেয়ে পালাতে গিয়ে বাসের চাকায় পিষ্ট শিশু
দেশযোগ
2022-07-09T17:06:54+06:00
নড়াইলে কুকুরের তাড়া খেয়ে দৌড়ে পালানোর সময় বাসের চাকায় পিষ্ট হয়ে আট বছরের এক শিশুর মর্মান্তিক মৃত্যু হয়েছে।শুক্রবার (৮ জুলাই) সন্ধ্যায় এসএম সুলতান সেতু বাইপাস সড়কে নড়াইল শহরের মাছিমদিয়া এলাকায় এ দুর্ঘটনা ঘটে। জানা গেছে, নিহত শিশু তামান্না মাছিমদিয়া এলাকার ইমদাদুল ইসলামের কন্যা। পুলিশ ও প্রত্যক্ষদর্শীরা জানায়, তামান্না তার মায়ের সঙ্গে নড়াইল শহরের মাছিমদিয়া এলাকায় তার দাদাবাড়ি থেকে একটু দূরে নিজেদের  বাড়ি ফিরছিল। পথিমধ্যে আর্ট কলেজের নিকটে কুকুরের ধাওয়া খেয়ে তামান্না ভয়ে দৌড় দিলে নড়াইল থেকে ফুলতলাগামী একটি যাত্রীবাহী বাস তাকে চাপা দিয়ে পালিয়ে যায়। তামান্নার পরিবার জানায়, স্থানীয়রা সংকটাপন্ন অবস্থায় শিশুটিকে উদ্ধার করে নড়াইল সদর হাসপাতালে নিয়ে ভর্তি করে। সেখানে চিকিৎসাধীন অবস্থায় মারা যায় তামান্না। স্থানীয়দের অভিযোগ, মাছিমদিয়া আর্ট কলেজ এলাকায় কুকুরের উপদ্রব বেড়ে যাওয়ায় কুকুরের তাড়া খেয়ে পালানোর সময় কয়েক দিনের মধ্যে এ এলাকায় চারটি মারাত্মক দুর্ঘটনা ঘটেছে। এতে প্রাণহানিসহ কয়েকজনকে পঙ্গুত্ব বরণ করতে হয়েছে। সদর থানার ভারপ্রাপ্ত কর্মকর্তা (ওসি) মাহমুদুর রহমান জানান, পুলিশ অভিযান চালিয়ে তামান্নাকে চাপা দেয়া বাসটি আটক করেছে। তবে পলাতক রয়েছে এর চালক। একাত্তর/জো 
tags:নড়াইল, কুকুরের তাড়া, বাসচাপায় শিশুর মৃত্যু, এসএম সুলতান সেতু, মাছিমদিয়া


25438
মাঝারি ধরনের ভারী বৃষ্টির পূর্বাভাস
দেশযোগ
2022-07-09T17:16:14+06:00
আগামী ২৪ ঘণ্টায় খুলনা, বরিশাল, চট্টগ্রাম ও সিলেট বিভাগের কিছু কিছু জায়গায় এবং রংপুর, রাজশাহী, ঢাকা ও ময়মনসিংহ বিভাগের দু’এক জায়গায় অস্থায়ীভাবে দমকা হাওয়াসহ হালকা থেকে মাঝারী ধরনের বৃষ্টি ও বজ্রসহ বৃষ্টি হতে পারে বলে জানিয়েছে আবহাওয়া অফিস। খবর বাসস। শনিবার (৯ জুলাই) সকাল ৯টা থেকে পরবর্তী ২৪ ঘণ্টার আবহাওয়ার পূর্বাভাসে আরও বলা হয়েছে, দেশের কোথাও কোথাও বিক্ষিপ্তভাবে মাঝারী ধরনের ভারী বর্ষণ হতে পারে।এতে আরও জানানো হয়, রাজশাহী ও নীলফামারী জেলাসমূহের ওপর দিয়ে মৃদু তাপপ্রবাহ বয়ে যাচ্ছে এবং তা অব্যাহত থাকতে পারে। সারাদেশে দিন এবং রাতের তাপমাত্রা প্রায় অপরিবর্তিত থাকতে পারে।আগামী ৭২ ঘণ্টার আবহাওয়ার পূর্বাভাসে বলা হয়েছে, ঢাকায় বাতাসের গতি ও দিক ছিল দক্ষিণ ও দক্ষিণ-পূর্ব দিক থেকে ঘণ্টায় ১০ থেকে ১৫ কিলোমিটার এবং সকাল ৬টায় বাতাসের আপেক্ষিক আর্দ্রতা ছিল ৮৯ শতাংশ।শনিবার ঢাকায় সূর্যাস্ত সন্ধ্যা ৬টা ৫০ মিনিটে এবং রোববার ঢাকায় সূর্যোদয় ভোর ৫টা ১৮ মিনিটে।শুক্রবার দেশের সর্বোচ্চ তাপমাত্রা ছিল রাজশাহীতে ৩৭ ডিগ্রী সেলসিয়াস এবং শনিবার দেশের সর্বনিম্ন তাপমাত্রা থাকবে তেঁতুলিয়ায় ২৪ দশমিক ৮ ডিগ্রী সেলসিয়াস।আরও পড়ুন: কুকুরের তাড়া খেয়ে পালাতে গিয়ে বাসের চাকায় পিষ্ট শিশুআবহাওয়া চিত্রের সংক্ষিপ্তসারে বলা হয়েছে, মৌসুমি বায়ুর অক্ষ রাজস্থান, মধ্যপ্রদেশ, উত্তর প্রদেশ, বিহার, উড়িষ্যা, গাঙ্গেয় পশ্চিম বঙ্গ এবং বাংলাদেশের মধ্যাঞ্চল হয়ে আসাম পর্যন্ত বিস্তৃত রয়েছে।মৌসুমি বায়ু বাংলাদেশের ওপর কম সক্রিয় এবং উত্তর বঙ্গোপসাগরে মাঝারী অবস্থায় রয়েছে।একাত্তর/এসজে
tags:বৃষ্টি, আবহাওয়া, পূর্বাভাস, আবহাওয়া অফিস


25439
অমর্ত্য সেন করোনায় আক্রান্ত
বিশ্বযোগ
2022-07-09T17:21:59+06:00
নোবেলজয়ী অর্থনীতিবিদ অর্মত্য সেন করোনায় আক্রান্ত হয়েছেন। শনিবার (৯ জুলাই) টাইমস অব ইন্ডিয়া, আননন্দবাজারসহ বেশ কয়েকটি ভারতীয় গণমাধ্যমে এ তথ্য জানানো হয়।বর্তমানে তিনি শান্তিনিকেতনে তার পৈতৃক বাড়ি ‘প্রতীচী’তে আইসোলেশনে চিকিৎসাধীন রয়েছেন।জানা গেছে, করোনার কারণে প্রায় দুই বছর পর জুলাইয়ের শুরুতে ৮৯ বছর বয়সী অর্মত্য সেন শান্তিনিকেতনের বাড়িতে আসেন। এই দুই বছর সংক্রমণ থেকে সুরক্ষিত থাকতে খুব একটা বাইরেও যাচ্ছিলেন না। এমনকি লোকজনের সঙ্গে দেখা-সাক্ষাৎও খুব কম করছিলেন।আপাতত চিকিৎকের পরামর্শ অনুযায়ী বাড়িতেই রয়েছেন তিনি। আগামী সোমবার (১১ জুলাই) পুনরায় করোনা পরীক্ষা করা হবে তার।জানা গেছে, শনিবার (৯ জুলাই) শান্তিনিকেতনের বাড়ি থেকে কলকাতায় যাওয়ার কথা ছিল অমর্ত্য সেনের। সেখানে একটি অনুষ্ঠানে যোগ দিয়ে রোববার (১০ জুলাই) লন্ডনের উদ্দেশে রওনা দেওয়ার কথা ছিল তার।  একাত্তর/জো 
tags:অর্থনীতিবিদ, শান্তিনিকেতন, নোবেলজয়ী, অর্মত্য সেন, করোনায় আক্রান্ত


25441
ঢাকার বিভিন্ন স্থানে ঈদের জামাতের সময়সূচী
অন্যান্য
2022-07-09T17:30:44+06:00
রোববার মুসলমানদের অন্যতম ধর্মীয় উৎসব পবিত্র ঈদুল আযহা। যথাযথ ধর্মীয় মর্যাদা ও ভাবগাম্ভীর্যের মধ্য দিয়ে রাজধানীসহ সারাদেশে মুসলিম সম্প্রদায় ঈদুল আযহা উদযাপন করবেন। ঈদুল আযহা উপলক্ষে প্রতিবারের মতো রাজধানীর বিভিন্ন স্থানে ঈদের জামাত অনুষ্ঠিত হবে। করোনা বিধিনিষেধ মেনে যথাযথ স্বাস্থ্যবিধি অনুসরণ করে ঈদের নামাজ আদায় করবেন মুসল্লিরা। ধর্ম মন্ত্রণালয় জানিয়েছে, এবার ঈদের প্রধান জামাত অনুষ্ঠিত হবে জাতীয় ঈদগাহে সকাল সাড়ে ৮টায়। তবে বৈরী আবহাওয়া থাকলে ঈদের প্রধান জামাত সকাল ৯টায় জাতীয় মসজিদ বায়তুল মোকাররমে অনুষ্ঠিত হবে।বায়তুল মোকাররমে ঈদ জামাতপবিত্র ঈদুল আযহা উপলক্ষে জাতীয় মসজিদ বায়তুল মোকাররমে ঈদের নামাজের পাঁচটি জামাত অনুষ্ঠিত হবে। ইসলামিক ফাউন্ডেশন জানিয়েছে, ঈদের দিন সকাল ৭টা, ৮টা, ৯টা, ১০টা ও ১০টা ৪৫ মিনিটে বায়তুল মোকাররমে ঈদের জামাত অনুষ্ঠিত হবে।সংসদ ভবনে ঈদ জামাতজাতীয় সংসদ ভবনের দক্ষিণ প্লাজায় পবিত্র ঈদের নামাজের জামাত সকাল ৮টায় অনুষ্ঠিত হবে। জাতীয় সংসদের চিফ হুইপ, হুইপবৃন্দ, মন্ত্রীপরিষদের সদস্যরা, সংসদ-সদস্য ও সংসদ সচিবালয়ের কর্মচারীসহ এলাকার মুসল্লিরা এই জামাতে অংশ নেবেন।ঢাকা বিশ্ববিদ্যালয়ে ঈদ জামাতঢাকা বিশ্ববিদ্যালয়ের (ঢাবি) কেন্দ্রীয় মসজিদে ঈদের নামাজের সময়সূচী প্রকাশ করা হয়েছে। বিশ্ববিদ্যালয়ের কেন্দ্রীয় মসজিদ মসজিদুল জামিয়াতে দু'টি ঈদ জামাত অনুষ্ঠিত হবে। প্রথম জামাত অনুষ্ঠিত হবে সকাল ৮টায় এবং দ্বিতীয়টি সকাল ৯টায়।এছাড়া, বিশ্ববিদ্যালয়ের সলিমুল্লাহ মুসলিম হল মসজিদে সকাল সাড়ে ৭টায়, ড. মুহম্মদ শহীদুল্লাহ হল লনে সকাল ৮টায় এবং ফজলুল হক মুসলিম হলের পূর্ব পাশের মাঠে সকাল ৮টায় ঈদের জামাত অনুষ্ঠিত হবে।এছাড়া, আজিমপুরের ঢাকা বিশ্ববিদ্যালয় আবাসিক এলাকার বায়তুন নূর জামে মসজিদে সকাল সাড়ে ৭টায় ঈদুল আযহার জামাত অনুষ্ঠিত হবে।রাজধানীর অন্যান্য এলাকায় ঈদ জামাতধানমন্ডির তাকওয়া মসজিদে সকাল সাড়ে ৮টায়, ধানমন্ডির বায়তুল আমান মসজিদে সকাল সাড়ে ৮টায়, ঈদগাহ মাঠ মসজিদে ৮টায় এবং সোবহানবাগ জামে মসজিদে সকাল সাড়ে ৮টায় ঈদ জামাত হবে। তাকওয়া মসজিদে একাধিক জামাত অনুষ্ঠিত হবে বলে জানা গেছে।আরও পড়ুন: দেশের কোথাও কোথাও মাঝারী ধরনের ভারী বৃষ্টির পূর্বাভাসগুলশান সেন্ট্রাল মসজিদে সকাল ৬টায়, সকাল সাড়ে ৭টায় এবং ৯টায় হবে তিনটি ঈদ জামাত। বসুন্ধরা আবাসিক এলাকার মারকাজুল ফিকহিল ইসলামী মসজিদে সকাল ৭টায়, সি ব্লকের উম্মে কুলসুম জামে মসজিদ সকাল সোয়া ৭টায়, এফ ব্লকের জামে মসজিদে সকাল সাড়ে ৭টায়, জি ব্লকের বায়তুল জান্নাত জামে মসজিদ সকাল ৮টায়, এন ব্লকের ফকিহুল মিল্লাত জামে মসজিদে সকাল সাড়ে ৮টায় হবে ঈদের জামাত।দারুস সালামের মাতবর বাড়ি জামে মসজিদে সকাল সাড়ে ৭টা এবং সকাল ৯টায় দুটি জামাত হবে। মিরপুর ১২ নম্বরে হারুন মোল্লাহ ঈদগাহে ঈদের জামাত হবে সকাল সাড়ে ৭টায়।একাত্তর/এসজে
tags:রাজধানী, ঢাকা, ঈদের জামাত, ঈদুল আযহা


25442
চেঙ্গী নদীতে ডুবন্ত শিশুকে বাঁচাতে গিয়ে শ্রমিকের মৃত্যু
দেশযোগ
2022-07-09T17:36:01+06:00
খাগড়াছড়ি জেলা সদরের দক্ষিণ গঞ্জপাড়ায় চেঙ্গী নদীতে পানিতে ডুবে এক শিশুসহ দুই জনের মৃত্যু ঘটেছে। শনিবার (৯ জুলাই) দুপুর আড়াইটার দিকে এই ঘটনা ঘটে।পুলিশ জানিয়েছে, নদীর পাড়ে খেলার সময় নদীতে পড়ে যায় গঞ্জপাড়ার নুর আলমের সাত বছরের ছেলে শামীম। তা দেখে শিশুটিকে বাঁচাতে নদীতে ঝাপ দেন দুই যুবক। কিন্তু তাদের মধ্যে একজন শিশু শামীমকে নিয়ে তীরে উঠতে পারলেও মো. আলমগীর (২৬) নামের ইটভাটা শ্রমিক পানিতে ডুবে যায়। পরে স্থানীয় বাসিন্দারা আলমগীর ও শামীমকে উদ্ধার করে খাগড়াছড়ি সদর হাসপাতালে নিয়ে গেলে কর্তব্যরত চিকিৎসক তাদের মৃত ঘোষণা করেন।স্থানীয়রা জানান, আলমগীর সাতার জানতেন না। তার বাড়ি জেলা সদরের শালবন গ্রামে।খাগড়াছড়ি সদর থানার ভারপ্রাপ্ত কর্মকর্তা (ওসি) মুহম্মদ রশিদ জানান, কারও কোনো অভিযোগ না থাকায় মরদেহ দুটি পরিবারের সদস্যদের কাছে দাফনের জন্য হস্তান্তর করা হয়েছে। একাত্তর/জো 
tags:পানিতে ডুবে মৃত্যু, খাগড়াছড়ি, জেলা সদর, দক্ষিণ গঞ্জপাড়া, চেঙ্গী নদী


25443
করোনায় শনাক্ত হাজারের নিচে, মৃত্যু তিন
অন্যান্য
2022-07-09T17:40:46+06:00
গত ২৪ ঘণ্টায় দেশে করোনা ভাইরাসে আক্রান্ত হয়ে আরও তিনজনের মৃত্যু হয়েছে। এ নিয়ে এ পর্যন্ত দেশে করোনায় মোট মৃত্যু হয়েছে ২৯ হাজার ১৯৮ জনের।এসময় নতুন করে শনাক্ত হয়েছেন ৯৩৯ জন। সব মিলিয়ে আক্রান্তের সংখ্যা দাঁড়িয়েছে ১৯ লাখ ৮৯ হাজার ৪০ জনে।শনিবার (৯ জুলাই) বিকেলে স্বাস্থ্য অধিদপ্তর থেকে পাঠানো করোনাবিষয়ক এক প্রেস বিজ্ঞপ্তিতে এ তথ্য জানানো হয়।এতে বলা হয়, ঢাকা সিটিসহ দেশের বিভিন্ন হাসপাতাল ও বাড়িতে উপসর্গবিহীন রোগীসহ গত ২৪ ঘণ্টায় সুস্থ হয়েছেন ৮৩৭ জন। এ পর্যন্ত মোট সুস্থ হয়েছেন ১৯ লাখ ১২ হাজার ২০৪ জন। সারাদেশে সরকারি-বেসরকারি ব্যবস্থাপনায় ৮৮০টি ল্যাবে গত ২৪ ঘণ্টায় নমুনা সংগ্রহ করা হয়েছে পাঁচ হাজার ৮৯৬টি এবং মোট নমুনা পরীক্ষা করা হয়েছে ছয় হাজার ২৪টি। এ পর্যন্ত নমুনা পরীক্ষা করা হয়েছে এক কোটি ৪৪ লাখ ৪৩ হাজার ৪১০টি।এতে আরও জানানো হয়, গত ২৪ ঘণ্টায় নমুনা পরীক্ষায় শনাক্তের হার ১৫ দশমিক ৫৯ শতাংশ। এ পর্যন্ত নমুনা পরীক্ষা বিবেচনায় শনাক্তের হার ১৩ দশমিক ৭৭ শতাংশ। শনাক্ত বিবেচনায় সুস্থতার হার ৯৬ দশমিক ১৪ শতাংশ। শনাক্ত বিবেচনায় মৃত্যুর হার এক দশমিক ৪৭ শতাংশ।মৃত তিনজনের মধ্যে ঢাকা বিভাগের দুজন ও বরিশাল বিভাগের একজন রয়েছেন। মৃতদের মধ্যে একজন সরকারি ও দুইজন বেসরকারি হাসপাতালে মারা গেছেন।আরও পড়ুন: ঢাকার বিভিন্ন স্থানে ঈদের জামাতের সময়সূচীস্বাস্থ্য অধিদপ্তরের তথ্যমতে, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়। ২০২১ সালের ৫ ও ১০ আগস্ট দুদিন সর্বাধিক ২৬৪ জন করে মারা যান।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের শনিবার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৭১ হাজার ৮১৫ জনের। সুস্থ হয়েছেন ৫৩ কোটি ২৮ লাখ ৭০ হাজার ২৩৯ জন। ভাইরাসে মোট সংক্রমিত হয়েছেন ৫৫ কোটি ৯৮ লাখ ৮৩ হাজার ৭২৬ জন। একাত্তর/এসজে
tags:প্রধান সংবাদ, করোনাভাইরাস, মহামারি, বাংলাদেশ


25444
ভিডিও বার্তায় দেশবাসীকে প্রধানমন্ত্রীর ঈদ শুভেচ্ছা
জাতীয়
2022-07-09T18:24:03+06:00
দেশবাসীকে এক ভিডিওবার্তায় পবিত্র ঈদুল আযহার শুভেচ্ছা জানিয়েছেন প্রধানমন্ত্রী শেখ হাসিনা। শনিবার (৯ জুলাই) ৩৭ সেকেন্ডের এই ভিডিও বার্তাটি বাংলাদেশ টেলিভিশনে (বিটিভি) সম্প্রচার করা হয়েছে।ভিডিও বার্তায় প্রধানমন্ত্রী বলেন, প্রিয় দেশবাসী। আসলামু আলাইকুম। সবাইকে ঈদুল আযহার শুভেচ্ছা জানাচ্ছি। বছর ঘুরে আবার আমাদের মাঝে এসেছে পবিত্র ঈদুল আযহা। ঈদুল আযহা মানে ত্যাগের উৎসব। আসুন, ত্যাগের মহিমায় উজ্জীবিত হয়ে দেশ ও দেশের মানুষের কল্যাণে আত্মনিয়োগ করি। ভ্রাতৃত্বের বন্ধনে আবদ্ধ হয়ে ঈদুল আযহার আনন্দ সকলের সঙ্গে ভাগাভাগি করে নেই। সবাই সুস্থ থাকুন। নিরাপদ থাকুন। ঈদ মোবারক। ঈদ মোবারক। একাত্তর/এসজে
tags:প্রধানমন্ত্রী, শেখ হাসিনা, ঈদ শুভেচ্ছা, ঈদুল আযহা


25445
রাজধানীর বাস টার্মিনালে যাত্রী চাপ কম, ভাড়া বেশি
অন্যান্য
2022-07-09T18:34:22+06:00
শেষ দিনেও ভোগান্তি ছাড়লো না সড়কপথে রাজধানী ছাড়া মানুষদের। বাসের অভাবে ঘণ্টার পর ঘণ্টা টার্মিনালগুলোতে অপেক্ষায় ছিলেন হাজারো যাত্রী। আর, এক প্রশাসন আর তদারকি টিমের সামনেই যাত্রীদের কাছ থেকে চার থেকে পাঁচ গুণ বেশি ভাড়া নিয়েছে পরিবহন মালিক-শ্রমিকরা। প্রশাসন বলছে, অভিযোগ পেলেই ব্যবস্থা নেয়া হচ্ছে।শনিবার (৯ জুলাই) সকাল ৯টার দিকে রাজধানীর মহাখালী বাস টার্মিনালে গিয়ে দেখা গেল তখনও হাজারো যাত্রীর ভিড়। এদের কারও কারও অপেক্ষা আগের রাত থেকে। কেউ বা এসেছেন ভোরে। কিন্তু মহাসড়কে তীব্র যানজটের কারণে কোন বাসই সময়মতো টার্মিনালে এসে পৌঁছাতে পারছে না। যেতেও জট, আসতেও জট। এই দুই জটেই বাস টার্মিনালগুলো দিনভর ফাঁকা। অপেক্ষার প্রহর গুণে টার্মিনালে দুর্বিষহ সময় পার করেছেন ঘরমুখো যাত্রীরা। প্রচণ্ড গরমে ঘণ্টার পর ঘণ্টা কাউন্টারে বসে থেকে ঈদযাত্রীদের হাঁসফাঁস অবস্থা।উত্তর ও দক্ষিণবঙ্গের যাত্রীদের বাস পেতে এক থেকে দেড় ঘণ্টা কোথাওবা তারও বেশি সময় অপেক্ষা করতে হচ্ছে। প্রচণ্ড গরমের কারণে এই অপেক্ষা যন্ত্রণায় পরিণত হয় যাত্রীদের কাছে। কাউন্টারগুলো থেকে বলা হচ্ছে, কোরবানির পশুর হাটের কারণে ঢাকায় ঢোকার পর বাসগুলো তীব্র যানজটের মুখোমুখি হচ্ছে। ফলে মহাসড়কে ছুটতেই দেরি হয়ে যাচ্ছে তাদের। তবে, শনিবার বাস টার্মিনালে আগের দিনের তুলনায় যাত্রী চাপ অনেক কম ছিলো। কাউন্টার ম্যানেজাররা জানিয়েছেন, প্রায় প্রতিটি কোম্পানির বাস ৩-৪ সিট ফাঁকা রেখে টার্মিনাল ছাড়ছে।আবার সন্ধ্যা পর বা রাতে যেসব বাস বিভিন্ন গন্তব্যের উদ্দেশ্যে ছেড়ে যাবে সেগুলোর ১০-১২টা করে সিট এখনো ফাঁকা। সিট ফাঁকা থাকলেও বাড়তি ভাড়াই আদায় করেছে বাসগুলো। আগাম টিকেট না কাটা যাত্রীদের গুণতে হয়েছে কয়েক গুণ বেশি ভাড়া। নগরীর মহাখালী বাস টার্মিনালের ভেতরেই ছিলো ভ্রাম্যমাণ আদালত ও পুলিশের টহল। তারপরও ভাড়া নৈরাজ্য থেকে রেহাই পাননি যাত্রীরা। যাত্রীদের অভিযোগ, সিট ফাঁকা থাকলেও যারা অগ্রিম টিকেট সংগ্রহ করেননি তাদের বাড়তি ভাড়া দিয়ে টিকেট নিতে হচ্ছে।মহাখালী বাস টার্মিনালে যে পরিমাণ যাত্রী আর যতো গাড়ি ছিলো তাতে অনায়াসেই মানুষের দুর্ভোগ কমানো যেতো। কিন্তু ইচ্ছেমতো ভাড়া আদায় করতে ঘণ্টার পর ঘণ্টা দাঁড়িয়ে ছিল বাসগুলো। পরিবহন নেতাদের ইশারায় ভাড়া নৈরাজ্য চালিয়ে গেছে শ্রমিকরা। গাবতলী টার্মিনালেও ছিলো একই চিত্র। ঈদ যাত্রার শেষ দিনে বাস না পেয়ে নানা বাহনে ভেঙে ভেঙে দূরের যাত্রায় নামেন উত্তর ও দক্ষিণবঙ্গের যাত্রীরা। আরও পড়ুন: করোনায় শনাক্ত হাজারের নিচে, মৃত্যু তিনসেখানেও মানুষের পকেট কেটেছে সব রকমের বাহন। বছরের অন্যান্য সময় যে ভাড়া থাকে ২০০ থেকে ২৫০ টাকা, সেটিই এখন কাটতে হয়েছে ১০০০ টাকায়। পরিবহন সংশ্লিষ্টদের অনেকে বেশি ভাড়া আদায়ের বিষয়টি স্বীকার করে জানিয়েছেন, যানজটের কারণে তাদের ট্রিপ কমে গেছে, এ কারণে কিছুটা বেশি ভাড়া আদায় করছেন তারা। তবে ঈদযাত্রার শেষ দিনে ভিন্ন চিত্র ছিলো সায়েদাবাদ বাস টার্মিনালে। সেখানে যাত্রীদের চাপ না থাকায় স্বস্তিতেই বাড়ি ফেরার সুযোগ পেয়েছে মানুষ। 
tags:প্রধান সংবাদ, রাজধানী, বাস, মহাখালী, ঈদযাত্রা, ভোগান্তি, সায়েদাবাদ


25447
লাউপালায় জমজমাট ঐতিহ্যবাহী রথের মেলা
দেশযোগ
2022-07-09T18:56:52+06:00
বাগেরহাটের যাত্রাপুরে লাউপালায় ঐতিহ্যবাহী রথের মেলা জমে উঠেছে। প্রায় ৪০০ বছর আগে থেকে বাগেরহাট সদর উপজেলার শ্রীপাট লাউপালা গ্রামে প্রতিষ্ঠিত শ্রীশ্রী গোপাল জিউর মন্দিরে জগন্নাথ দেবের রথযাত্রা অনুষ্ঠিত হয়ে আসছে। এটি দেশের দ্বিতীয় বৃহত্তম রথ উৎসব বলে জনশ্রুতি আছে। শনিবার (৯ জুলাই) উল্টো রথটানের মাধ্যমে জগন্নাথ দেব মন্দিরে ফিরে গেলেন। উল্টো রথ টানতে পুণ্যার্থীদের ঢল নামে। রথ উৎসবকে ঘিরে এখানে মাসব্যাপী মেলায় গ্রামবাংলার নানা ধরণের পসরা সাজিয়ে বসেছে দোকানিরা। মেলায় নানা বয়সের মানুষের মধ্যে উৎসাহ উদ্দীপনা সৃষ্টি হয়েছে। জাতি-ধর্ম নির্বিশেষে প্রতিদিন মেলায় আসছেন বিভিন্ন বয়সের নারী-পুরুষ। সকাল থেকে সন্ধ্যা পর্যন্ত মানুষের পদচারণয় মুখর হয়ে উঠে মেলা প্রাঙ্গণ। জানা গেছে, লাউপালায় জগন্নাথ দেবের রথযাত্রাকে ঘিরে রীতিমতো উৎসবে পরিণত হয়। বছরজুড়ে মানুষ রথের মেলার জন্য অপেক্ষায় থাকে। বাগেরহাট, ঢাকা,খুলনা, যশোর, সাতক্ষীরা, নড়াইল, গোপালগঞ্জসহ দেশের বিভিন্ন জেলা থেকে পুণ্যার্থীরা রথ উৎসবে যোগ দিয়ে থাকেন। করোনা মহামারির কারণে গেলো দুই বছর এখানে মেলা বসেনি। তাই ভক্ত আর পুণ্যার্থীরা মনকষ্টে ভুগছিলেন। এবছর করোনার কিছুটা প্রভাব কম থাকায় মেলা বসেছে। মেলায় আসতে পেরে পুণ্যার্থীদের মনো কষ্ট কিছুটা লাঘব হয়েছে।শনিবার দুপুর থেকে বিকাল পর্যন্ত মেলা ঘুরে দূরদূরান্ত থেকে আশা অসংখ্য দর্শনার্থীর দেখা মিলেছে। রীতিমতো জমজমাট মেলা প্রাঙ্গন। মানুষের মধ্যে উৎসাহ আর উদ্দীপনা মেলা প্রাঙ্গন ছাপিয়ে আশপাশে গ্রামে ছড়িয়ে পড়েছে। বাবা-মায়ের কোলে চড়ে শিশুরা যেমন আসছে তেমনি লাঠিভর করে বৃদ্ধরাও এসেছেন মেলায়। করোনা মহামারি থেকে গোটা বিশ্বকে মুক্ত রাখতে জগন্নাথ দেবের কাছে প্রার্থনা করলেন পুণ্যার্থীরা। পূজাঅর্চনা আর রথটান শেষে হাজারো ভক্ত প্রসাদ গ্রহণ করে নিজেকে ধন্য মনে করছেন।মেলায় আবহমান বাংলার ঐতিহ্য বিভিন্ন কুটিরশিল্প, হস্তশিল্প, মৃৎশিল্পসহ নানা ধরনের পসরা নিয়ে বসেছে দোকানীরা। মাটির পুতুল থেকে শুরু করে বাসা-বাড়িতে মানুষের ব্যবহার্য আসবাবপত্রসহ নানা পণ্য পাওয়া যাচ্ছে মেলায়। বাঁশের তৈরি কুলা আর বাঁশিও আছে মেলায়। ঢোল আর বেতের তৈরি ধামাও পাওয়া যাচ্ছে এখানে। শঙ্খ থেকে শাঁখা, সিঁদুর, দেবদেবীর ফটো আর ধর্মগ্রন্থও পাওয়া যাচ্ছে মেলাতে। নাগরদোলা, নৌকাসহ বিভিন্ন রাইডস বসেছে মেলায়। নানাধরনের মুখরোচক খাবার এবং একপিস ৫০০ টাকা দামের বালিশ মিষ্টিসহ নানা ধরণের মিষ্টি পাওয়া যাচ্ছে মেলায়। রাজধানী ঢাকা থেকে শুরু করে দেশের বিভিন্ন এলাকা থেকে দোকানীরা তাদের পসরা নিয়ে মেলায় বসেছে।মেলার পাশাপাশি প্রতিদিন সন্ধ্যায় মন্দিরে ধর্মীয় অনুষ্ঠান চলছে। মেলায় আইনশৃঙ্খলা রক্ষাকারী বাহিনীর সদস্যরা নিয়মিত টহল দিচ্ছে। মেলায় ঢাকা থেকে আসা অনুপ বিশ্বাস জানান, লাউপালায় দেশের দ্বিতীয় বৃহত্তম রথ উৎসবের কথা তারা আগে থেকেই জানেন। তাই এবছর স্ত্রী, শিশু সন্তান, বোনসহ আত্মীয়-স্বজন সাথে নিয়ে এসে উল্টো রথটানে অংশ নেন। নড়াইল থেকে আসা অদিতি সরকার জানান, করোনার কারণে গেলো দুইবছর তিনি মেলায় আসতে পারেননি। একারণে তার মনে অনেক কষ্ট ছিল। এবছর মেলায় আসতে তার মনে কষ্ট কেটে গেছে।খুলনা ও বাগেরহাট জেলার বিভিন্ন এলাকা থেকে আসা দেবাশীষ বিশ্বাস, সুব্রত পাল, মনিকা হালদার, দেবতী দাদসহ বেশ কয়েকজনের সাথে কথা হলে তারা জানান, আগে তারা মা-বাবার কোলে চড়ে এই রথের মেলায় এসেছে। আর আজ তারা তাদের সন্তানদের কোলে নিয়ে মেলায় আসতে পেরে এক অন্যরকম আনন্দ উপভোগ করছে। আয়োজকরা জানালেন, ১ জুলাই মন্দির থেকে জগন্নাথ দেবের রথযাত্রা শুরু হয়। শনিবার উল্টোটানের মাধ্যমে জগন্নাথ দেব মন্দিরে ফিরে গেছেন।সনাতন ধর্ম মতে, জগন্নাথদেব হলেন স্বয়ং নারায়ণ। জগন্নাথ শব্দের অর্থ হলো এই জগতের নাথ বা ঈশ্বর। আরও পড়ুন: চেঙ্গী নদীতে ডুবন্ত শিশুকে বাঁচাতে গিয়ে শ্রমিকের মৃত্যুমন্দির কমিটির সাধারণ সম্পাদক অমিত রায় জানান, প্রায় ৪০০ বছর আগে থেকে শ্রীশ্রী গোপাল জিউর মন্দিরে জগন্নাথ দেবের রথযাত্রা অনুষ্ঠিত হয়ে আছে। এটি দেশের দ্বিতীয় বৃহত্তম রথ উৎসব। প্রতিবছর রথ উৎসবকে ঘিরে মাসব্যাপী মেলা বসে। করোনার কারণে গেলো দুইবছর মেলা বন্ধ ছিল। তিনি আরও বলেন, এবছর করোনার প্রভাব কিছুটা কম থাকায় মাসব্যাপী মেলার আয়োজন করা হয়েছে। মেলায় দূরদূরান্ত থেকে হাজার হাজার দর্শনার্থী আসছে। মেলাকে ঘিরে লক্ষাধিক দর্শনার্থীর সমাগম ঘটবে এখানে। 
tags:বাগেরহাট, রথযাত্রা, রথমেলা, উল্টোরথ


25448
রাতের ট্রেন দুপুরে আর সকালের ট্রেন ছেড়েছে বিকালে!
অন্যান্য
2022-07-09T19:11:42+06:00
রাতের ট্রেন গেছে পরদিন দুপুরে। আর সকালের ট্রেন বিকেলে। স্মরণকালের ভয়াবহ শিডিউল বিপর্যয়ের মধ্য দিয়ে শেষ হলো রেলে মানুষের ঈদযাত্রা। সবচেয়ে বেশি ভোগান্তি ছিলো উত্তরের যাত্রীদের। এই রুটের সব ট্রেনই নির্ধারিত সময়ের পাঁচ থেকে ১২ ঘণ্টা দেরিতে স্টেশন ছেড়েছে। এলোমেলো ছিল সিলেট-চট্টগ্রাম রুটের সময়সূচীও। শনিবার (৯ জুলাই) সকালে কমলাপুর রেলস্টেশনে গিয়ে এই প্রতিবেদকের চোখে পড়ে, সন্তান কোলে এক মায়ের ট্রেনে চড়ার মরিয়া ও ঝুঁকিপূর্ণ চেষ্টা। প্রচণ্ড ভিড়ে দম বন্ধ এই পরিস্থিতিতে যেনো কোলের শিশুটির পরিণতি সম্পর্কে ভাবার অবকাশও নেই। অসহায় মায়ের মুখ। অবুঝ শিশুর কান্না।  যে কোন মূল্যে ট্রেনে একটু ঠাঁই করে নেয়া চাই। শনিবার বেলা পৌনে ১১টায় পঞ্চগড় এক্সপ্রেস কমলাপুরের সাত নম্বর প্ল্যাটফর্মে ভিড়তেই শুরু ঘরমুখো মানুষের এমন মরিয়া চেষ্টা।  পঞ্চগড় এক্সপ্রেস কমলাপুর ছাড়ার কথা ছিলো শুক্রবার রাত পৌনে ১১টায়। ১২ ঘণ্টা দেরিতে সেই ট্রেন আসে কমলাপুর। রাতভর ট্রেনের অপেক্ষা। তারপর ক্লান্তি নিয়ে ট্রেনে চড়ার যুদ্ধ।   শুধু পঞ্চগড় এক্সপ্রেসই নয়। উত্তরাঞ্চলের পথে ট্রেনের সময়সূচী বলে আদতে কিছুই ছিলো না। সুন্দরবন, নীলসাগর, রংপুর এক্সপ্রেস- প্রতিটি ট্রেনই চার-পাঁচ ঘণ্টা দেরিতে স্টেশন ছেড়েছে। কমলাপুরে হাজারো মানুষের ঈদযাত্রা তখন রীতিমতো দুঃস্বপ্ন। সিলেট ও চট্টগ্রাম রুটের কিছু কিছু ট্রেনের সূচিও ছিলো এলোমেলো।  কমলাপুর থেকে বিমানবন্দর রেলস্টেশন। ঘরমুখো মানুষের অপেক্ষা ছিলো সেখানেও। একটা ট্রেন স্টেশনে আসা মাত্র তাতে হুমড়ি খেয়ে পড়েছে সবাই। কে টিকেটধারী আর কে বিনা টিকেটের যাত্রী, সেটি যাচাইয়ের কোন সুযোগ নেই। সবারই বাড়ি যাওয়া চাই। আর যাচাই করতে কর্তৃপক্ষের মধ্যে তেমন কোন ইচ্ছাও চোখে পড়েনি। প্রচণ্ড যাত্রীচাপের কারণে সময়সূচী ভেঙে পড়ার কথা বলছে রেল কর্তৃপক্ষ। তবে পরিস্থিতি সহনীয় রাখতে কোন চেষ্টা দেখা যায়নি রেল কর্তৃপক্ষের। এদিকে, রেলমন্ত্রী নূরুল ইসলাম সুজন জানিয়েছেন, ঈদের শেষ মুহূর্তে মানুষ ট্রেনে হুমড়ি খেয়ে পড়েছে। ট্রেনের ইঞ্জিন থেকে শুরু করে ছাদ ও ভেতরে কোথাও ঠাই ধারণের জায়গা ছিল না। ক্যাপাসিটির বেশি যাত্রী নেয়ায় ট্রেনের ৫-৬টা বগির স্প্রিং বসে গেছে। অতিরিক্ত যাত্রী হওয়ায় ট্রেন স্বাভাবিক গতিতে চলতে পারেনি। যেসব স্টেশনে যাত্রাবিরতী দুই মিনিট সেখানে যাত্রী ওঠা-নামা করতেই ১০ মিনিট পেরিয়ে যাচ্ছে। এভাবেই সিডিউল বিপর্যয় হচ্ছে বলে জানিয়েছেন রেলমন্ত্রী। 
tags:রাজধানী, ট্রেন, ঈদযাত্রা, সিডিউল বিপর্যয়


25449
প্রধান ঈদ জামাতে অংশ নিতে পারবেন ৩৫ হাজার মুসল্লি
অন্যান্য
2022-07-09T19:16:16+06:00
রাজধানীতে ঈদুল আজহার প্রধান জামাত হবে সকাল আটটায় হাইকোর্ট সংলগ্ন জাতীয় ঈদগা ময়দানে। তবে, আবহাওয়া অনুকূলে না থাকলে প্রধান জামাত হবে বায়তুল মোকাররমে।এছাড়াও জাতীয় এই মসজিদে অনুষ্ঠিত হবে ঈদের আরও পাঁচটি জামাত। ঈদ জামাতের জন্য সব ধরনের প্রস্তুতি শেষ করে এসেছে সংশ্লিষ্ট কর্তৃপক্ষ। ঈদুল উল আযহার জামাতের জন্য প্রস্তুত সারাদেশের ঈদগাহ। ঈদের প্রধান জামাত অনুষ্ঠিত হতে যথা নিয়মে হাইকোর্ট সংলগ্ন জাতীয় ঈদগা ময়দানে।  জামাতকে কেন্দ্র করে জাতীয় ঈদগাহের সব প্রস্তুতি এরিমধ্যে শেষ হয়েছে। এই মাঠে এক সঙ্গে পাঁচ হাজার নারীসহ প্রায় ৩৫ হাজার মুসল্লি ঈদের নামাজ আদায় করতে পারবেন। নামাজের জন্য মাঠে প্যান্ডেলের ওপরে দুই লাখ ৭০,২৭৭ বর্গফুট এলাকায় বৃষ্টি প্রতিরোধক ত্রিপল দিয়ে ছাদ বানানো হয়েছে। অজুর জন্যও জায়গা প্রস্তুত করা হয়েছে।আবহাওয়ার পূর্বাভাস অনুযায়ী রোববার সকালে বৃষ্টি হবার সম্ভাবনা কম। দিনের বেলা কিছু বৃষ্টি হতে পারে। তারপরেও মুষলধারে বৃষ্টি হলে প্রধান জামাত অনুষ্ঠিত হবে বায়তুল মোকাররমে। শনিবার (৯ জুলাই) দুপুরে জাতীয় ঈদগাহের প্রস্তুতি দেখতে এসে ঢাকা দক্ষিণ সিটির মেয়র শেখ ফজলে নূর তাপস বলেন, করোনার ঊর্ধ্বগতির কারণে এবার সমাগত ৩৫ হাজারের সীমিত করা হয়েছে। তিনি আরও জানান, সবাইকে মাস্ক পরে আসতে হবে। সেই সঙ্গে অন্যান্য স্বাস্থ্যবিধি নিয়ে ধর্ম মন্ত্রণালয়ের নির্দেশনা অনুসরণের জন্য সবার প্রতি অনুরোধও জানিয়েছেন মেয়র। ধর্ম মন্ত্রণালয় থেকে যে স্বাস্থ্যবিধি দেওয়া হয়েছে, বিশেষ করে মুখের আবরণ (মাস্ক) পরাটা যেন বাচ্চা থেকে শুরু করে সকলেই নিশ্চিত করেন। এছাড়া ধর্ম মন্ত্রণালয় থেকে যে স্বাস্থ্যবিধি দেওয়া ঈদের প্রধান জামাত পড়াবেন বায়তুল মোকাররম জাতীয় মসজিদের খতিব হাফেজ মাওলানা মুফতি রুহুল আমিন। এদিকে, ঈদ জামাত ও উদযাপনকে কেন্দ্র করে কোনো ধরনের নাশকতা বা অপ্রীতিকর ঘটনার তথ্য নেই বলে জানিয়েছেন র‍্যাবের অতিরিক্ত মহাপরিচালক কর্নেল কামরুল হাসান।তিনি বলেন, ঈদুল আযহাকে কেন্দ্র করে নিরাপত্তা নিশ্চিত করতে সব বছরের মতো এবারও র‍্যাব বিশেষ নিরাপত্তা ব্যবস্থা গ্রহণ করেছে। সব ধরনের অনাকাঙ্ক্ষিত পরিস্থিতি মোকাবিলায় দেশজুড়ে পর্যাপ্ত সংখ্যক র‍্যাব সদস্য মোতায়েন করা হয়েছে। দেশব্যাপী গোয়েন্দা নজরদারি বৃদ্ধি করা হয়েছে। তিনি আরও বলেন, বিভিন্ন গুরুত্বপূর্ণ ঈদগাহসহ গুরুত্বপূর্ণ স্থানে  বোম্ব ডিসপোজাল ইউনিট ও ডগ স্কোয়াড দিয়ে সুইপিং করা হবে। এছাড়া থাকবে র‍্যাবের স্ট্রাইকিং রিজার্ভ ফোর্স।আরও পড়ুন: ঢাকার বিভিন্ন স্থানে ঈদের জামাতের সময়সূচীপ্রতি বছরের মতো এবারও পবিত্র ঈদুল আযহা উপলক্ষে বায়তুল মোকাররম জাতীয় মসজিদে পর্যায়ক্রমে পাঁচটি ঈদের নামাজের জামাত অনুষ্ঠিত হবে।  সকাল ৭টা, ৮টা, ৯টা, ১০টা ও পৌনে ১১টায় বায়তুল মোকাররমে এই জামাত অনুষ্ঠিত হবে। এতে ইমামতি করবেন জাতীয় মসজিদের ইমাম হাফেজ মুফতি মাওলানা মিজানুর রহমান।এছাড়া কিছুকিছু স্থানে একাধিক ঈদের জামাতসহ রাজধানীতে প্রায় দেড় হাজার ঈদের জামাত অনুষ্ঠিত হবে। 
tags:প্রধান সংবাদ, রাজধানী, জাতীয় ঈদগাহ, ঈদুল আযহা, ঈদ জামাত


25450
ইউক্রেন সীমান্তে জড়ো হচ্ছে রুশ রিজার্ভ ফোর্স
বিশ্বযোগ
2022-07-09T19:19:37+06:00
রুশ সেনাবাহিনী তাদের রিজার্ভ ফোর্সকে ইউক্রেন সীমান্তের দিকে জড়ো করছে, বলে জানিয়েছে যুক্তরাজ্যের প্রতিরক্ষা মন্ত্রণালয়। শনিবার (৯ জুলাই) যুক্তরাজ্যের প্রতিরক্ষা মন্ত্রণালয় তাদের অফিসিয়াল টুইটার পেজে একটি ইন্টেলিজেন্স রিপোর্ট প্রকাশ করেছে। সেই ইন্টেলিজেন্স রিপোর্টের ভিত্তিতেই এমন তথ্য জানানো হয়েছে বার্তাসংস্থা রয়টার্সের এক খবরে। যুক্তরাজ্যের দাবি, লম্বা সময়ের জন্য কথিত বিশেষ সামরিক অভিযান চালাতেই ইউক্রেন সীমান্তে রিজার্ভ সেনাদের নিয়ে আসছে রাশিয়া৷ যুক্তরাজ্যের প্রতিরক্ষা মন্ত্রণালয় বলছে, রাশিয়ার পদাতিক ইউনিটের বিশাল এক বহর সামরিক গুদাম থেকে মজুদকৃত এমটি-এলবি সামরিক যান নিয়ে আসছে। পরবর্তী সামরিক অভিযানের জন্য পুরো দেশ থেকেই রাশিয়া তাদের রিজার্ভ ফোর্সকে ইউক্রেন সীমান্তে আনছে বলে যুক্তরাজ্যর প্রতিরক্ষা মন্ত্রণালয়ের এই রিপোর্টে জানানো হয়৷ একাত্তর/জো 
tags:রুশ সেনাবাহিনী, ইউক্রেন সীমান্ত, রিজার্ভ ফোর্স, যুক্তরাজ্যের প্রতিরক্ষা মন্ত্রণালয়, ইন্টেলিজেন্স রিপোর্ট


25451
দূতাবাসে চাকরি ও সংসদে প্রতিনিধিত্ব করে বঙ্গবন্ধুর খুনিরা: জয়
রাজনীতি
2022-07-09T19:39:28+06:00
ইনডেমনিটি আইনের মাধ্যমে দেশে বিচারহীনতার সংস্কৃতি শুরু হয় বলে মন্তব্য করেছেন প্রধানমন্ত্রীর তথ্য ও যোগাযোগ প্রযুক্তি বিষয়ক উপদেষ্টা সজীব ওয়াজেদ জয়। তিনি বলেন, ১৯৭৯ সালের ৯ জুলাই সংসদে পাশ হয় মানবতাবিরোধী ইমডেমনিটি আইন, যার মাধ্যমে জাতির জনক বঙ্গবন্ধু শেখ মুজিবুর রহমানকে সপরিবারে হত্যার সঙ্গে জড়িত ব্যক্তিদের আইনি ব্যবস্থা থেকে অনাক্রম্যতা বা শাস্তি এড়াবার ব্যবস্থা নেয়া হয়। শনিবার (৯ জুলাই) নিজের ভেরিফায়েড ফেসবুক পেজে ভিডিওসংবলিত একটি লেখা পোস্ট করে তিনি এ মন্তব্য করেন।ওই পোস্টে সজীব ওয়াজেদ জয় বলেন, আজ কুখ্যাত ৯ জুলাই। ১৯৭৯ সালের এই দিনে ১৯৭৯ সালের ৯ই জুলাই সংসদে পাশ হয় মানবতাবিরোধী ইমডেমনিটি আইন। দেশে শুরু হয় বিচারহীনতার সংস্কৃতি।তিনি আরও বলেন, ১৯৭৫ সালের ১৫ই আগস্ট সপরিবারে হত্যা করা হয় বাংলাদেশের স্থপতি হাজার বছরের শ্রেষ্ঠ বাঙালি জাতির পিতা বঙ্গবন্ধু শেখ মুজিবুর রহমানকে। এই হত্যাকাণ্ডের বিচার আমাদের প্রাপ্য ছিল কিন্তু ১৯৭৫ সালের ২৬শে সেপ্টেম্বর ক্যুখ্যাত ইমডেমনিটি (দায়মুক্তি) অধ্যাদেশ জারি করে বঙ্গবন্ধুর খুনিদের হাত ধরে ক্ষমতায় আসা খন্দকার মোশতাক। এতে বলা হয়, ১৯৭৫ সালের ১৫ই আগস্টের হত্যাকাণ্ডের সাথে জড়িত বা পরিকল্পনার সাথে জড়িত কারো বিরুদ্ধে কোন আদালতে মামলা করা যাবেনা। এমনকি সুপ্রীম কোর্ট বা কোর্ট মার্শালেও তাদের বিচার করা যাবেনা। অফিসে শাস্তিমূলক ব্যবস্থাও রুদ্ধ করা হয় অধ্যাদেশে।আরও পড়ুন: ভিডিওবার্তায় দেশবাসীকে প্রধানমন্ত্রীর ঈদ শুভেচ্ছাবাংলাদেশের সংবিধানে হত্যাকাণ্ডের বিচারপ্রাপ্তির মৌলিক অধিকারকে খর্ব করে জিয়াউর রহমান আদেশটিকে আইনে পরিণত করেন উল্লেখ করে জয় বলেন, ইনডেমনিটি অধ্যাদেশের মাধ্যমে শাস্তির পরিবর্তে পুরস্কৃত করা হয় খুনিদের। দেয়া হয় বিভিন্ন দূতাবাসে চাকরি। দূতাবাসের চাকরির পাশাপাশি মহান পবিত্র সংসদেও ১৯৮৮ ও ১৯৯৬ সালে প্রতিনিধত্ব করে বঙ্গবন্ধুর খুনিরা।জয় আরও বলেন, ১৯৯৬ সালের ১২ই নভেম্বর ক্যুখ্যাত ইনডেমনিটি আইনটি বাতিল করে আওয়ামী লীগ নেতৃত্বাধীন শেখ হাসিনার সরকার। আর এভাবেই খুলে যায় জাতির পিতা বঙ্গবন্ধু হত্যাকাণ্ডের বিচারের পথ। এর ধারাবাহিকতায় বাঙালি জাতি হয় কলঙ্কমুক্ত।একাত্তর/এসজে
tags:সজীব ওয়াজেদ জয়, বঙ্গবন্ধু শেখ মুজিবুর রহমান, জিয়াউর রহমান, ইনডেমনিটি আইন, ইনডেমনিটি অধ্যাদেশ, খন্দকার মোশতাক


25452
মাকে দেউলিয়া করা গোষ্ঠীকে সমর্থন দেয়ায় আবেকে গুলি
বিশ্বযোগ
2022-07-09T19:45:42+06:00
জাপানের সাবেক প্রধানমন্ত্রী শিনজো আবের হত্যাকারী তেৎসুয়া ইয়ামাগামি (৪১) তার প্রতি ব্যক্তিগত আক্রোশ থেকেই এ ঘটনা ঘটিয়েছেন বলে জানিয়েছে পুলিশ। শনিবার (৯ জুলাই) দেশটির পুলিশের বরাত দিয়ে বার্তাসংস্থা রয়টার্স জানায়, হামলাকারী তেৎসুয়া ইয়ামাগামির ধারণা ছিল তার মায়ের আর্থিক সর্বনাশের জন্য শিনজো আবের সাথে সম্পর্কিত একটি ধর্মীয় গোষ্ঠী দায়ী। আর এ কারণেই কয়েক মাস ধরে এ হামলার পরিকল্পনা করেন তিনি। পুলিশি জেরায় তেৎসুয়ার ইয়ামাগামি দাবি, শিনজো আবে ওই ধর্মীয় সংগঠনকে প্রচারের আলোয় নিয়ে এসেছেন। এছাড়া সাবেক প্রধানমন্ত্রীকে রাজনৈতিক কারণে খুনের তত্ত্ব খারিজ করে দিয়েছেন তেৎসুয়া।তিনি আরও দাবি করেন, ওই ধর্মীয় নেতা তার মায়ের সঙ্গে প্রতারণা করেছেন। তার মা ওই ধর্মীয় গোষ্ঠীকে দান করে দেউলিয়া হয়ে পড়েন। এ কারণে তাকে খুন করতে চেয়েছিলেন। তবে এই ধর্মীয় গোষ্ঠীর কোনো নাম-পরিচয় প্রকাশ করেনি পুলিশ। পুলিশ জানায়, পরিকল্পনার পর আবের বেশকিছু জনসভায় নিয়মিত অংশগ্রহণ করেন ইয়ামাগামি। প্রথমে বোমা হামলার পরিকল্পনা করলেও তা থেকে পিছু হটেন তিনি। অনলাইনে কেনা বিভিন্ন যন্ত্রাংশ দিয়ে হাতেই তৈরি করেন একটি বন্দুক। সেটি দিয়েই আবেকে গুলি করেন তিনি। ইয়ামাগামির প্রতিবেশীরা জানিয়েছেন, তিনি একাকী স্বভাবের ছিলেন এবং তার সাথে কথা বললে কোনো উত্তর দিতেন না।উল্লেখ্য, শুক্রবার (৯ জুলাই) সাবেক এই প্রধানমন্ত্রীকে খুব কাছ থেকে দুইবার গুলি করার পরও ঘটনাস্থল থেকে পালানোর কোনো রকম চেষ্টা করেননি তেৎসুয়া। ওখানেই দাঁড়িয়ে ছিলেন তিনি। এতে তাকে গ্রেপ্তার করতে বিশেষ কোনো বেগ পেতে হয়নি পুলিশকে।একাত্তর/জো 
tags:শিনজো আবে, জাপানের সাবেক প্রধানমন্ত্রী, তেৎসুয়া ইয়ামাগামি, ব্যক্তিগত আক্রোশ, ধর্মীয় গোষ্ঠী


25453
৭৫ হাজার থেকে দেড় লাখ টাকার গরু চাহিদার শীর্ষে
অন্যান্য
2022-07-09T19:47:22+06:00
রাজধানীতে জমজমাট শেষদিনের কোরবানির পশুর হাট। ৭৫ হাজার থেকে দেড় লাখ টাকার গরুতেই ক্রেতাদের আগ্রহ সবচেয়ে বেশি দেখা গেছে। চার থেকে পাঁচ লাখ টাকার গরু নিয়ে বিপাকে পড়েছেন বিক্রেতারা। এদিকে উত্তর সিটির মেয়র আতিকুল ইসলাম বলেছেন, ১২ ঘণ্টার মধ্যেই কোরবানির বর্জ্য অপসারণ করা হবে। হাতে সময় নেই। তাই শেষ সময়ে কোরবানির গরু নিয়ে চলছে দর কষাকষি। শেষ দিনে গরুর দাম না কমায় বিপাকে পড়েন ক্রেতারা। তাই ঈদের আগের দিন শনিবার রাজধানীতে পশুর হাট ঘুরে দেখা গেছে ৮০ থেকে দেড় লাখ টাকার গরু ছিলো চাহিদার শীর্ষে। ৬০ থেকে ৭০ হাজারেও মিলেছে দেশি গরু। রাজধানীর সব হাটেই উপচে পড়া ভিড়। পশুর দাম অন্যান্য বছরের তুলনায় বেশি বলে জানান ক্রেতারা। তারা বলছেন, গরুর দাম অনেক বেশি। বাজেট ছাড়িয়ে গেছে। বিক্রেতারা জানান, এবার দেশি গরুর বেচাকেনা বেশি। ৭৫ হাজার থেকে এক লাখ ৫০ হাজার টাকার মধ্যে দেশি জাতের মাঝারি গরুর বিক্রি হচ্ছে বেশি।মাঝারি আর ছোট গরুর চাহিদা থাকলেও বড় গরু নিয়ে বেসামাল বেপারিরা। পাঁচ লাখ টাকার গরুর দাম উঠছে আড়াই থেকে তিন লাখ টাকা। তবে পছন্দের গরু পেয়ে অনেকেই আবার হাসি মুখে বাড়ি ফিরেছেন। সবগুলো হাটেই বেচাকেনা চলছে ধুম তালে। ব্যস্ত সময় পার করছেন ক্রেতা বিক্রেতারা। গাবতলীর মূল হাট ছাড়িয়ে চারপাশের সড়কের ওপরেও সারি সারি পশু নিয়ে বিক্রেতারা দাঁড়িয়ে আছেন। হাটে যথেষ্ট পশুর সরবরাহ রয়েছে। ক্রেতার উপস্থিতিও অনেক। ক্রেতা-বিক্রেতার দর-কষাকষিতে মুখর হাট। হাসিল ঘরগুলোর সামনে বিক্রি হওয়া গরুর হাসিল পরিশোধের জন্য দীর্ঘ সারি তৈরি হচ্ছে।আর আফতাব নগর হাটের সার্বিক অবস্থা দেখতে এসে উত্তরের মেয়র আতিকুল ইসলাম বলেন, ১২ ঘণ্টার মধ্যে হাটের বর্জ্য সরাতে হবে। তা না হলে বাতিল হবে ইজারাদারের জামানত।মেয়র জানান, ইজারাদারকে তাদের দায়িত্বে ১২ ঘণ্টার মধ্যে পশুর হাটের বর্জ্য অপসারণ করতে হবে। না হলে ইজারাদারদের বিরুদ্ধে ব্যবস্থা নেয়া হবে। জমা অর্থ বাজেয়াপ্তও করা হতে পারে।তিনি আরও বলেন, ঈদে বিপুল পরিমাণ বর্জ্য অপসারণ একটি চ্যালেঞ্জিং কাজ। ঘণ্টায় কোরবানির বর্জ্য পরিষ্কার করার সব প্রস্তুতি রয়েছে। ১০ হাজার কর্মী কাজ করবে। ৬০০ যানবাহন, পচনশীল পলি ব্যাগ এবং পর্যাপ্ত পরিমাণ ব্লিচিং পাউডার ও স্যাভলন রয়েছে। সবার সহযোগিতায় কোরবানির বর্জ্য নির্ধারিত সময়ের মধ্যে পরিষ্কার করা হবে।একই হাট পরিদর্শনে এসে, নিরাপত্তার জন্য বেপারীদের পুলিশের সাথে যোগাযোগ করার পরামর্শ দেন পুলিশ মহাপরিদর্শক বেনজীর আহমেদ। আরও পড়ুন: রাজধানীর বাস টার্মিনালে যাত্রী চাপ কম, ভাড়া বেশিতিনি জানান, হাটে ক্রেতা বিক্রেতার আর্থিক লেনদেনের নিরাপত্তায় ব্যবস্থা নিয়েছে পুলিশ। সব পশুর হাটের সার্বিক পরিস্থিতিতে সন্তোষও জানান পুলিশ প্রধান।এদিকে, আগে ক্রেতার গরু হাঁটিয়ে নিয়ে বাড়ি ফিরতেন। কয়েক বছর ধরে রাজধানীর হাটগুলোর বাইরে দাঁড়িয়ে থাকে সারি সারি ছোট-বড় পিকআপ। এসব পিকআপে পশু পৌঁছে যায় বাড়িতে। তবে করোনা মহামারির প্রকোপ বাড়লেও পশুর হাটগুলোয় স্বাস্থ্যবিধি মানার প্রবণতা দেখা যায়নি। ব্যাপারী, খামারি ও ক্রেতাদের মধ্যে বেশির ভাগেরই মুখে মাস্ক নেই।
tags:প্রধান সংবাদ, রাজধানী, কোরবানি, পশুর হাট, ঈদুল আযহা, কোরবানির ঈদ, গরুর হাট


25455
অলিগলিতে জমজমাট ছুরি ও বটি-চাপাতির বাজার
অন্যান্য
2022-07-09T20:26:15+06:00
রাজধানীতে পশু কোরবানির জন্য সব সুবিধাসহ দুই সিটি কর্পোরেশনে বিভিন্ন স্থান ঠিক করা থাকলেও বেশিরভাগ মানুষ নিজস্ব ব্যবস্থাপনায় কোরবানি দিতেই স্বাচ্ছন্দ্য বোধ করেন। তাই কোরবানির আগের দিন ছুরি-চাপাতি আর খাটিয়া কেনায় ব্যস্ত নগরবাসী। স্বাভাবিক সময়ের চেয়ে এসব পণ্যের দামটা এখন চড়া। বিক্রিও জমজমাট।পাটি ও খড় বিক্রি হচ্ছে দেদারসে। পশুর মাংস কাটতে প্রস্তুত আছেন কসাইরাও। এবার এক লাখ টাকার গরুর চামড়া ছাড়ানো ও মাংস কাটতে ১৫ হাজার টাকা হাঁকছেন তারা।রাত পোহালেই ত্যাগের মহিমায় শুরু হবে, ঈদুল আযহা। কোরবানির প্রক্রিয়ার জন্য এবার প্রয়োজন ছুঁড়ি–চাপাতিসহ নানা সরঞ্জাম। তাই শেষদিনে জমজমাট এসবের বাজার।কোরবানির পশুর চামড়া ছাড়াতে রয়েছে, আলাদা আলাদা ছুরির চাহিদা। গাড়ির স্প্রিং থেকে তৈরি অথবা ইস্পাতের তৈরি ছুরি-চাপাতির দাম হাঁকা হচ্ছে ১০০ থেকে ৫০০ টাকা পর্যন্ত।রাজধানীর কারওয়ান বাজারের কামারপট্টিতে ছুরি, চাপাতি, দা-বটির দোকানগুলোতে হাতুড়ি দিয়ে লোহা পেটানোর টুং টাং শব্দ আর শান দেয়ার তীক্ষ্ণ আওয়াজে মুখর পরিবেশ।সেখানকার দোকানে দেড়শ’ টাকা থেকে শুরু করে দেড় হাজার টাকার ছুরি পাওয়া যাচ্ছে। অনেকে আবার পুরনো ছুরিটিও নতুন করে শান দিয়ে নিচ্ছেন।এবারও মাংস কাটার জন্য খাটিয়াগুলো বেশিরভাগই তেঁতুল কাঠের। এসব খাটিয়ার সাইজ বুঝে দাম চাওয়া হচ্ছে পঞ্চাশ থেকে দুইশ’ টাকা। রাজধানীর অলিগলিতে বিক্রি হচ্ছে এসব খাটিয়া।পশু কোরবানির আরেকটি প্রয়োজনীয় সরঞ্জাম পাটি। গোলপাতার এসব পাটির দামও সাইজ বুঝে দেড়শ’ থেকে তিনশ’ টাকার ভেতর ওঠানামা করছে।অন্যদিকে এক মুঠো খড় বিকোচ্ছে ২০ টাকায়। বাঁশ চাঁছা পাটি আড়াইশ টাকা। আর গরুর খাবারের ভুসি বিক্রি হচ্ছে কেজিপ্রতি ৫০ থেকে ৬০ টাকা।কোরবানির দেওয়ার জন্য শহরবাসীর নজর একজন দক্ষ কসাইয়ের ওপর। সেই সুযোগে এবার কসাইরা তাদের মজুরি বাড়াতে চাচ্ছেন। এক কসাই বলেন, কোনো গুরুতে হাজারে ১০০ থেকে ১৫০ টাকা। দাম বেশি কই? ঈদের দিন একদিন। সারা বছর কষ্ট করি, একদিনের জন্য নেই।এছাড়া কোরবানির পর নিজ আঙিনা পরিষ্কার রাখতে প্রয়োজনীয় ব্লিচিং পাউডারের চাহিদাও থাকে বেশ। সুযোগ বুঝে ৭০-৮০ টাকা কেজির ব্লিচিং পাউডার বিক্রি হচ্ছে বাড়তি দামেই।
tags:প্রধান সংবাদ, রাজধানী, কোরবানি, ঈদুল আযহা, কামার


25456
অর্থ সংকটে কোরবানির চামড়ার ব্যবসা হারানোর শঙ্কা
অর্থযোগ
2022-07-09T20:31:12+06:00
ট্যানারি মালিকদের কাছ থেকে পাওনা টাকা বুঝে না পাওয়া, অর্থ সংকট আর লবণের চড়া বাজারের কারণে এবারও ব্যবসা হারানোর শঙ্কায় পোস্তার আড়ৎদাররা। তারা বলছেন, গেলো কয়েক বছরের তুলনায় এবার কাঁচা চামড়ার বাজার কিছুটা ভালো হবার কথা থাকলেও পুঁজির সংকটে এই বাজার ধরা যাবে না। যদিও বিষয়টিকে দাম নিয়ে নৈরাজ্য সৃষ্টির পাঁয়তারা বলছেন ট্যানারি মালিকরা। তাদের দাবি, প্রতি বছর কোরবানির ঈদকে সামনে রেখে একই সূরে কথা বলে আড়ৎদাররা। দেশের সবচেয়ে বড় ও পুরানো কাঁচা চামড়ার বাজার পোস্তা। যেখানে আড়ৎ আছে শতাধিক। সে আড়তের এখন বেশিরভাগই ফাঁকা। কর্মীরা পার করছেন অলস সময়।যেসব আড়তে টুকটাক কাঁচা চামড়া আসছে তা দ্রুত লবণ দিয়ে সংরক্ষণের চেষ্টায় কর্মীরা। বাকি সময় ছুটির মেজাজেই কাটাতে হয় ব্যবসায়ীদের। তবে ঈদের দিন থেকে বদলে যাবে দৃশ্যপট।দেশের বিভিন্ন স্থানে কাঁচা চামড়ার আড়তদার-ব্যবসায়ীরা চামড়া সংগ্রহের প্রস্তুতি নিচ্ছে। চামড়া যাতে নষ্ট না হয়, সে জন্য দ্রুত চামড়া প্রক্রিয়াজাতকরণের ওপর গুরুত্ব দিচ্ছেন তাঁরা।এবার এক কোটি ১০ লাখ পিস চামড়া কিনতে চান ট্যানারি মালিকরা। তারা বলছেন, চামড়ার যে দাম বেঁধে দিয়েছে সরকার সেটাও ভালো। আবার চামড়া যাতে নষ্ট না হয় সেজন্য ঢাকায় এক সপ্তাহের মধ্যে কোন চামড়া ঢুকবে না এমন নির্দেশনাও ইতিবাচক। কিন্তু সঙ্কট পুঁজির।  আগের মতো মৌসুমি ব্যবসায়ীদের হাতে টাকাও নেই। আবার পাওনা টাকা ফেরত পাওয়া নিয়ে এখনও পর্যন্ত খুব একটা ইতিবাচক সাড়া পাননি পোস্তার ব্যবসায়ীরা। ব্যবসায়ীরা বলছেন, ট্যানারি মালিকদের কাছে পাওনা ১১০ কোটি টাকা ফেরত পাওয়া নিয়ে কোন সুরাহা হয়নি এখনও। ফলে ইচ্ছে থাকলেও চামড়া কিনতে পারবে না অনেক ব্যবসায়ী।আরও পড়ুন: অলিগলিতে জমজমাট ছুরি ও বটি-চাপাতির বাজারযদিও এমন অভিযোগ মানতে নারাজ বাংলাদেশ ট্যানার্স অ্যাসোসিয়েশনের সভাপতি শাহিন আহমেদ। তাদের পাল্টা অভিযোগ এবারও চামড়ার দাম কমানোর পাঁয়তারা আড়তদারদের। এবার লক্ষ্যমাত্রা অনুযায়ী চামড়া সংরক্ষণ করবেন ট্যানারি মালিকরা। তাই চামড়া সংগ্রহের পর তা দ্রুত লবণ দিয়ে সংরক্ষণের পরামর্শ তাদের। চামড়ার দাম নিয়ে এবার যাতে কোন নৈরাজ্য না হয় সে জন্য বাণিজ্য মন্ত্রণালয়সহ সরকারের তদারকি সংস্থাগুলোর নজরদারি থাকবে। 
tags:একাত্তর বিশেষ, কোরবানির ঈদ, চামড়া ব্যবসা, ট্যানারি শিল্প


25457
মধ্যপ্রাচ্যসহ মুসল্লি বিশ্বে ঈদুল আযহা উদযাপিত
বিশ্বযোগ
2022-07-09T20:39:55+06:00
মধ্যপ্রাচ্যসহ বিশ্বের বিভিন্ন দেশে ধর্মীয় ভাব-গাম্ভীর্যের মধ্য দিয়ে পালিত হচ্ছে পবিত্র ঈদুল আযহা। আরব আমিরাত, ইরান-ইরাক, মিশরসহ মধ্যপ্রাচ্যের দেশগুলোতে ঈদ হচ্ছে। আবার ঈদ উদযাপিত হচ্ছে ইউরোপ ও আমেরিকাতেও। ফজরের নামাজ আদায়ের পরপরই দল বেঁধে ঈদের জামাতে অংশ নিতে ঈদগাহ ময়দানের উদ্দেশে রওনা হন সৌদির ধর্মপ্রাণ মুসলমানরা। মক্কার কাবা শরীফ, মদিনার মসজিদে নববী ছাড়াও বিভিন্ন অঞ্চলের অসংখ্য মসজিদে ঈদের জামাত অনুষ্ঠিত হয়। এরপর পশু কোরবানিতে ব্যস্ত সময় পার করেন তারা।শনিবার (৯ জুলাই) সকালে মিনায় ফিরে মুসল্লিরা প্রতীকী শয়তানকে লক্ষ্য করে পাথর ছুঁড়েন। এরপর তারা কোরবানি দিয়ে ইহরাম ত্যাগ। কাবায় বিদায়ী তাওয়াফের মধ্যে শেষ হবে হজের আনুষ্ঠানিকতা।সৌদির বাদশাহ সালমান এবং যুবরাজ মোহাম্মদ বিন সালমান ঈদুল আযহা উপলক্ষে মুসলিম দেশগুলোর নেতাদের শুভেচ্ছা ও অভিনন্দন বার্তা পাঠিয়েছেন। মধ্যপ্রাচ্যের দেশ সংযুক্ত আরব আমিরাতেও যথাযোগ্য মর্যাদায় পালিত হচ্ছে ঈদ। স্বাস্থ্যবিধি মেনে ঈদের জামাতে নামাজ আদায়ের পর পশু কোরবানিতে ব্যস্ত হয়ে ওঠেন মুসল্লিরা। সৌদি আরবের সঙ্গে মিলিয়ে কুয়েতেও যথাযোগ্য মর্যাদায় ভাবগাম্ভীর্যের মধ্য দিয়ে পবিত্র ঈদুল আযহা উদযাপিত হয়েছে। আল্লাহর সন্তুষ্টি লাভে পশু কোরবানি করেন বিভিন্ন প্রান্তের মুসলিমরা।কুয়েতের ধর্ম মন্ত্রণালয়ের হতে নির্ধারিত ৪৬টি ঈদগাহ ছাড়াও সরকার অনুমোদিত ২০টির বেশি মসজিদে ঈদের জামাত অনুষ্ঠিত হয়।যুদ্ধবিধ্বস্ত দেশ ফিলিস্তিনেও খুশির বার্তা বয়ে এনেছে ঈদুল আযহা। আল-আকসা মসজিদে পশ্চিম তীরের মুসল্লিরা আদায় করেন ঈদের নামাজ। অংশ নেন হাজারো ফিলিস্তিনি।ঈদুল আযহা উদযাপিত হয়েছে সিরিয়াতেও। দেশটির হোমস শহরে খালিদ বিন ওয়ালিদ জামে মসজিদে ঈদের নামাজ আদায় করেছেন প্রেসিডেন্ট বাশার আল আসাদ।আরও পড়ুন: মাকে দেউলিয়া করা ধর্মীয় গোষ্ঠীকে সমর্থনের দায়ে আবেকে গুলিগেল বছর মরক্কো, ওমান এবং তিউনিশিয়ার মতো মুসলিম সংখ্যাগরিষ্ঠ দেশগুলো করোনার কারণে ঈদের জামাত বাতিল করা হয়েছিলো। তবে এবার সেসব দেশেও ঈদ উদযাপন হচ্ছে।মধ্যপ্রাচ্য ছাড়াও একই সাথে যুক্তরাষ্ট্র, যুক্তরাজ্য, ইউরোপ ও আফ্রিকার বিভিন্ন দেশেও শনিবার পালিত হচ্ছে পবিত্র ঈদুল আযহা।
tags:মধ্যপ্রাচ্য, মুসলিম বিশ্ব, ঈদুল আযহা, আরব বিশ্ব


25458
সুলতানের দাম শুনে আগ্রহ হারালেন মেয়র আতিক
অন্যান্য
2022-07-09T21:01:56+06:00
সময় অসময়ে মাঠে নেমে পড়ার জন্য বেশ খ্যাতি রয়েছে উত্তরের মেয়র আতিকুল ইসলামের। কি উচ্ছেদ অভিযান, কি টিকা কর্মসূচি কিংবা মশা নিধন- সবখানেই তাকে পাওয়া যায়। তেমনি এবারের ঈদুল আযহাকে সামনে রেখে রাজধানীর বিভিন্ন পশুর হাটে ঘুরে বেড়িয়েছেন মেয়র আতিক। হাটের ব্যবস্থাপনা নিজ চোখে দেখতে চেয়েছেন তিনি। সেই ধারায় শনিবার (৯ জুলাই) সকালে তিনি হঠাৎ করেই হাজির হন রাজধানীর আফতাব নগরের পশুর হাটে। এ সময় ইজারাদারকে নির্দেশনা দেয়া ছাড়াও কথা বলেন ক্রেতা-বিক্রেতার সঙ্গে। এরপর মেয়র আতিক হাটের ভেতরে বিভিন্ন ক্রেতার কাছে গিয়ে গরু-ছাগলের দাম নিয়ে আলাপ করেন। এক সময় বেপারিদের সঙ্গে দামাদামিতেও মেতে উঠেন। এ সময়েই তার চোখে বড় একটি গরু ধরা পড়ে। গরুর নাম সুলতান শুনে তিনি আরও আগ্রহ দেখান। গরুর মালিককে ডেকে কথা বলেন মেয়র। খোঁজ-খবর নেন পশুটির। গরুর মালিক মেয়রকে জানান, সুলতানকে আনা হয়েছে নড়াইল থেকে। ওজন ৪৫ মণ। আর বিক্রি করতে চান ১৮ লাখ টাকায়। কিন্তু দাম উঠেছে ১১ লাখ। আরও পড়ুন: ৭৫ হাজার থেকে দেড় লাখ টাকার গরু চাহিদার শীর্ষেতবে মেয়র কিনলে দাম কিছুটা কমিয়ে রাখবেন বলে জানান সুলতানের মালিক। কিন্তু দাম শুনে আগ্রহ হারিয়ে ফেলেন আতিক। জানালেন, এবারও ছোট গরুই কোরবানি দেবেন তিনি।এরই মধ্যে আশপাশে খবর ছড়িয়ে পড়ে মেয়র আতিকুল ইসলামের গরু কেনার বিষয়টি। জড়ো হতে শুরু করেন উৎসুকরা। পরে তাদের সঙ্গেও কথা বলেন পশুর দাম নিয়ে। 
tags:রাজধানী, মেয়র আতিক, ডিএনসিসি, ঢাকা উত্তর সিটি কর্পোরেশন, ঈদুল আযহা


25459
লুহানস্কের নার্সিং হোমে হামলায় ইউক্রেনও দায়ী: জাতিসংঘ
বিশ্বযোগ
2022-07-09T21:14:59+06:00
লুহানস্কের একটি নার্সিং হোমে রুশ সেনাদের হামলায় ৫০ জন নিহত হওয়ার ঘটনার জন্য ইউক্রেনের সেনাদেরও দায়ী করেছে জাতিসংঘ। শনিবার (৯ জুলাই) জাতিসংঘ মানবাধিকার কমিশনের এক রিপোর্টের বরাতে মার্কিন দৈনিক ওয়াশিংটন পোস্ট এক প্রতিবেদনে এই তথ্য জানায়। রাশিয়া ২৪ ফেব্রুয়ারি ইউক্রেনে বিশেষ সামরিক অভিযান শুরুর কয়েকদিন পর ১১ মার্চ ডনবাস অঞ্চলের লুহানস্কের স্তারা ক্রাসনিয়াঙ্কার এক নার্সিং হোমে এই হামলার ঘটনা ঘটে। ওই নার্সিং হোমটিতে ৭১ জন মানুষ ছিল৷ যাদের বেশিরভাগই ছিল বয়স্ক মানুষ। এই হামলার ঘটনায় যথারীতি রাশিয়াকে দায়ী করে ইউক্রেন। রুশ বাহিনী নার্সিং হোমে হামলা চালিয়ে যুদ্ধাপরাধ করেছে বলেও দাবি করে তারা। তবে তদন্তের পর জাতিসংঘ এ ঘটনায় সমানভাবে দায়ী করেছে ইউক্রেনকেও৷ জাতিসংঘের মানবাধিকার কমিশন জানিয়েছে, ইউক্রেনিয় বাহিনী ওই নার্সিং হোমটিকে মানব দেয়াল (হিউম্যান শিল্ড) হিসেবে ব্যবহার করেছে। তবে জাতিসংঘ তাদের রিপোর্টে ঠিক কোন পক্ষ যুদ্ধাপরাধ করেছে তা স্পষ্ট করে জানায়নি। একাত্তর/জো 
tags:ইউক্রেন, রাশিয়া, জাতিসংঘ, মানবাধিকার কমিশন, লুহানস্ক, নার্সিং হোমে হামলা


25460
চা দোকানে তর্কের জেরে ছুরিকাঘাতে যুবক নিহত
দেশযোগ
2022-07-09T21:31:57+06:00
কুমিল্লার দেবিদ্বারে চা দোকানে তর্কে জড়িয়ে সৃষ্ট ঝগড়ায় শান্ত নামে এক যুবক ছুরিকাঘাতে নিহত হয়েছেন। শনিবার (৯ জুলাই) বিকেলে উপজেলার ফতেহাবাদ ইউনিয়নের নুরপুর গ্রামের মসজিদ মার্কেটে এ ঘটনা ঘটে। ঘটনায় গুরুতর আহত চারজনকে হাসপাতালে নেয়া হয়েছে। নিহতের বিষয়টি নিশ্চিত করেছেন দেবিদ্বার উপজেলা স্বাস্থ্য কর্মকর্তা এনামুল হক। পু‌লিশ ও স্থানীয়রা জানান, বিকেল পাঁচটার দিকে নুরপুর গ্রামের মসজিদ মার্কেটে তুচ্ছ বিষয় নিয়ে তর্কে জড়ান আমেরিকা প্রবাসী জসিম মিয়ার ছেলে সাজিদ ও নুরপুর গ্রামের জাকির হোসেনের ছেলে শান্ত। এক পর্যায়ে তর্ক থেকে হাতাহাতি হয়। এসময় সাজিদ তার কাছে থাকা বিদেশী চাকু দিয়ে শান্তসহ আরও চারজনকে আঘাত করে আহত করে৷ স্থানীয়রা তাদের গুরুতর আহত অবস্থায় দেবিদ্বার উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক শান্তকে মৃত ঘোষণা করেন। আহত ওপর চারজনকে কুমিল্লা মেডিকেল কলেজ হাসপাতালে প্রেরণ করা হয়েছে।দেবিদ্বার থানার পুলিশ পরিদর্শক (তদন্ত) মো. খাদেমুল বাহার জানান, নিহতের লাশ ময়নাতদন্তের জন্য কুমিল্লা মেডিকেল কলেজ হাসপাতালের মর্গে পাঠানো হয়েছে। ঘটনার পর অভিযুক্তরা পলাতক রয়েছে। এ ঘটনায় এক‌টি মামলা প্রক্রিয়াধীন।একাত্তর/জো 
tags:ছুরিকাঘাত, দেবিদ্বার, চা দোকানে তর্ক, যুবক নিহত, ফতেহাবাদ, নুরপুর, মসজিদ মার্কেট


25461
ত্যাগের মহিমায় ঈদুল আযহা উদযাপনে প্রস্তুত দেশ
জাতীয়
2022-07-10T00:00:37+06:00
এখন শুধু ভোরের অপেক্ষা। সূর্যোদয়ের সঙ্গে সঙ্গে শুরু হবে ত্যাগের মহিমা নিয়ে আসার ঈদুল আযহার আনুষ্ঠানিকতা। যথাযথ ধর্মীয় মর্যাদা ও ভাবগাম্ভীর্যের মধ্য দিয়ে রাজধানীসহ সারাদেশে মুসলিম সম্প্রদায় এই ঈদ উদযাপনে মেতে উঠবেন। আবারও করোনা মহামারির চোখ রাঙানো এবং দেশের কোনো কোনো অঞ্চলে বন্যার কারণে সৃষ্ট প্রতিকূল পরিবেশ বিরাজ করলেও ঈদের আনন্দে তা খুব বাদ সাধতে পারেনি। ত্যাগের মহিমায় উজ্জীবিত হয়ে কোরবানির ঈদ হিসাবে খ্যাত দিনটি উদযাপনের প্রস্তুতি তাই চারিদিকে। আরবি জিলহজ মাসের চাঁদ দেখার ভিত্তিতে ১০ দিন আগে থেকেই ঈদুল আজহার দিন নির্ধারিত থাকে। এ ১০ দিন নানা রকম পুণ্যকর্মের মধ্য দিয়ে কাটায় মুসলমানরা। মহান আল্লাহর অনুগ্রহ লাভের আশায় ঈদের জামাত শেষে ধর্মপ্রাণ মুসল্লিরা সামর্থ্য অনুযায়ী পশু কুরবানি করবেন।ঈদুল আযহার নামাজ ও পশু কোরবানির সব প্রস্তুতি শেষ হয়েছে। কোরবানির পশু কেনা, তার যত্ন-পরিচর্যাতেই ঈদের মূল প্রস্তুতি ও আনন্দ। এরই মধ্যে সারাদেশে জমে উঠেছে কোরবানির পশুর হাট। এখন সবাই ব্যস্ত কোরবানির পশু জবাই করার যাবতীয় প্রস্তুতি শেষ করতে। সকালে ঈদের নামাজ শেষে মুসল্লিদের অনেকেই যাবেন কবরস্থানে। চিরবিদায় নেয়া স্বজনদের কবরের পাশে দাঁড়িয়ে অশ্রুসজল চোখে এই আনন্দের দিনে তাদের রুহের মাগফিরাত কামনা করে আল্লাহর দরবারে আকুতি জানাবেন।এরপরই পশু কোরবানির মধ্য দিয়ে রোববার শুরু হবে ঈদ উদযাপন। মহান আল্লাহর প্রতি প্রিয় বান্দা হজরত ইব্রাহিম ও তাঁর পুত্র হজরত ইসমাঈলের সীমাহীন ভক্তি, সর্বোচ্চ ত্যাগের সদিচ্ছা এবং গভীরতম আত্মসমর্পণে পরম করুণাময় সন্তুষ্ট হন এবং তিনি ইব্রাহিমকে আত্মত্যাগ ও ভালোবাসার নিদর্শনস্বরূপ পশু কুরবানি করার নির্দেশ দেন।এ ঘটনার পর থেকে মুসলমানরা তাদের সামর্থ্য অনুযায়ী ত্যাগ ও আত্মোৎসর্গের প্রতীক হিসাবে পশু কোরবানি দিয়ে আসছেন। প্রতি বছর মুসলমানদের বৃহত্তম ধর্মীয় অনুষ্ঠান পবিত্র হজের পরই দেওয়া হয় কোরবানি। পাঁচ দিন ধরে চলে হজের আনুষ্ঠানিকতা।বরাবরের মতো এবারও পরিবারসমেত ঈদ আনন্দ উপভোগ করতে গ্রামে ফিরছে রাজধানীর বহু মানুষ। গত কয়েক দিন ধরেই বাস, ট্রেন, লঞ্চে লাখো মানুষ ঢাকা ছাড়ছে। এরই মধ্যে রাজধানী ঢাকা প্রায় ফাঁকা হয়ে এসেছে। ধারণা করা হচ্ছে প্রায় ৭৫ লাখ মানুষ রাজধানী ছাড়বেন।কোরবানির ঈদের আগে পশু কেনা, তার পরিচর্যা করার মধ্য দিয়ে যে আনন্দঘন পরিবেশের সৃষ্টি হয়, শহুরে জনপদে এবারও তা দেখা যাচ্ছে। আর গ্রামের অনেক গেরস্ত অবশ্য যত্নে লালন করা নিজের প্রিয় কোরবানির পশুটিকে শেষ সময়ে ভালোমতো খাইয়ে-দাইয়ে আরেকটু প্রস্তুত করছে।পশু কোরবানির পরই সেটি তিন ভাগ করে দুই ভাগই বিলিয়ে দেয়া শুরু হয়। এক ভাগ নিকট আত্মীয়-স্বজন আর এক ভাগ গরিব মানুনদের বিলিয়ে দেয়ার রীতিই অনুসরণ করে থাকেন এই দেশের মুসল্লিরা। বাসা বাড়ির সামনে মাংস সংগ্রহের জন্য ভিড়ও করেন দরিদ্ররা। দেশে আবারও করোনার প্রকোপ বাড়তে শুরু করায় কর্তৃপক্ষ সতর্ক থাকার পরামর্শ দিয়েছে। চলমান লোড শেডিং আর করোনা পরিস্থিতিকে সামনে রেখে বৃহস্পতিবার আট দফা নির্দেশনা দিয়েছে ধর্ম বিষয়ক মন্ত্রণালয়।করোনার সংক্রমণ রোধে মসজিদ ও ঈদগাহের অজুখানায় সাবান বা হ্যান্ড স্যানিটাইজার রাখার নির্দেশ দেয়া হয়েছে। ঈদের নামাজে কাতারে দাঁড়ানোর ক্ষেত্রে সামাজিক দূরত্ব ও স্বাস্থ্যবিধি মেনে চলতে বলা হয়েছে। এক কাতার অন্তর কাতার করতে হবে। সেই সঙ্গে বিদ্যুৎ সাশ্রয়ের জন্য কোনো ধরনের আলোকসজ্জা করতে নিষেধ করা হয়েছে। পশু কোরবানির ক্ষেত্রে মৎস্য ও প্রাণিসম্পদ মন্ত্রণালয়ের নির্দেশনা যথাযথভাবে অনুসরণেরও তাগিদ দেয়া হয়েছে। দ্রুততম সময়ের মধ্যে কোরবানির বর্জ্য অপসারণ করতে বলেছে সরকার। ঠিক ঈদের আগেই দেশের উত্তর-পূর্বাঞ্চলীয় ৯ জেলায় বন্যায় প্রায় ৭২ লাখ মানুষ মারাত্মকভাবে ক্ষতিগ্রস্ত হয়েছে। বন্যাদুর্গত অনেক এলাকা এখনো বিচ্ছিন্ন হয়ে আছে। আশ্রয়কেন্দ্র থেকে ফেরা মানুষগুলো এখন বন্যায় ভেসে যাওয়া মাথা গোঁজার ঠাঁই মেরামত করতে ব্যস্ত সময় কাটাচ্ছে।তাই ঈদের দিন এসব মানুষের পাশে দাঁড়ানোর আহবান এসেছে বিভিন্ন মহল থেকে। পরিস্থিতি যত প্রতিকূলই থাকুক না কেন তাদের সঙ্গে ঈদের আনন্দ ভাগাভাগি করে নেয়ার ডাক দিয়েছেন অনেকে। ঈদ আনন্দের উৎসব করতে গিয়ে মানুষ যেন তাদের কথা ভুলে যায়। দেশের সর্ববৃহৎ ঈদ জামাত অনুষ্ঠিত হবে কিশোরগঞ্জের শোলাকিয়া ঈদগাহ ময়দানে। রাজধানীর জাতীয় ঈদগাহ ময়দানে সকাল ৮টায় প্রধান ঈদ জামাত অনুষ্ঠিত হবে। এতে ইমামতি করবেন জাতীয় মসজিদ বায়তুল মোকাররমে খতিব মুফতি রুহুল আমিন।কোরবানি পশুর রক্ত বা বর্জ্য দিয়ে যাতে পরিবেশ দুর্গন্ধময় না হয় সেজন্য সব ধরনের ব্যবস্থা নিয়েছে ঢাকার দুই সিটি কর্পোরেশনসহ দেশের সব স্থানীয় সরকার প্রতিষ্ঠান। ঈদুল আজহার পূর্ববর্তী জুমার খুৎবায় এ বিষয়ে মুসলিমদের সচেতন করতেও নির্দেশনা দেয়া হয়েছে।জিলহজ মাসের ১০ তারিখে ঈদুল আযহা উদযাপিত হলেও পরের দুই দিনও পশু কোরবানি করার বিধান রয়েছে। সামর্থবান মুসলমানদের জন্য কোরবানি ফরজ হলেও ঈদের আনন্দ থেকে দরিদ্র দুঃস্থরাও বঞ্চিত হবেন না। কোরবানির পশুর চামড়া বিক্রির সমুদয় অর্থ এবং কোরবানি দেয়া পশুর মাংসের তিন ভাগের এক ভাগ তাদের মধ্যে বণ্টন করে দেয়া হবে।
tags:ঈদুল আযহা, কোরবানির ঈদ


25462
একদিনেই ঢাকা ছেড়েছেন ৩৫ লাখ সিম ব্যবহারকারী
জাতীয়
2022-07-09T21:47:55+06:00
ঈদুল আজহার ছুটিতে ইতোমধ্যে ৩৫ লাখ ৩০ হাজার ৭৩২ সিম ব্যবহারকারী রাজধানী ছেড়েছেন বলে জানিয়েছেন ডাক ও টেলিযোগাযোগ মন্ত্রী মোস্তাফা জব্বার। শনিবার এক ফেসবুক পোস্টে তিনি জানান, শুক্রবার (৮ জুলাই) এসব মানুষ ঢাকা ছেড়েছেন। মন্ত্রী জানান, এদিন ঢাকা ছেড়ে যাওয়া সিম ব্যবহারকারীদের মধ্যে গ্রামীণফোনের সিম নিয়ে ১৫ লাখ ৮৩ হাজার ৩৩২, রবির ৯ লাখ ৭৫ হাজার ৬১৩, বাংলালিংকের আট লাখ ৪৯ হাজার ৪৬০ ও টেলিটকের এক লাখ ২২ হাজার ৩২৭ মানুষ ঢাকার বাইরে গেছে।উল্লেখ্য, একজন ব্যক্তি একাধিক সিম ব্যবহার করতে পারেন। এছাড়া ঈদের ছুটিতে ঢাকা ছেড়ে যাওয়া পরিবারগুলোর সঙ্গে শিশু ও এমন ব্যক্তিও রয়েছেন যাদের নামে সিম নিবন্ধন করা নেই। ফলে, এই তথ্য থেকে ঢাকা ছেড়ে যাওয়া মানুষের প্রকৃত সংখ্যা নিরূপণ করা সম্ভব নয়।একাত্তর/জো 
tags:ডাক ও টেলিযোগাযোগ মন্ত্রী, ঈদুল আজহার ছুটি, সিম ব্যবহারকারী, মোস্তাফা জব্বার।


25463
বাইক দুর্ঘটনায় সাংবাদিক নিহত, আহত আরও দুই
দেশযোগ
2022-07-09T22:15:29+06:00
বগুড়ায় সোনাতলায় মোটরসাইকেল ও ইজিবাইকের মুখোমুখি সংঘর্ষে সাংবাদিক কাজী হাবিবুর রহমান নিহত হয়েছেন। এসময় তার সাথে থাকা অপর দুই সংবাদিক গুরুতর আহত হয়ে সোনাতলা উপজেলা স্বাস্থ্য কমপ্লেক্সে চিকিৎসাধীন রয়েছেন।শনিবার (৯ জুলাই) বেলা আনুমানিক পাঁচটার দিকে উপজেলার সদর ইউনিয়নের রানীরপাড়া নামক স্থানে এই দুর্ঘটনা ঘটে। জানা গেছে, নিহত সাংবাদিক কাজী হাবিবুর রহমান বগুড়া থেকে প্রকাশিত দৈনিক মুক্তবার্তা পত্রিকায় কাজ করতেন। আহত অন্য দুই সাংবাদিক আব্দুর রাজ্জাক আমার সংবাদ পত্রিকায় ও ফয়সাল আহমেদ যায়যায়দিন পত্রিকায় উপজেলা প্রতিনিধি। স্থানীয়রা জানায়, মোটরসাইকেল যোগে তারা ভেলুরপাড়া থেকে সোনাতলা যাচ্ছিলেন। এসময় অপরদিক থেকে আসা মিষ্টি বহনকারী একটি ইজিবাইকের সাথে তাদের মোটরসাইকেলের সংঘর্ষের ঘটনা ঘটে। গুরুতর আহত অবস্থায় স্থানীয়রা তাদের দ্রুত উদ্ধার করে সোনাতলা স্বাস্থ্য কমপ্লেক্সে নিলে কর্তব্যরত চিকিৎসক কাজী হাবিবুর রহমানকে মৃত ঘোষনা করেন কর্তব্যরত চিকিৎসক। আহত অন্য দুই সাংবাদিকের মধ্যে রাজ্জাকের পায়ের একটি রগ ছিড়ে গেছে এবং ফয়সাল আহমেদের পায়ে জখম হয়েছে।জানা গেছে, নিহত কাজী হাবিবুর রহমান কাবিলপুর গ্রামের বাসিন্দা ও সোনাতলা সদর ইউনিয়নের নিকাহ রেজিষ্টার।সোনাতলা থানার ভারপ্রাপ্ত কর্মকর্তা (ওসি) মো. জালাল উদ্দীন জানান, দুর্ঘটনার খবর পেয়ে পুলিশ ঘটনাস্থল থেকে ইজিবাইকটি জব্দ করেছে। পরিবারের পক্ষ থেকে অভিযোগ দিলে আইনি পদক্ষেপ নেয়া হবে।একাত্তর/জো 
tags:মুখোমুখি সংঘর্ষ, মোটরসাইকেল, ইজিবাইক, সাংবাদিক নিহত, সোনাতলা, রানীরপাড়া


25464
দুই বছর পর জাতীয় ঈদগাহে ঈদুল আজহার জামাত
জাতীয়
2022-07-10T10:25:28+06:00
ত্যাগের আহ্বান আর উৎসবের আমেজ নিয়ে শুরু হয়েছে ঈদুল আজহা। ঈদগাহ আর মসজিদে মসজিদে ঈদুল আজহার নামাজে অংশ নিয়েছেন সকল শ্রেণি, পেশা আর বয়সের লাখো মুসলমান।রোববার (১০ জুলাই) সকাল ৮টায় জাতীয় ঈদগাহ ময়দানে এবারের কোরবানির ঈদের প্রধান জামাত হয়। সেখানে ইমামতি করেন বায়তুল মোকাররম জাতীয় মসজিদের খতিব মুফতি রুহুল আমিন।নামাজ শেষে মোনাজাতে করোনাভাইরাসের মহামারীসহ সকল প্রাকৃতিক দুর্যোগ থেকে মুক্তি চেয়ে দেশ ও জাতির কল্যাণ কামনায় দোয়া করা হয়। ‘বালা মুসিবত’ থেকে সুরক্ষা চাওয়া হয় আল্লাহর কাছে।সারা বিশ্বের মুসলিমদের শান্তি কামনার পাশাপাশি জাতির পিতা বঙ্গবন্ধু শেখ মুজিবুর রহমান ও তার পরিবারের শহীদ সদস্য, জাতীয় চার নেতা, মুক্তিযুদ্ধে শহীদ বীর মুক্তিযোদ্ধাদের কথা স্মরণ করে তাদের জন্যও আল্লাহর কাছে দোয়া চাওয়া হয়।দেশের উন্নয়ন ও অগ্রযাত্রা কামনা করে মোনাজাতে প্রধানমন্ত্রী শেখ হাসিনা ও তার পরিবারের সদস্যদের সুস্থতা ও দীর্ঘায়ু কামনা করা হয়।দুই বছর পর কোরবানির ঈদের প্রধান জামাত এবার ফিরেছে জাতীয় ঈদগাহে; কোভিড সংক্রমণ নতুন করে বাড়তে থাকায় সবাইকে মানতে হয়েছে কিছু বিধিনিষেধ। ঈদ জামাতে মাস্ক পরার বাধ্যবাধকতা ছিল। স্বাস্থ্যবিধি মেনে, সামাজিক দূরত্ব বজায় রেখে জামাতে দাঁড়াতে বলা হয়েছিল।মন্ত্রিসভার সদস্য, সংসদ সদস্য, রাজনীতিবিদ, কূটনীতিক, আইনজীবীসহ বিভিন্ন শ্রেণি-পেশার মানুষ  জাতীয় ঈদগাহ ময়দানে ঈদুল আজহার প্রধান জামাতে অংশ নেন।বায়তুল মোকাররম জাতীয় মসজিদে রোববার সকালে কোরবানির ঈদের প্রথম জামাত। ছবি: মাহমুদ জামান অভিবায়তুল মোকাররম জাতীয় মসজিদে রোববার সকালে কোরবানির ঈদের প্রথম জামাত। ছবি: মাহমুদ জামান অভিমহামারীর কারণে গত দুই বছর চারটি ঈদে ঈদগাহ ছিল আয়োজনশূন্য। কোভিডবিধির কড়াকড়িতে ঈদ জামাত সীমিত ছিল চার দেয়ালের ভেতর, কোলাকুলিতেও ছিল মানা।সংক্রমণ কমে আসায় এবার রোজার ঈদে উৎসবের পুরনো মেজাজ ফেরে, মে মাসে রোজার ঈদের প্রধান জামাত জাতীয় ঈদগাহেই হয়। তার ধারাবাহিকতায় কোরবানির ঈদের প্রধান জামাতও সেখানেই হল। এবার একসঙ্গে প্রায় ৩৫ হাজার মানুষের নামাজ পড়ার ব্যবস্থা করেছিল ঢাকা দক্ষিণ সিটি করপোরেশন।প্রধান ঈদ জামাত ঘিরে নিরাপত্তার বন্দোবস্তুও ছিল।আইন-শৃঙ্খলা বাহিনীর সদস্যদের সরব উপস্থিতি দেখা গেছে ঈদগাহ এলাকায়।প্রতিবছরের মত এবারও ঈদুল আজহার দিনে পাঁচটি জামাত হবে ঢাকায় বায়তুল মোকাররম জাতীয় মসজিদে। সকাল ৭টায় সেখানে প্রথম জামাতে ইমামতি করেন বায়তুল মোকাররমের জ্যেষ্ঠ পেশ ইমাম হাফেজ মুফতি মাওলানা মিজানুর রহমান।আষাঢ়ের শেষ সময়ে এবারের কোরবানি ঈদের দিন ভারি বর্ষণের শঙ্কা নেই বলে আগেই জানিয়েছিল আবহাওয়া অধিদপ্তর; তবে দিনের যে কোনো সময় বিক্ষিপ্ত হালকা বৃষ্টি হওয়ার আভাস রয়েছে।ঈদের সকালে ঢাকার আকাশে ছিল হালকা রোদ। তাই মুসলমানদের ঈদের নামাজে বৃষ্টির বিড়ম্বনা পোহাতে হয়নি।ঈদ জামাত শেষে সবাই ব্যস্ত হয়ে পড়েন পশু কোরবানির তোড়জোড়ে। এবার ঢাকায় সিটি করপোরেশনের পক্ষ থেকে পশু জবাই করার জন্য আলাদা স্থান বেঁধে দেওয়া হয়নি। বরাবরের মতই নগরজুড়ে রাস্তা ও অলিগলিতে পশু জবাইয়ের দৃশ্য দেখা গেছে। বায়তুল মোকাররম জাতীয় মসজিদে রোববার সকালে কোরবানির ঈদের নামাজ শেষে কোলাকুলি। ছবি: মাহমুদ জামান অভিবায়তুল মোকাররম জাতীয় মসজিদে রোববার সকালে কোরবানির ঈদের নামাজ শেষে কোলাকুলি। ছবি: মাহমুদ জামান অভিমুসলমান সংখ্যাগরিষ্ঠ বাংলাদেশে ঈদ জাতীয় উৎসবে রূপ নেয়। ঈদে তিন দিন সরকারি ছুটি থাকে। জুন মাসের বন্যায় দারুণভাবে ক্ষতিগ্রস্ত সিলেট, সুনামগঞ্জ, নেত্রকোণার বহু পরিবারে এবার সেই উৎসবে কষ্টও মিশে থাকবে।কেবল বন্যা দুর্গতরা নন, মহামারীর দুই বছরের ধাক্কা, ইউক্রেইন যুদ্ধের জেরে মূল্যস্ফীতি, জ্বালানি সংকট মিলিয়ে উৎসবের ঈদে স্বস্তি পাবেন না আরও অনেকে।বিদ্যুৎ সংকটের কারণে এবার সব ধরনের আলোকসজ্জায় নিষেধ করা হয়েছে। আরও অনেক ক্ষেত্রেই কৃচ্ছ্রের পথে হাঁটতে হচ্ছে সরকারকে। মানুষকে ব্যয় কমানোর, সঞ্চয় বাড়ানোর পরামর্শ দেওয়া হচ্ছে। ঈদ উপলক্ষে দেওয়া বাণীতে নিম্ন আয়ের মানুষের পাশে দাঁড়াতে সমাজের বিত্তবানদের প্রতি আহ্বান জানিয়েছেন রাষ্ট্রপতি মো. আবদুল হামিদ।দেশবাসীকে ঈদের শুভেচ্ছা জানিয়ে তিনি বলেন, “কোরবানি আমাদের মাঝে আত্মদান ও আত্মত্যাগের মানসিকতা সঞ্চারিত করে, আত্মীয়স্বজন ও পাড়া-প্রতিবেশীর সঙ্গে সুখ-দুঃখ ভাগাভাগি করে নেওয়ার মনোভাব ও সহিষ্ণুতার শিক্ষা দেয়।বিগত দুটি বছর বাংলাদেশসহ গোটা বিশ্ব করোনা মহামারীর বিভীষিকার মধ্যেই ঈদুল-আজহা উদযাপন করেছে। বর্তমানে করোনাভাইরাসের সংক্রমণ অনেকটা নিয়ন্ত্রণে আসলেও ভবিষ্যৎ সংক্রমণ বৃদ্ধি রোধে যথাযথ সাবধানতা অবলম্বনের প্রয়োজনীয়তা রয়েছে।”রাষ্ট্রপতির ঈদের বাণীতে এসেছে বর্তমান বিশ্ব বাস্তবতার কথাও। তিনি বলেছেন, “করোনা মহামারী ও বিশ্বের বিভিন্ন স্থানে যুদ্ধ-সংঘাতের কারণে বিশ্বব্যাপী মূল্যস্ফীতি ঊর্ধ্বমুখী। এ প্রেক্ষাপটে বিশ্বব্যাপী নিম্নআয়ের মানুষ নানা সীমাবদ্ধতার মাঝে দিনাতিপাত করছে। তারাও যাতে ঈদের আনন্দ হতে বঞ্চিত না হয় এবং ঈদোৎসবে শামিল হতে পারে, সেলক্ষ্যে আমি দেশের বিত্তবান ও সচ্ছল ব্যক্তিবর্গকে এগিয়ে আসার আহ্বান জানাচ্ছি। ত্যাগের শিক্ষা আমাদের ব্যক্তি জীবনে প্রতিফলিত হলেই সমাজে প্রতিষ্ঠিত হবে শান্তি ও সৌহার্দ্য।”ঈদ উপলক্ষে দেওয়া বাণীতে প্রধানমন্ত্রী শেখ হাসিনা বলেছেন, “করোনাভাইরাস আবার মাথাচাড়া ‍দিয়ে উঠেছে। আল্লাহ বিপদে মানুষের ধৈর্য পরীক্ষা করেন। এ সময় সকলকে অসীম ধৈর্য নিয়ে সহনশীল ও সহানুভূতিশীল মনে একে অপরকে সাহায্য করে যেতে হবে।“পাশাপাশি আমি এই মহামারীতে সকলকে স্বাস্থ্যবিধি মেনে নির্ধারিত স্থানে পশু কোরবানি করার অনুরোধ জানাই। আমরা যেন ঘরে পরিবার-পরিজন নিয়ে ঈদের আনন্দ উপভোগ করি এবং আল্লাহ তায়ালার দরবারে বিশেষ দোয়া করি যেন এই সংক্রমণ থেকে সবাই দ্রুত মুক্তি পাই।”শেখ হাসিনা বলেন, “আসুন, আমরা সকলে পবিত্র ইদুল-আজহার মর্মবাণী অন্তরে ধারণ করে নিজ নিজ অবস্থান থেকে জনকল্যাণমুখী কাজে অংশ নিয়ে বৈষম্যহীন, সুখী, সমৃদ্ধ ও শান্তিপূর্ণ বাংলাদেশ গড়ে তুলি। আমি প্রত্যাশা করি, প্রতিবারের মতো এবারও ঈদ ধনী-গরিব নির্বিশেষে সকলের জীবনে সুখ ও আনন্দের বার্তা বয়ে আনবে।”একাত্তর/এসএ
tags:প্রধান সংবাদ, ঈদ, জামাত, ঈদগাহ


25465
পশু কোরবানির মধ্যে দিয়ে শুরু হলো ঈদুল আজহা উদযাপন
অন্যান্য
2022-07-10T10:34:32+06:00
ঈদের সকালে রাজধানীতে বাধা হয়নি বৃষ্টি, নামাজ শেষে গরু-ছাগল জবাই, আর রান্না-খাওয়ায় উৎসবের আমেজে ঈদুল আজহা উদযাপন করছেন সারা দেশের মুসলমানরা।রাজধানীতে ঈদের প্রধান জামাত হয় বুধবার সকাল ৮টায় জাতীয় ঈদগাহ ময়দানে অনুষ্ঠিত হয়। মন্ত্রিসভার সদস্য আর বিচারপতিসহ সর্বস্তরের মানুষ সেখানে ঈদের নামাজের পর দেশবাসীর কল্যাণ কামনায় মোনাজাতে হাত তোলেন। পাড়া-মহল্লার বেশিরভাগ মসজিদে ঈদের নামজ হয় সকাল ৭টায়।আষাঢ়ের শেষ সময়ে এবারের কোরবানি ঈদের দিন ঢাকায় ভারি বর্ষণের শঙ্কা নেই বলে আগেই জানিয়েছিল আবহাওয়া অধিদপ্তর; তবে দিনের যে কোনো সময় বিক্ষিপ্ত হালকা বৃষ্টির আভাস রয়েছে।ঈদের সকালে ঢাকার আকাশে ছিল রোদের হাসি। নামাজ শেষে সবাই ব্যস্ত হয়ে পড়েন পশু কোরবানির তোড়জোড়ে।পরিবেশ দূষণ এড়াতে ঢাকার দুই সিটি করপোরেশন আগে পশু জবাইয়ের স্থান নির্ধারণ করে দিলেও এবার সে ব্যবস্থা রাখা হয়নি। বরাবরের মতই নগরজুড়ে রাস্তা ও অলিগলিতে পশু জবাইয়ের দৃশ্য দেখা গেছে।দুই সিটি করপোরেশনের ধারণা, এবার ঈদে ঢাকায় ১২ লাখের বেশি পশু জবাই হবে। জবাই করা পশু এবং কোরবানির হাট মিলিয়ে বর্জ্য তৈরি হবে ২২ হাজার মেট্রিক টনের মত।কোরবানির পর বর্জ্য সিটি করপোরেশন থেকে সরবরাহ করা ব্যাগে ভরে বাড়ির সামনে রেখে দিতে অনুরোধ করা হয়েছে। সেখান থেকে করপোরেশনের কর্মীরা এসব ব্যাগ সরিয়ে নেবেন।কোরবানির পশু জবাইয়ের স্থান পরিচ্ছন্ন করতে ব্লিচিং পাউডার, স্যাভলন ব্যবহার করবেন সিটি করপোরেশনের কর্মীরা।সকালের ভাগে বৃষ্টি না হওয়ায় পশু কোরবানি ও মাংস প্রস্তুতের কাজে বিড়ম্বনায় পড়তে হচ্ছে না, তবে বিকালের ভাগে বৃষ্টি হলে কোরবানির পশু বর্জ্য অপসারণের কাজ অনেক সহজ হয়ে যাবে।ঢাকা উত্তর সিটি করপোরেশন কোরবানির বর্জ্য ১২ ঘণ্টার মধ্যে অপসারণের ঘোষণা দিয়েছে। আর দক্ষিণ সিটি বলছে, ডিএসসিসি এলাকায় কোরবানির বর্জ্য অপসারণ করতে সময় লাগবে ২৪ ঘণ্টা।কোরবানির বর্জ্য ব্যবস্থাপনায় উত্তর সিটির নগরভবনে একটি কেন্দ্রীয় নিয়ন্ত্রণ কক্ষ খোলা হয়েছে। সেখানকার তিনটি নম্বর হচ্ছে: ১৬১০৬, ০২-৫৫৫০৫২০৮৪ ও ০৯৬০-২২২২৩৩৩।আর বর্জ্য অপসারণ নিয়ে কোনো অভিযোগ থাকলে দক্ষিণ সিটির নিয়ন্ত্রণ কক্ষে ফোন (০২২২৩৩৮৬০১৪ ও ০১৭০৯৯০০৮৮৮) করতে অনুরোধ জানিয়েছে কর্তৃপক্ষ।একাত্তর/এসএ
tags:রাজধানী, ঈদ, পশু, জবাই


25466
শ্রীলঙ্কায় প্রধানমন্ত্রীর বাড়িতে বিক্ষোভকারীদের আগুন
বিশ্বযোগ
2022-07-10T11:06:09+06:00
ক্ষোভে উত্তাল শ্রীলঙ্কায় প্রেসিডেন্ট গোটাবায়া রাজাপাকসের বাসভবনে ঢুকে পড়ার কয়েক ঘণ্টা পর প্রধানমন্ত্রী রনিল বিক্রমাসিংহের ব্যক্তিগত বাসভবনে আগুন দিয়েছে বিক্ষোভকারীরা।প্রধানমন্ত্রীর দপ্তরের বরাত দিয়ে সিএনএন  জানিয়েছে, বিক্ষোভকারীরা শনিবার রাতে কলম্বোতে বিক্রমাসিংহের ব্যক্তিগত বাসভবনে ঢুকে পড়ে এবং আগুন লাগিয়ে দেয়। বিক্রমাসিংহে সে সময় ওই বাড়িতে ছিলেন না। তাকে আগেই একটি নিরাপদ স্থানে সরিয়ে নেওয়া হয়েছিল বলে তার দপ্তর থেকে জানানো হয়েছে।সোশাল মিডিয়ায় আসা ভিডিওতে দেখা যায়, কলম্বোর ওই বাড়ির ওপরে রাতের আকাশ আলোকিত হয়ে আছে। বিপুল সংখ্যক মানুষ ভিড় করে আছে বাইরে। এর আগে শনিবার বিকালের দিকে প্রধানমন্ত্রী বিক্রমাসিংহে তার দলের নেতাদের বলেছিলেন, দেশের ভালোর জন্য সর্বদলীয় সরকার গঠনের পথ প্রশস্ত করতে তিনি পদত্যাগেও রাজি।বিরোধী দলের পক্ষ থেকে নাগরিকদের নিরাপত্তা নিশ্চিত করতে যে পরিকল্পনার প্রস্তাব দেয়া হয়েছে প্রধানমন্ত্রী বিক্রমাসিংহের তাতেও সম্মতি দিয়েছেন বলেও বিবিসি জানিয়েছিল।স্বাধীনতার পর সবচেয়ে ভয়াবহ অর্থনৈতিক সংকটে বিপর্যস্ত শ্রীলঙ্কা। প্রধানমন্ত্রী নিজে মুখে বলেছেন তার দেশ ‘দেউলিয়া হয়ে গেছে’।দেশটিতে খাদ্য, জ্বালানি ও ওষুধের যে তীব্র ঘাটতি তার জন্য গোটাবায়া এবং তার ভাই সাবেক প্রধানমন্ত্রী মাহিন্দা রাজাপাকসে সরকারের অব্যবস্থাপনাকেই বেশিরভাগ মানুষ দায়ী মনে করেন।বিক্ষোভের মুখে গত মে মাসে মাহিন্দা পদত্যাগ করেন। গোটাবায়া পদত্যাগ করতে রাজি নন। প্রেসিডেন্টের পদত্যাগের দাবিতে বিক্ষোভকারীরা আন্দোলন চালিয়ে যাচ্ছিলেন। এরমধ্যেই শনিবার প্রেসিডেন্টের পদত্যাগের দাবিতে কলম্বোয় গণবিক্ষোভের ডাক দেওয়া হয়।গণবিক্ষোভ ঠেকাতে পুলিশ শুক্রবার রাতে রাজধানীতে কারফিউ জারি করলেও বিক্ষোভকারীদের স্রোত ঠেকাতে পারেনি। বিক্ষোভে অংশ নিতে দ্বীপদেশটির বিভিন্ন অংশ থেকে মানুষ গাড়ি, ভ্যান, বাসে করে রাজধানীতে ছুটে এসেছেন।পরে বিরোধী দল ও মানবাধিকার গোষ্ঠীগুলোর চাপে শনিবার সকালে পুলিশ ওই কারফিউ তুলে নেয়।শনিবার স্থানীয় সময় দুপুরের দিকে বিক্ষোভকারীরা কলম্বো ফোর্টের চাথাম স্ট্রিটের সড়কে থাকা পুলিশ ব্যারিকেড টপকে প্রেসিডেন্টের বাসভবনে ঢুকে পড়ে বলে স্থানীয় গণমাধ্যমগুলো খবর প্রকাশ করে।বিক্ষোভকারীদের সরিয়ে দিতে পুলিশ জলকামান ও গুলি ছুড়েও তাদের দমাতে পারেনি। হাজারো জনতা প্রেসিডেন্টের বাসভবনে ঢুকে পড়েন।অবশ্য বিক্ষোভ শুরুর আগেই বাসভবন থেকে গোটাবায়াকে সরিয়ে নেওয়া হয়। তিনি এখন ঠিক কোথায় আছেন তা স্পষ্ট নয়।নাম প্রকাশে অনিচ্ছুক এক প্রতিরক্ষা কর্মকর্তা সাংবাদিকদের বলেছেন, ‘‘প্রেসিডেন্টকে নিরাপদে সরিয়ে নেওয়া হয়েছে। তিনি এখনো দেশের প্রেসিডেন্ট, তাই সেনাবাহিনী তার সুরক্ষা দেবে।”প্রেসিডেন্টের বাসভবনে তাণ্ডব চালানোর পর বিক্ষোভকারীরা প্রধানমন্ত্রীর বাসভবনে ঢুকে পড়ে।অনলাইনে নানা ভিডিওতে দেখা যায় বিক্ষোভকারীরা প্রধানমন্ত্রীর ভবনের বিছানায় এবং বিভিন্ন আসবাবপত্রের উপর বসে ‘সেলফি’ তুলছেন।শত শত বিক্ষোভকারী ‘আমরা বলছি এখনই যাও’ বলে স্লোগান দিচ্ছেন। ভবনের হলঘরে শ্রীলঙ্কার পতাকা উড়ছে।একাত্তর/এসএ
tags:প্রধান সংবাদ, আগুন, শ্রীলংকা, তীব্র বিক্ষোভ


25467
শোলাকিয়ায় ঈদ জামাত অনুষ্ঠিত
দেশযোগ
2022-07-10T11:14:26+06:00
কিশোরগঞ্জের ঐতিহাসিক শোলাকিয়া ঈদগাহ ময়দানে ঈদের জামাত অনুষ্টিত হয়েছে। ১৯৫তম ঈদের জামাতে আজও হাজার হাজার মুসল্লির উপস্থিতি ছিল।রোববার (১০ জুলাই) সকাল ৯টায় জামাত শুরু হয়। জামাতে ইমামতি করেন শহরের মারকাজ মসজিদের ইমাম মাওলানা হিফজুর রহমান খান।ঈদগাহ ময়দানে জেলা প্রশাসনের ঊর্ধ্বতন কর্মকর্তা, রাজনৈতিক ব্যক্তিসহ বিশিষ্টজনরা ঈদুল আজহার নামাজ আদায় করেন। নামাজ শেষে মুসলিম উম্মার শান্তি ও সমৃদ্ধি কামনা করে মোনাজাত করা হয়।এদিকে জামাতকে ঘিরে নেওয়া হয়েছিল চার স্তরের নিরাপত্তাব্যবস্থা। র‍্যার, পুলিশের পাশাপাশি মুসল্লিদের নিরাপত্তায় ছিল দুই প্লাটুন বিজিবি।এর আগে সকাল থেকে মুসল্লিরা আসতে থাকেন ঈদগাহের দিকে। প্রতিবছর ঈদের জামাতে এখানে লাখো মানুষের ঢল নামে। করোনার প্রভাব বাড়ায় স্বাস্থ্যবিধি মেনে মাঠে প্রবেশ করতে হয়েছে মুসল্লিদের। জায়নামাজ ছাড়া অন্য কিছু নিয়ে প্রবেশেও ছিল নিষেধাজ্ঞা। দূর-দূরান্ত থেকে আসা মুসল্লিদের যাতায়াত-সুবিধার জন্য রয়েছে শোলাকিয়া ঈদ স্পেশাল নামে দুটি ট্রেন, যা চলে ভৈরব-ময়মনসিংহ রুটে।আরও পড়ুন: দুই বছর পর জাতীয় ঈদগাহে ঈদুল আজহার জামাতকিশোরগঞ্জের পুলিশ সুপার মাশরুকুর রহমান খালেদ জানান, ঈদুল আজহার জামাতকে ঘিরে নেওয়া হয়েছে সর্বোচ্চ নিরাপত্তাব্যবস্থা। পুলিশ, র‌্যাব, বিজিবির পাশাপাশি সাদাপোশাকে ছিল আইনশৃঙ্খলা বাহিনী। নিরাপত্তার স্বার্থে মাঠে আর্চওয়ে, ওয়াচ টাওয়ার, ড্রোন ক্যামেরা, ভিডিও ক্যামেরা, মাইনোকোলার, সিসি ক্যামেরাসহ সর্বোচ্চ ব্যবস্থা নেওয়া হয়েছে।একাত্তর/এসি
tags:ঢাকা, ঈদ, কিশোরগঞ্জ, কিশোরগঞ্জ সদর, শোলাকিয়া


25468
পদত্যাগ করতে চান শ্রীলঙ্কার প্রধানমন্ত্রী
বিশ্বযোগ
2022-07-10T11:15:20+06:00
সর্বদলীয় সরকার গঠনের জন্য পদত্যাগের ইচ্ছা প্রকাশ করেছেন শ্রীলঙ্কার প্রধানমন্ত্রী রনিল বিক্রমাসিংহে। শনিবার (৯ জুলাই) কলম্বোতে হাজার হাজার বিক্ষোভকারী প্রেসিডেন্ট গোতাবায়া রাজাপাকসের বাসভবনে ঢুকে পড়ার পর প্রধানমন্ত্রীর দফতরের এক বিবৃতিতে এই তথ্য জানানো হয়েছে।এর আগে, শনিবার সকাল থেকে সারা দেশের হাজার হাজার মানুষ বাস, ট্রাক ও অন্যান্য যানবাহনে করে কলম্বোর বিক্ষোভে যোগ দেন। সেখান থেকে প্রেসিডেন্টের বাসভবনের দিকে যাওয়ার পথে সেনাবাহিনী এবং পুলিশের সদস্যদের সাথে বিক্ষোভকারীদের সংঘর্ষ হয়।সংঘর্ষে তিন ডজনের বেশি পুলিশ, সৈন্য ও বিক্ষোভকারী আহত হয়েছেন। পরে বিক্ষোভকারীরা সব ধরনের প্রতিবন্ধকতা গুঁড়িয়ে প্রেসিডেন্ট গোতাবায়া রাজাপাকসের বাসভবনে ঢুকে পড়েন। ক্ষোভে উত্তাল শ্রীলঙ্কায় প্রেসিডেন্ট গোটাবায়া রাজাপাকসের বাসভবনে ঢুকে পড়ার কয়েক ঘণ্টা পর প্রধানমন্ত্রী রনিল বিক্রমাসিংহের ব্যক্তিগত বাসভবনে আগুন দিয়েছে বিক্ষোভকারীরা।গত সাত দশকে এবারই প্রথম নজিরবিহীন অর্থনৈতিক সংকটের মুখোমুখি হয়েছে দক্ষিণ এশিয়ার এই দ্বীপ রাষ্ট্র। বর্তমানে দেশটিতে বৈদেশিক মুদ্রার রিজার্ভ বলে আর কিছু নেই। ফলে ২ কোটি ২০ লাখ মানুষ অধ্যুষিত শ্রীলঙ্কা খাবার, ওষুধ, জ্বালানির মতো অতি জরুরি আমদানিও করতে পারছে না।রয়টার্স বলছে, শনিবার বিক্ষোভকারীরা অর্থ মন্ত্রণালয় এবং প্রেসিডেন্টের সমুদ্রমুখী কার্যালয়ের সামনে ভারী ধাতব প্রতিবন্ধকতা সরিয়ে অগ্রসর হন।আগে বিক্ষোভের ডাক দেওয়ায় পূর্ব সতর্কতা হিসেবে প্রেসিডেন্ট গোতাবায়া রাজাপাকসে শুক্রবার রাতেই বাসভবন ছেড়ে সেনাবাহিনীর সদরদফতরে পালিয়ে যান। তবে বর্তমানে লঙ্কান এই প্রেসিডেন্ট কোথায় আছেন, সেবিষয়ে তাৎক্ষণিকভাবে নিশ্চিত হওয়া যায়নি বলে জানিয়েছে রয়টার্স।উদ্ভূত অস্থিতিশীল পরিস্থিতিতে কী ধরনের পদক্ষেপ নেওয়া দরকার সেই বিষয়ে বিভিন্ন রাজনৈতিক দলের নেতাদের সাথে আলোচনা করেছেন বিক্রমাসিংহে। তার কার্যালয়ের এক বিবৃতিতে বলা হয়েছে, ‘বিক্রমাসিংহে দলীয় নেতাদের বলেছেন যে, তিনি প্রধানমন্ত্রীর পদ থেকে পদত্যাগ এবং সর্বদলীয় সরকার গঠনের পথ তৈরি করতে ইচ্ছুক।’দেশটির সরকারি একটি সূত্র রয়টার্সকে বলেছে, বিক্রমাসিংহেকেও নিরাপদ স্থানে সরিয়ে নেওয়া হয়েছে। এদিকে, কয়েকটি বিরোধী দলের নেতারাও প্রেসিডেন্ট গোতাবায়া রাজাপাকসেকে পদত্যাগের আহ্বান জানিয়েছেন।শ্রীলঙ্কার ফ্রিডম পার্টির নেতা এবং সাবেক প্রেসিডেন্ট মাইথ্রিপালা সিরিসেনা দেশটির সরকারকে সতর্ক করে দিয়ে বলেছেন, ‘প্রেসিডেন্ট এবং প্রধানমন্ত্রীকে অবিলম্বে পদত্যাগ করতে হবে। তা না হলে রাজনৈতিক অস্থিতিশীলতা আরও ভয়াবহ হবে।’ বিক্রমাসিংহের পদত্যাগের প্রস্তাবের আগে এই সতর্কবার্তা দিয়েছেন তিনি।একাত্তর/এসএ
tags:শ্রীলঙ্কা, প্রধানমন্ত্রী, রনিল বিক্রমাসিংহে


25469
দম্পতির ঝগড়া থামাতে গিয়ে বটির কোপে যুবকের মৃত্যু
দেশযোগ
2022-07-10T11:34:53+06:00
ভোলায় ঈদের দিন প্রতিবেশি দম্পতির ঝগড়া থামাতে গিয়ে বটির কোপে এক যুবক নিহত হয়েছেন। রোববার (১০ জুলাই) সকালে ভোলা সদরের আলীনগর ইউনিয়নের সাচিয়া গ্রামে এ ঘটনা ঘটে। পুলিশ ঘাতককে আটক করেছে।নিহত যুবকের নাম নাহিদ (২০)। তিনি ওই এলাকার শাহে আলমের ছেলে। পেশায় নাহিদ কাঠমিস্ত্রি ছিলেন। স্থানীয়রা জানান, প্রতিবেশি রাইহান ও তার স্ত্রীর মধ্যে কথা কাটাকাটির এক পর্যায়ে মারামারি শুরু হয়। পরে রাইহানের স্ত্রী দৌড়ে নাহিদদের বাসার সামনে যায়। তখন নাহিদ এগিয়ে গিয়ে ঝগড়া থামানোর চেষ্টা করেন। এ সময় রাইহানের হাতে থাকা বটির কোপ নাহিদের ঘাড়ে গিয়ে পড়ে। তারা আরও জানান, আহত নাাহিদকে উদ্ধার করে ভোলা সদর হাসপাতালে ভর্তি করা হয়। পরে চিকিৎসক জানায়, অতিরিক্ত রক্তক্ষরণে ঘটনাস্থলেই তার মৃত্যু হয়েছে। আরও পড়ুন: শোলাকিয়ায় ঈদ জামাত অনুষ্ঠিতজেলার অতিরিক্ত পুলিশ সুপার ফরহাদ সর্দার জানান, খবর পেয়ে ভোলা থানা পুলিশ ঘটনাস্থলে গিয়ে  রাইহানকে আটক করেছে। একাত্তর/এসি
tags:নিহত, ভোলা, খুন, বরিশাল, ভোলা সদর


25470
ঈদুল আজহা উপলক্ষে প্রধানমন্ত্রীকে শুভেচ্ছা জানালেন মোদি
জাতীয়
2022-07-10T11:38:40+06:00
পবিত্র ঈদুল আজহা উপলক্ষে বাংলাদেশের জনগণ ও সরকারকে শুভেচ্ছা জানিয়ে প্রধানমন্ত্রী শেখ হাসিনাকে বার্তা পাঠিয়েছেন ভারতের প্রধানমন্ত্রী নরেন্দ্র মোদি।শুভেচ্ছা বার্তায় মোদি বলেন, আমাদের জনগণের উন্নতির সাথে সাথে, এই উৎসব আমাদের ত্যাগ এবং ভাগ করে নেওয়ার গুণাবলীর কথা স্মরণ করিয়ে দেয়। বিশেষ করে আমাদের সমাজের কম ভাগ্যবান জনগণের সাথে, যারা আমার এবং আপনার সরকারের অগ্রাধিকারের তালিকায় রয়েছে।ভারতের প্রধানমন্ত্রী বলেন, এই বিষয়ে ভারত ও বাংলাদেশের মধ্যে চমৎকার সহযোগিতা এবং অংশীদারিত্বকে আরও জোরদার করার জন্য আমাদের ভাগ করা অঙ্গীকার হলো সবচেয়ে গুরুত্বপূর্ণ মাধ্যমগুলির মধ্যে একটি।যার মাধ্যমে আমরা ক্রমবর্ধমান কঠিন এবং চ্যালেঞ্জিং আন্তর্জাতিক পরিবেশ সত্ত্বেও আমাদের নাগরিকদের জন্য অন্তর্ভুক্তিকরণ প্রবৃদ্ধি চালিয়ে যেতে পারি।শেখ হাসিনার আসন্ন ভারত সফরে দিল্লির বৈঠকে এসব বিষয় ছাড়াও অন্যান্য বিষয় নিয়ে আলোচনার জন্য মোদির অপেক্ষার কথাও জানানো হয় শুভেচ্ছা বার্তায়।একাত্তর/এসএ
tags:শুভেচ্ছা, মোদি, হাসিনা


25471
সঙ্কট মুক্তির প্রার্থনায় সারাদেশে ঈদুল আযহা উদযাপিত
জাতীয়
2022-07-10T12:03:33+06:00
ধর্মীয় ভাবগাম্ভীর্য আর ত্যাগের মহিমায় উদযাপিত হচ্ছে পবিত্র ঈদ-উল-আযহা। রোববার (১০ ‍জুলাই) ঈদগাহ আর মসজিদে মসজিদে ঈদের নামাজে অংশ নিয়েছেন সকল শ্রেণি, পেশা আর বয়সের লাখো মুসলমান। নামাজ শেষে মোনাজাতে করোনাভাইরাসের মহামারীসহ সকল প্রাকৃতিক দুর্যোগ থেকে মুক্তি চেয়ে দেশ ও জাতির কল্যাণ কামনায় দোয়া করা হয়। ইতিমধ্যে পশু কোরবানির দিয়েছেন মুসল্লিরা।নড়াইলনড়াইলে ঈদ-উল-আযহার প্রধান ঈদ জামাত সকাল সাতটা অনুষ্ঠিত হয় নড়াইল পৌরসভার কেন্দ্রীয় ঈদগাহ ময়দানে। প্রধান ঈদ জামাতে ইমামতি করেন নড়াইল কেন্দ্রীয় জামে মসজিদের ইমাম মাওলানা ওয়াকিউজ্জামান। জেলা প্রশাসক মোহাম্মদ হাবিবুর রহমান, অতিরিক্ত জেলা প্রশাসক (সার্বিক) মো. ফকরুল হাসান, সরকারি কর্মকর্তা, রাজনীতিবিদ, সাংবাদিক, মুক্তিযোদ্ধা, আইনজীবীসহ সর্বস্তরের মুসল্লিরা ঈদ জামায়াতে অংশ নেন। এছাড়া সকাল সাতটায় পুলিশ লাইনস জামে মসজিদ, সদর থানা জামে মসজিদে সাতটা ১৫ মিনিটে, নড়াইল জমিদারবাড়ী ঈদগাহে সকাল সাড়ে সাতটায়, শাহাবাদ মাজেদিয়া মহিলা মাদ্রাসা ঈদগাহে সকাল সাড়ে ৭ টায় ঈদের জামাত অনুষ্ঠিত হয়েছে। এছাড়া বিভিন্ন মসজিদে কমিটির নির্ধারিত সময়ে ঈদের নামাজ আদায় করেন মুসল্লিরা। নেত্রকোণা নেত্রকোণায় ঈদের নামাজ আদায় করেছেন মুসল্লিরা। করোনা সামাজিক দুরত্ব বজায় রেখে নেত্রাকাণা জেলায় এক হাজার সাতশো ৩০টি মসজিদে ঈদ জামাতে নামাজ আদায় করেন মুসল্লিরা। সকাল সাড়ে আটটায় ঈদের প্রধান ও প্রথম জামাত অনুষ্টিত হয় জেলা শহরের মোক্তারপাড়া কেন্দ্রীয় বড় মসজিদে এবং সকাল সাড়ে ৯ টায় দ্বিতীয় জামাত অনুষ্টিত হয়েছে কেন্দ্রীয় বড় মসজিদ, পুলিশ সাইন্স মসজিদ এবং বিজিবি মসজিদে। এসময় মোক্তারপাড়া কেন্দ্রীয় বড়  মসজিদে জামাতে উপস্থিত ছিলেন স্থানীয় সংসদ সদস্য সমাজ কল্যাণ মন্ত্রণালয়ে প্রতিমন্ত্রী আশরাফ আলী খান খসরু। চাঁদপুর: চাঁদপুরেও শান্তিপূর্ণভাবে ঈদের নামাজ আদায় করেন মুসল্লিরা। রোববার সকালে চাঁদপুর পৌরসভা পৌর ঈদগাহ মাঠে সকাল সাড়ে সাতটায় জেলার প্রধান জামাত অনুষ্ঠিত হয়। নামাজে ইমামতি করেন মুফতি সাজ্জদ হোসেন। এছাড়া, পৌর ঈদগাহ মাঠে নামাজ আদায় করেন চাঁদপুরের জেলা প্রশাসক কামরুল হাসান, চাঁদপুর পৌরসভার মেয়র জিল্লুর রহমান জুয়েল, অতিরিক্ত জেলা প্রশাসক ইমতিয়াজ হোসেন, এসিল্যান্ড হেলাল হোসেন চৌধুরীসহ ধর্মপ্রাণ মুসল্লিরা। সিলেট সিলেট নগরীর প্রধান ঈদুল আযহার জামাত অনুষ্ঠিত হয়েছে শাহী ঈদগাহ মাঠে। রোববার (১০ জুলাই) সকাল আটটায় ঐতিহাসিক শাহী ঈদগাহ ময়দানে নামাজ আদায় করেন সর্বস্তরের মানুষ। এসময় উপস্থিত ছিলেন পররাষ্ট্রমন্ত্রী ও সিলেট-১ আসনের এমপি ড. এ কে আব্দুল মোমেন এবং সিলেট সিটি করপোরেশনের মেয়র আরিফুল হক চৌধুরী। এছাড়াও বিভিন্ন প্রশাসনিক  ঊর্ধ্বতন কর্মকর্তা, রাজনৈতিক নেতৃবৃন্দসহ বিভিন্ন শ্রেণি-পেশা ও বয়সের প্রায় লাখো মুসলমান সেখানে ঈদের নামাজ আদায় করেন। এবার বন্যার কারণে অন্য বছরের তুলনায় শাহী ঈদগায় মুসল্লীর সংখ্যা কিছুটা কম ছিলো। নামাজ শেষে দেশ-জাতির কল্যাণ কামনা ছাড়াও বন্যার ক্ষতি কাটিয়ে ওঠতে বিশেষ মোনাজাতে অংশ নেন মুসল্লিরা। বাগেরহাটবাগেরহাটেও শান্তিপূর্ণভাবে নামাজ আদায় করেন মুসল্লিারা। বাগেরহাট ষাটগম্বুজ মসজিদে প্রধান জামায়াত অনুষ্ঠিত হয়। রোববার সকাল ৭টায় সেখানে প্রথম এবং প্রধান জামায়াত অনুষ্ঠিত হয়। পরে আটটায় দ্বিতীয় এবং সর্বশেষ সাড়ে আটটায় তৃতীয় জামাত অনুষ্ঠিত হয়। এসময় স্বাস্থবিধি মেনেই নামাজ আদায় করেন মুসল্লিরা। বাগেরহাটের জেলা প্রশাসক মোহাম্মদ আজিজুর রহমান জানান, ষাটগম্বুজ মসজিদে শান্তিপূর্ণ পরিবেশে ঈদের নামাজ আদায়ের জন্য সব ধরণের ব্যবস্থা নেওয়া ছিলো। এছাড়াও, জেলার অন্যান্য মসজিদেও মুসল্লিরা শান্তিপূর্ণ পরিবেশে নামাজ আদায় করেছেন।রাঙ্গামাটিরাঙ্গামাটিতে ঈদের প্রধান জামাত অনুষ্ঠিত হয় সকাল ৮টা ও ৯টায় তবলছড়ি কেন্দ্রীয় ঈদগাহ মসজিদে। এছাড়া সকাল পৌনে ৮টায় বনরূপা জামে মসজিদ, সকাল ৮টায় কালেক্টর জামে মসজিদ, সকাল আটটায় রিজার্ভ বাজার জামে মসজিদসহ রাঙ্গামাটির বিভিন্ন মসজিদে নামাজ আদায় করেন মুসল্লিরা। তবলছড়ি কেন্দ্রীয় ঈদগাহ মাঠে ঈদের জামাতে অংশ নেন রাঙ্গামাটি জেলা প্রশাসক মোহাম্মদ মিজানুর রহমান। রাজশাহীরাজশাহীর হযরত শাহ মখদুম কেন্দ্রীয় ঈদগাহ মাঠে সকাল আটটায় ঈদের প্রধান জামাত অনুষ্ঠিত হয়েছে। এতে ইমামতি করেন জামিয়া ইসলামীয়া শাহ মখদুম (রহ.) মাদ্রাসার অধ্যক্ষ মাওলানা মুফতি মোহাম্মদ শাহাদাত আলী। এসময় নামাজে অংশ নেন বিভাগীয় কমিশনার জিএসএম জাফরুল্লাহ, জেলা প্রশাসক আবদুল জলিল, বিভিন্ন রাজনৈতিক দলের নেতাকর্মীরা। এদিকে, উপশহর মারকাজ মসজিদে ঈদের নামাজ আদায় করেন আওয়ামী লীগের সভাপতিমন্ডলীর সদস্য ও সিটি মেয়র এএইচএম খায়রুজ্জামান লিটন। নামাজ শেষে দেশ-জাতির কল্যাণ, সুখ-শান্তি ও সমৃদ্ধি কামনায় দোয়া-মোনাজাত করা হয়। জেলা প্রশাসক আব্দুল জলিল জানিয়েছেন, দুই বছর করোনার অতিমারী কাটিয়ে খোলা মাঠে নামাজে অংশ নিতে পেরে খুশি মুসল্লিরা। এ মাঠে কয়েক হাজার মুসল্লি অংশ নেন।কুমিল্লাকুমিল্লায় পবিত্র ঈদ উল আযহার প্রধান জামাত নগরের কেন্দ্রীয় ঈদগাহে সকাল আটটায় অনুষ্ঠিত হয়।কেন্দ্রীয় ঈদগাহে ঈদের নামাজের  ইমামতি করেন নগরের কান্দিরপাড় জামে মসজিদের ইমাম হাফেজ ক্বারী মাওলানা মোহাম্মদ ইব্রাহিম। নামাজের আগে ঈদ শুভেচ্ছা জানিয়ে বক্তব্য রাখেন- সদর সংসদ সদসম্য হাজী আ.ক.ম বাহা উদ্দিন বাহার এমপি, নবনির্বাচিত সিটিকর্পোরেশনের মেয়র আরফানুল হক রিফাত , জেলা প্রশাসক মো: কামরুল হাসান।এদিকে, কুমিল্লা নগরীর ২৭টি ওয়ার্ডের ঈদগাহসহ ১৫০টি মসজিদের বেশিরভাগ স্থানেই ঈদের জামাত অনুষ্ঠিত হয় সকাল ৮ টায়। জেলার ১৭উপজেলায় প্রায় ৮শতাধিক ঈদগাহসহ মসজিদে বড় ঈদের জামাত অনুষ্ঠিত হয়।ব্রাহ্মণবাড়িয়াব্রাহ্মণবাড়িয়ায় পবিত্র ঈদুল আযহার নামাজ আদায় করেছেন ধর্মপ্রাণ মুসল্লিরা। রোববার সকাল আটটায় শহরের কাজীপাড়া ঈদগাহ ময়দানে ঈদের প্রধান জামাত অনুষ্ঠিত হয়। এতে স্থানীয় সংসদ সদস্য র,আ,ম উবায়দুল মোকতাদির চৌধুরী, জেলা প্রশাসক মো. শাহগীর আলম, ব্রাহ্মণবাড়িয়া প্রেসক্লাবর সভাপতি রিয়াজউদ্দিন জামিসহ বিভিন্ন রাজনৈতিক, সামাজিক সংগঠনের নেতাকর্মীরা অংশ নেন। এছাড়াও সদর হাসপাতাল মসজিদ ও টেংকের পাড় জামে মসজিদে সকাল ৮টায়, শেরপুর মসজিদে সোয়া ৮ টায়, ভাদুঘর শাহী মসজিদে ৯ টায়সহ বিভিন্ন ঈদগাহ মাঠে ও মসজিদে মসজিদে সকাল আটটা থেকে ৯ টার মধ্যে ঈদের জামাত অনুষ্ঠিত হয়েছে। বগুড়াবগুড়ায় সকাল সাড়ে আটটায় সুত্রাপুর কেন্দ্রীয় ঈদগাহে ঈদের প্রধান জামাত অনুষ্টিত হয়েছে। এসময় নামাজ আদায় করেন বগুড়া সদর আসনের সংসদ সদস্য গোলাম মোহাম্মদ সিরাজ, জেলা প্রশাসক জিয়াউল হকসহ আওয়ামীলীগ ও বিএনপির নেতাকর্মীসহ নানা পেশার মানুষ। এছাড়া বগুড়া শহরের জামিল মাদ্রাসা মাঠ, পুলিশ লাইন্স, আলতাফুন্নেছা খেলারমাঠসহ জেলার ১২ উপজেলায় প্রায় দেড় হাজার ঈদগাহে নামাজ আদায় করেন মুসল্লিরা।  চট্টগ্রামচট্টগ্রামে উদযাপিত হচ্ছে পবিত্র ঈদুল আজহা। রোববার সকালে পৌনে আটটায় নগরের জমিয়তুল ফালাহ জাতীয় মসজিদে ঈদুল আজহার প্রধান জামাত অনুষ্ঠিত হয়। একই স্থানে দ্বিতীয় জামাত অনুষ্ঠিত হয় সকাল পৌনে ৯টায়। চট্টগ্রাম কেন্দ্রীয় ঈদ জামাত কমিটির ব্যবস্থাপনায় ঈদুল আজহার জামাত স্টেডিয়াম সংলগ্ন জিমনেসিয়াম মাঠে সকাল ৮টায় অনুষ্ঠিত হয়।এছাড়াও সিটি করপোরেশন পরিচালিত মসজিদ, লালদিঘী সিটি করপোরেশন জামে মসজিদসহ নগরের ৪১টি ওয়ার্ডের ১৬৫টি স্থানে ঈদ জামাত অনুষ্ঠিত হয়েছে।পটুয়াখালীপটুয়াখালীতে ঈদ-ঊল-আযহার প্রধান জামাত অনুষ্ঠিত হয়েছে পৌরসভা নিয়ন্ত্রিত কেন্দ্রীয় ঈদগাহ ময়দানে। রোববার সকাল সাড়ে ৭ টায় অনুষ্ঠিত এ জামাতে প্রায় ২০ হাজার মুসুল্লি ঈদের নামাজ আদায় করেন। এছাড়াও জেলা প্রশাসক ঈদগাহ্, মির্জাগঞ্জ ইয়ার উদ্দিন খলিফার দরবার শরিফ সহ জেলার ৫১১টি ঈদগাহ এবং ১৭৪১টি মসজিদে ঈদের জামাত অনুষ্ঠিত হয়েছে।রংপুররংপুর বিভাগীয় নগরীতে ঈদুল আজহার প্রধান জামাত কালেক্টরেট ঈদগাহ মাঠে সকাল আটটায় অনুষ্ঠিত হয়। প্রধান জামাত সকাল ৮টা ও ৯টায় রংপুর মডেল মসজিদ ও ইসলামিক সাংস্কৃতিক কেন্দ্রে অনুষ্ঠিত হয়েছে। রোববার সকাল ৮টায় রংপুর পুলিশ লাইন্স মসজিদে, সকাল সাড়ে ৯টায় কেরামতিয়া মসজিদসহ সকাল ১০ টা পর্যন্ত, সিটি করপোরেশনের বিভিন্ন ওয়ার্ড, জেলা ও উপজেলায় ঈদের জামাত অনুষ্ঠিত হয়েছে।  এসময় উপস্থিত ছিলেন রংপুর বিভাগীয় কমিশনার আব্দুল ওহাব  ভুঞা, রংপুর সিটি করপোরেশন ভারপ্রাপ্ত মেয়র মাহমুদুর রহমান টিটু, রংপুর জেলা প্রশাসক আসিব আহসানসহ আরও নানা পেশার মানুষ নামাজে অংশ নেন। একাত্তর/এনএ/এসি
tags:প্রধান সংবাদ, কোরবানি, ঈদ


25472
গাজীপুরে বিদ্যুৎ উপকেন্দ্রে আগুন
দেশযোগ
2022-07-10T12:24:35+06:00
গাজীপুরের চান্দনা চৌরাস্তা এলাকায় জয়দেবপুর বিদ্যুৎ উপকেন্দ্রে আগুনের ঘটনা ঘটেছে। রোববার (১০ জুলাই) সকাল সাড়ে সাতটায় পাওয়ার গ্রিড কোম্পানি অব বাংলাদেশ লিমিটেডের জয়দেবপুর ১৩২/৩৩ কেভি গ্রিড উপকেন্দ্রের ভেতর এ আগুন লাগে।উপকেন্দ্রের একটি সূত্র জানায়, সকালে বৈদ্যুতিক শর্ট সার্কিটের মাধ্যমে ১১ কেবি ব্রেকার বিস্ফোরণে আগুনের সূত্রপাত হয়। এর ফলে ১১ কেবি বোল্টের পাঁচটি ব্রেকার সম্পূর্ণ আগুনে পুড়ে যায়। ঘটনার সময় বিদ্যুৎ সরবরাহ বন্ধ ছিল।আগুন নিয়ন্ত্রণে আসার পর বিকল্পভাবে কিছু এলাকায় বিদ্যুৎ চালু করা হয়েছে। যেসব এলাকায় বিদ্যুৎ বন্ধ রয়েছে, সেখানে বিদ্যুৎ চালুর উদ্যোগ নেওয়া হচ্ছে বলে জানান তিনি।আরও পড়ুন: দম্পতির ঝগড়া থামাতে গিয়ে বটির কোপে যুবকের মৃত্যুগাজীপুর ফায়ার সার্ভিসের উপসহকারী পরিচালক আব্দুল হামিদ মিয়া জানান, খবর পেয়ে জয়দেবপুর ফায়ার সার্ভিসের দুটি ইউনিট এক ঘণ্টার চেষ্টায় আগুন নিয়ন্ত্রণে আনে। তবে এ ঘটনায় হতাহতের কোনো ঘটনা ঘটেনি। তাৎক্ষণিকভাবে আগুন লাগার কারণ ও ক্ষয়ক্ষতির পরিমাণ জানা যায়নি।একাত্তর/এসি
tags:ঢাকা, আগুন, গাজীপুর, গাজীপুর সদর, বিদ্যুৎ


25473
যুদ্ধাহত-শহীদ বীর মুক্তিযোদ্ধাদের প্রধানমন্ত্রীর ঈদ উপহার
জাতীয়
2022-07-10T12:57:38+06:00
পবিত্র ঈদুল আযহা উপলক্ষে যুদ্ধাহত ও শহীদ বীর মুক্তিযোদ্ধা পরিবারের সদস্যদের জন্য ফলমূল ও মিষ্টি পাঠিয়ে ঈদের শুভেচ্ছা জানিয়েছেন প্রধানমন্ত্রী শেখ হাসিনা।রোববার (১০ জুলাই) ঈদ দিন সকালে রাজধানীর মোহাম্মদপুরে গজনবী রোডের যুদ্ধাহত মুক্তিযোদ্ধা পুনর্বাসন কেন্দ্রে (মুক্তিযোদ্ধা টাওয়ার-১) বসবাসরত যুদ্ধাহত মুক্তিযোদ্ধা ও মহান মুক্তিযুদ্ধে শহিদদের পরিবারের সদস্যদের ফলমূল ও মিষ্টান্ন পাঠান তিনি।প্রধানমন্ত্রীর সহকারী একান্ত সচিব-২ গাজী হাফিজুর রহমান লিকু এবং সহকারী প্রেস সচিব এবিএম সরওয়ার-ই-আলম সরকার প্রধানমন্ত্রীর পক্ষ থেকে এসব ঈদ উপহার পৌঁছে দেন।যুদ্ধাহত মুক্তিযোদ্ধা ও শহীদ মুক্তিযোদ্ধাদের পরিবারের সদস্যরা এসময় প্রতিটি রাষ্ট্রীয় দিবস এবং উৎসবে যেমন- স্বাধীনতা দিবস, বিজয় দিবস, পবিত্র ঈদ এবং বাংলা নববর্ষের দিনে তাদের স্মরণ করায় প্রধানমন্ত্রীর প্রতি কৃতজ্ঞতা জানান।দেশি-বিদেশি ষড়যন্ত্র উপেক্ষা করে পদ্মা সেতু নির্মাণের জন্য প্রধানমন্ত্রীকে আন্তরিক ধন্যবাদ জানান মুক্তিযোদ্ধা পরিবারের সদস্যরা। বীর মুক্তিযোদ্ধারা বলেন, সদ্য উদ্বোধন হওয়া স্বপ্নের পদ্মা সেতু দেশের সুষম অর্থনৈতিক বিকাশে গুরুত্বপূর্ণ অবদান রাখবে।এসময় প্রধানমন্ত্রীর সুস্বাস্থ্য ও দীর্ঘায়ু কামনা করেন তারা।একাত্তর/এসি
tags:প্রধান সংবাদ, প্রধানমন্ত্রী, শেখ হাসিনা, মুক্তিযোদ্ধা


25474
করোনায় দলের বাহিরে পল, টাইগারদের বিপক্ষে সুযোগ পাবে রোমারিও
খেলা
2022-07-10T13:13:27+06:00
ওয়েস্ট ইন্ডিজ ক্রিকেটের ওয়ান ডে দলে মূলত স্ট্যান্ডবাই হিসেবে রাখা হয়েছিল রোমারিও শেফার্ডকে। তবে বাংলাদেশের বিপক্ষে ওডিআই সিরিজ শুরুর আগেই ওয়েস্ট ইন্ডিজের জন্য দুঃসংবাদ নিয়ে এলো করোনা ভাইরাস। অলরাউন্ডার কিমো পল করোনা পজিটিভ। যে কারণে আইসোলেশনে পাঠাতে হয়েছে তাকে। শুধু তাই নয়, একইসঙ্গে বাংলাদেশের বিপক্ষে ওয়ানডে সিরিজও মিস করবেন পল। আর এই দুঃসংবাদের বদৌলতেই নিজের ভাগ্য ঝালিয়ে নেবার সুযোগ পেল রোমিও।কিমো পলের অনুপস্থিতিতে মূল স্কোয়াডে সুযোগ পেয়ে গেলেন রোমারিও শেফার্ড। তিনি খেলেন মূলত বোলিং অলরাউন্ডার হিসেবে। তাকে অন্তর্ভূক্ত করা হয়েছে ১৩ সদস্যের দলে। ওডেন স্মিথকে রাখা হয়েছে স্ট্যান্ডবাই হিসেবে।বাংলাদেশের বিপক্ষে শেষ হওয়া টি-টোয়েন্টি সিরিজে দারুণ বোলিং করেছিলেন রোমারিও শেফার্ড। ৬ উইকেট নিয়ে তিনি ছিলেন সর্বোচ্চ উইকেট শিকারী। ক্যারিয়ার সেরা ২১ রানে ৩ উইকেটও (উইন্ডসর পার্কে প্রথম টি-টোয়েন্টিতে) নিয়েছেন তিনি বাংলাদেশের বিপক্ষে।কিমো পল না থাকায় শুধু স্কোয়াডেই নয়, একাদশেও সুযোগ পেয়ে যেতে পারেন। যার ফলে গায়ানায় নিজ দেশের দর্শকদের সামনে নিজেকে উজাড় করে দেয়ার দারুণ সুযোগ পাচ্ছেন তিনি।ওয়েস্ট ইন্ডিজের ওয়ানডে স্কোয়াডকিনোলাস পুরান (অধিনায়ক), সাই হোপ (সহ-অধিনায়ক), সামারাহ ব্রুকস, ক্যায়সি কার্টি, আকিল হোসেইন, অ্যালজারি জোসেফ, ব্রেন্ডন কিং, কাইল মায়ার্স, গুদাকেশ মোতি, অ্যান্ডারসন ফিলিপ, রোভম্যান পাওয়েল, জাইডেন সিলস, রোমারিও শেফার্ড।একাত্তর/এসএ
tags:করোনা, ক্রিকেট, খেলা


25475
কোরবানির পশুকে গোসল করাতে গিয়ে স্কুলছাত্রের মৃত্যু
দেশযোগ
2022-07-10T13:36:29+06:00
ব্রাহ্মণবাড়িয়ায় কোরবানির গরু গোসল করাতে গিয়ে খালের পানিতে ডুবে এক স্কুলছাত্রের মৃত্যুর খবর পাওয়া গেছে। রোববার (১০ জুলাই) দুপুরে শহরের কাউতলীর কুরুলিয়া খাল থেকে ওই কিশোরের মরদেহ উদ্ধার করে ফায়ার সার্ভিসের ডুবুরি দল। ওই শিশুটির নাম নাবিল রহমান (১২)। সে কাউতলী এলাকার মৃত হাফিজুর রহমানের ছেলে এবং কাউতলী রেসিডেন্সিয়াল স্কুল এন্ড কলেজের সপ্তাম শ্রেণির শিক্ষার্থী ছিল। স্থানীয়রা বলেন, সকালে নাবিল কুরুলিয়া খালে তাদের কোরবানীর গরুকে গোসল করিয়ে একটি গাছের সাথে বেঁধে নিজে গোসল করতে নামে। এ সময় পা পিছলে খালের পানিতে পড়ে তলিয়ে যায়। খবর পেয়ে পরিবারের লোকজন তাকে উদ্ধারের চেষ্টা করে। পরে ব্রাহ্মণবাড়িয়া ফায়ার সার্ভিসে খবর দেয়। ব্রাহ্মণবাড়িয়া ফায়ার সার্ভিস ইউনিটের কর্মকর্তা জুয়েল জানান, খবর পেয়ে ব্রাহ্মণবাড়িয়া ফায়ার সার্ভিস ইউনিট দ্রুত ঘটনাস্থলে পৌছায়। তবে এখানে ডুবুরি দল না থাকায় কিশোরগঞ্জ থেকে ডুবুরি দল আসে। তার ওই কিশোরের মরদেহ উদ্ধার করে।আরও পড়ুন: দম্পতির ঝগড়া থামাতে গিয়ে বটির কোপে যুবকের মৃত্যু ব্রাহ্মণবাড়িয়া সদর থানার ভারপ্রাপ্ত কর্মকর্তা এমরানুল ইসলাম বলেন, এ ঘটনায় নিহতের পরিবারের কোনো অভিযোগ না থাকায় ময়নাতদন্ত ছাড়াই নাবিলের মরদেহ পরিবারের কাছে হস্তান্তর করা হয়েছে। একাত্তর/এনএ/এসি
tags:পানিতে ডুবে মৃত্যু, ব্রাহ্মণবাড়িয়া


25476
চামড়ায় এবারও হতাশ মৌসুমী বিক্রেতারা, সিন্ডিকেট করার অভিযোগ
অর্থযোগ
2022-07-10T13:44:45+06:00
রাজধানীর সায়েন্সল্যাবে বসেছে কোরবানির পশুর কাঁচা চামড়ার হাট। এরই মধ্যে শুরু হয়ে গেছে বেচাকেনা। ব্যবসায়ীরা বলছেন, সন্ধ্যা থেকে পুরোদমে বেচাকেনা শুরু হবে।রোববার (১০ জুলাই) ঈদের দিন সকাল ১০টার পর থেকে বিভিন্ন মাদরাসা, এতিমখানা ও মৌসুমি ব্যবসায়ীরা ভ্যান, রিকশা ও পিকআপে করে চামড়া বিক্রির জন্য নিয়ে আসছেন। সেখান থেকে দরদাম করে চামড়া কিনে নিচ্ছেন বিভিন্ন আড়তদার ও ট্যানারি কর্তৃপক্ষ। তবে এ বছরও কোরবানির পশুর চামড়ার আশানুরূপ দাম না পেয়ে হতাশা প্রকাশ করেছেন মৌসুমী ব্যবসায়ীরা। তাদের অভিযোগ, ট্যানারি মালিক ও আড়তদাররা সিন্ডিকেট করে দাম নিয়ন্ত্রণ করছেন।রোববার (১০ জুলাই) ঈদের দিন সরেজমিন রাজধানীর সাইন্সল্যাব মোড়ে অস্থায়ী চামড়ার হাটে এমন পরিস্থিতি দেখা গেছে। এ সময় দেখা গেছে, ট্যানারি ও আড়তগুলো ৫০০ টাকা থেকে ৯০০ টাকার মধ্যে চামড়া কিনছেন। আড়াই থেকে তিন লাখ টাকা দামে গরুর চামড়ার দাম এক হাজারও মিলছে না। মৌসুমি ব্যবসায়ীদের অভিযোগ, সরকার দাম বাড়ালেও পরিস্থিতির উন্নতি হয়নি। আরও পড়ুন: গাজীপুরে বিদ্যুৎ উপকেন্দ্রে আগুনএদিকে অন্যবারের তুলনায় সাইন্সল্যাবের অস্থায়ী বাজারে ক্রেতা কম দেখা গেছে।অপরদিকে দাম তদারকিতে বাজারে কোনো সরকারি সংস্থার প্রতিনিধির উপস্থিতির খবর পাওয়া যায়নি।একাত্তর/এসি
tags:চামড়া, কোরবানি, ট্যানারি


25477
দূর্গম পাহাড়ে সৈনিকদের সাথে ঈদ আনন্দ ভাগাভাগি সেনাপ্রধানের
দেশযোগ
2022-07-10T14:13:09+06:00
খাগড়াছড়ির দূর্গম পাহাড়ে সৈনিকদের সাথে ঈদের আনন্দ উপভোগ করলেন সেনাপ্রধান জেনারেল এস এম শফি উদ্দিন আহমেদ। সৈনিকদের মনোবল চাঙ্গা রাখতেই তিনি শনিবার (১০ জুলাই) বেলা সাড়ে ১১টায় খাগড়াছড়ি রিজিয়নের অধীন রাঙ্গামাটি জেলার বাঘাইহাট সেনা জোনে হেলিকপ্টারে করে আসেন। এ সময় তিনি বলেন, দুর্গম পাহাড়ে অত্যন্ত ঝুকি নিয়ে সেনাবাহিনীর সদস্যরা কাজ করছেন। আপনাদের মনোবল বৃদ্ধি করতে ঈদের দিনে তাদের পাশে এসে দাঁড়াতে পেরে নিজেকে ভাগ্যবান ও ধন্য মনে করছি। বাংলাদেশ সেনাবাহিনী দেশে বিদেশে সুনামের সহিত কাজ করে যাচ্ছে। বিশেষ করে পার্বত্য চট্টগ্রামে জীবনের ঝুকি নিয়ে আত্মীয়স্বজন থেকে দূরে থেকে  যারা দায়িত্ব পালন করছেন এই শুভ দিনে তাদের অভিবাবক হিসেবে দেখতে এসেছি।এসময় তিনি সৈনিকদের সাথে ঈদের শুভেচ্ছা বিনিময় করেন। এ সময় তিনি অ্যাভোকাডো বৃক্ষরোপন করেন। পরে তিনি খাগড়াছড়ির দীঘিনালা সেনানিবাসে যান।  সেখানে সৈনিক ও অফিসারদের সাথে মধ্যাহভোজে যোগদেন। এসময় মেজর জেনারেল খালেদ আল মামুন চট্টগ্রাম এরিয়া কমান্ডার মেজর জেনারেল মোঃ সাইফুল আবেদীন, খাগড়াছড়ি রিজিওন কমান্ডার মোহাম্মদ জাহাঙ্গীর আলম,  মেজর জেনারেল খালেদ আল মামুন, খাগড়াছড়ি রিজিয়নে স্টাফ অফিসার মেজর জাহিদ হাসানসহ সেনা কর্মকর্তা ও সেনাসদস্যরা উপস্থিত ছিলেন। একাত্তর/এসএ
tags:ঈদ, পাহাড়, সেনা


25478
নোয়াখালীতে পিকআপ-অটোরিকশার সংঘর্ষে তিনজন নিহত
দেশযোগ
2022-07-10T14:17:31+06:00
নোয়াখালীতে পিকআপ ভ্যান ও সিএনজিচালিত অটোরিকশার মুখোমুখি সংঘর্ষে অটোরিকশার চালকসহ তিন যাত্রী নিহত হয়েছেন। এ ঘটনায় আহত হয়েছে আরও একজন।রোববার (১০ জুলাই) ভোর চারটার দিকে জেলার বেগমগঞ্জের নোয়াখালী-ফেনী আঞ্চলিক মহাসড়কের সেতুভাঙ্গা নামক এলাকায় এ সড়ক দুর্ঘটনা ঘটে।  নিহতরা হলেন- হাতিয়া উপজেলার হরনী ইউনিয়নের আদর্শ গ্রামের কামাল উদ্দিনের ছেলে মো. সোহেল (২২), একই গ্রামের আশরাফ উদ্দিনের ছেলে আমজাদ হোসেন (২৮) ও অটোরিকশার চালক বেগমগঞ্জ উপজেলার কুতুবপুর ইউনিয়নের লেদু মিয়ার ছেলে মোয়াজ্জেম হোসেন হৃদয় (২১)। পুলিশ ও স্থানীয়রা জানায়, সোহেল ও আমজাদ ফেনীর একটি হোটেলে কাজ করতো। শনিবার গভীর রাতে গ্রামের বাড়িতে আসার উদ্দেশে তিনজন হৃদয়ের সিএনজিচালিত অটোরিকশায় ওঠে। ভোরে তারা ওই পৌঁছালে বিপরীত দিক থেকে আসা একটি পিকআপ ভ্যানের সঙ্গে মুখোমুখি সংঘর্ষ হয়। এতে অটোরিকশাটি দুমড়েমুচড়ে গিয়ে সড়কে ছিটকে পড়ে ঘটনাস্থলে এর চালক হৃদয় ও সোহেলের মৃত্যু হয়।আরও পড়ুন: চামড়ায় এবারও হতাশ মৌসুমী বিক্রেতারা, সিন্ডিকেট করার অভিযোগ এ ঘটনয় আহত আমজাদ হোসেন ও মো. ফোরকান উদ্দিনকে উদ্ধার করে নোয়াখালী জেনারেল হাসপাতালে নেওয়া হয়। পরে উন্নত চিকিৎসার জন্য আমজাদ হোসেনকে ঢাকা নেওয়ার পথে তার মৃত্যু হয়।চন্দ্রগঞ্জ হাইওয়ে পুলিশের ভারপ্রাপ্ত কর্মকর্তা মৃদুল কান্তি কুরী বলেন, ঘটনাস্থল থেকে গাড়ি দুটি জব্দ করা হয়েছে। নিহতদের মৃতদেহ তাদের পরিবারের কাছে হস্তান্তর করা হয়েছে। একাত্তর/এসি
tags:সড়ক দুর্ঘটনা, নোয়াখালী


25479
দিনাজপুরে দেশের সবচেয়ে বড়ো ঈদের জামাত অনুষ্ঠিত
দেশযোগ
2022-07-10T14:39:46+06:00
দিনাজপুরের ঐতিহাসিক গোর-এ শহীদ ময়দানে ঈদের জামাত অনুষ্ঠিত হয়েছে। আয়োজকদের দাবি, এবার একসঙ্গে প্রায় তিন লাখ মুসল্লি ঈদের নামাজ আদায় করেছেন।রোববার (১০ জুলাই) সকাল সাড়ে আটটায় ঈদের নামাজ শুরু হয়। এর পর থেকে কঠোর নিরাপত্তা ব্যবস্থায় সুষ্ঠু ও শান্তিপূর্ণভাবে বৃহৎ এই জামাতে নামাজ আদায় করেন দিনাজপুরসহ দেশের বিভিন্ন স্থান থেকে আগত মুসল্লিরা।জানা যায়, ২২ একর আয়তনের এই ঈদগাহে ১৯৪৭ সাল থেকে ঈদের জামাত অনুষ্ঠিত হয়ে আসছে। আধুনিক নির্মাণশৈলীতে এই ঈদগাহে বৃহৎ পরিসরে ঈদের জামাত শুরু হয় ২০১৭ সাল থেকে। কিন্তু গত দুই বছর করোনা পরিস্থিতির কারণে এই ঈদগাহে ঈদের জামাত অনুষ্ঠিত হয়নি।বৃহৎ এই জামাতের প্রধান উদ্যোক্তা জাতীয় সংসদের হুইপ ইকবালুর রহিম বলেন, এক সঙ্গে প্রায় তিন লাখ মানুষ শান্তিপূর্ণভাবে নামাজ আদায় করেছেন। সফলভাবে ঈদের জামাত সম্পন্ন হওয়ায় তিনি সকলের প্রতি কৃতজ্ঞতা জানান। আরও পড়ুন: সঙ্কট মুক্তির প্রার্থনায় সারাদেশে ঈদুল আযহা উদযাপিতবৃহৎ এই জামাতে অংশ নেওয়া মুসল্লিদের জন্য স্থাপন করা হয় শৌচাগার, ওজুর ব্যবস্থা। বসানো হয় মেডিক্যাল টিম। পুলিশ, বিজিবি, র‌্যাবসহ বিভিন্ন আইনশৃঙ্খলা রক্ষাকারী বাহিনীর সমন্বয়ে নেওয়া হয় পাঁচ স্তরের নিরাপত্তা ব্যবস্থা। একাত্তর/এসি
tags:প্রধান সংবাদ, রংপুর, ঈদ, দিনাজপুর, গোর-এ শহীদ ময়দান, জামাত, দিনাজপুর সদর


25480
পদত্যাগের ঘোষণা রাজাপাকসের, শ্রীলঙ্কা জুড়ে উল্লাস
বিশ্বযোগ
2022-07-10T14:56:11+06:00
শ্রীলঙ্কার প্রেসিডেন্ট গোটাবায়া রাজাপাকসে পদত্যাগের ঘোষণা দিয়েছেন। এর আগে বিক্ষোভকারীরা তার সরকারি বাড়িতে ঢুকে পড়ে আর প্রধানমন্ত্রীর বাড়িতে আগুন ধরিয়ে দেয়। তবে ওই সময়ে প্রেসিডেন্ট কিংবা প্রধানমন্ত্রী কেউই বাড়িতে ছিলেন না।আর্থিক অব্যবস্থাপনার কারণে রাজাপাকসের পদত্যাগের দাবিতে রাজধানী কলম্বোয় কয়েক মাস ধরে বিক্ষোভ করছে হাজার হাজার বিক্ষোভকারী। শনিবার (১০ জুলাই) নিষেধাজ্ঞা উপেক্ষা করে রাজধানীর বাইরে থেকে তাদের সঙ্গে যোগ দেয় আরও কয়েক হাজার বিক্ষুব্ধ মানুষ।বিক্ষোভকারীরা প্রেসিডেন্ট ও প্রধানমন্ত্রীর বাডিড়তে ঢুকে পড়ার পর গোটাবায়া রাজাপাকসে জানিয়েছেন তিনি ১৩ জুলাই পদত্যাগ করবেন। এছাড়া প্রধানমন্ত্রী রনিল বিক্রমাসিংহেও পদত্যাগে সম্মতি দিয়েছেন।পার্লামেন্টের স্পিকার জানিয়েছেন, ‘শান্তিপূর্ণ ক্ষমতা হস্তান্তর নিশ্চিত করতে’ প্রেসিডেন্ট পদত্যাগের সিদ্ধান্ত নিয়েছেন। একই সঙ্গে তিনি জনসাধারণকে ‘আইনের প্রতি শ্রদ্ধাশীল’ থাকার আহ্বান জানিয়েছেন।প্রেসিডেন্টের পদত্যাগের ঘোষণা আসার পরই উৎসবে মেতে ওঠে বিক্ষোভকারীরা। রাতের আকাশে দেখা যায় আলোকবাজির ফোয়ারা। প্রেসিডেন্টের বাড়ির সামনে বিক্ষোভকারীদের একজন ফিয়োনা সিরমানা বলেন, এটা ছিল ‘প্রেসিডেন্ট ও প্রধানমন্ত্রীকে টেনে নামানোর এবং শ্রীলঙ্কার জন্য নতুন যুগের সূচনার সময়’। তিনি বলেন, ‘আমার খুব খারাপ লাগছে যে তারা আগে যায়নি, কারণ তারা আগে চলে গেলে কোন ধ্বংস দেখতে হতো না’।৭০ বছরের মধ্যে সবচেয়ে বাজে আর্থিক সংকটে পড়ে শ্রীলঙ্কায় মুদ্রাস্ফীতি ক্রমেই বাড়ছে এবং খাবার, জ্বালানি ও ওষুধ আমদানির জন্য প্রয়োজনীয় অর্থ সংগ্রহে ব্যর্থ হচ্ছে। বৈদেশিক মুদ্রা শেষ হয়ে যাওয়ায় ব্যক্তিগত যানবাহনে পেট্রোল ও ডিজেল সরবরাহ বন্ধ করে দেওয়া হয়েছে ফলে জ্বালানি সংগ্রহে দীর্ঘ লাইন তৈরি হচ্ছে।একাত্তর/এসএ
tags:শ্রীলংকা, তীব্র বিক্ষোভ, মহিন্দা রাজপাকসে


25481
আশ্রয়কেন্দ্রে বন্যা দুর্গতদের অন্যরকম ঈদ উদযাপন
দেশযোগ
2022-07-10T16:14:56+06:00
উজানে এবং জেলায় বৃষ্টিপাত না হওয়ায় মৌলভীবাজারের হাওরের নিম্নাঞ্চল থেকে প্রতিদিনই পানি কমছে। তবে এখনও জেলার তিনটি উপজেলার অর্ধ শতাধিক আশ্রয় কেন্দ্রে বসবাস করছেন কয়েক হাজার পরিবার। বিশেষ করে জেলার কুলাউড়া, বড়লেখা ও জুড়ি উপজেলার নিম্নাঞ্চলের অনেক গ্রাম এখনও তলিয়ে আছে পানিতে। বাড়ি ফিরতে না পারা ওই আশ্রিতরা এবার ঈদ উদযাপন করেছেন আশ্রয়কেন্দ্রেই। একটি আশ্রয়কেন্দ্রে থাকা কুলাউড়া উপজেলার প্রত্যন্ত আহমদপুর গ্রামের দিনমজুর পলি আক্তার জানান, বন্যা শুরুর দিকে প্রথম ১০ দিন দুই সন্তানকে নিয়ে অন্যের বাড়িতে ছিলেন। কিন্তু শেষে চলে আসেন আশ্রয়কেন্দ্রে। নিজে অন্যের বাড়িতে কাজ করলেও গ্রামে একটি ঘর আছে। সেটি পানিতে তলিয়ে থাকায় ঈদ করতে হচ্ছে বশির উদ্দিন প্রাথমিক বিদ্যালয় আশ্রয় কেন্দ্রে।  পলির মতো পরিবার-পরিজন নিয়ে অনেকেই ঈদ উদযাপন করছেন আশ্রয়কেন্দ্রে। এদিকে কুলাউড়া জুড়ি ও বড়লেখার নিম্নাঞ্চলের অনেক ইউনিয়নের বেশ কিছু গ্রামে পানি না নামায় কবে বাড়ি ফিরবেন সেই দুশ্চিন্তায় দিন কাটছে আশ্রয়কেন্দ্র থাকা মানুষগুলোর।  আরও পড়ুন: চামড়ায় এবারও হতাশ মৌসুমী বিক্রেতারা, সিন্ডিকেট করার অভিযোগজেলা প্রশাসন সূত্রে জানা গেছে, জেলার কুলাউড়া, জুড়ি ও বড়লেখার প্রত্যন্ত এলাকার ১০৪টি আশ্রয় কেন্দ্রসহ পানিবন্দি মানুষের মধ্যে দুটি গরু জবাই করে রান্না করা মাংস ও খাবার বিতরণ করা হয়েছে। পাশাপাশি আরও ৫০০ পরিবারের মধ্যে ঈদ উপলক্ষে শুকনো খাবার ও ত্রাণ সামগ্রী বিতরণ করা হয়েছে। জেলা প্রশাসক মীর নাহিদ আহসান জানিয়েছেন, বন্যা দুর্গতদের মধ্যে ত্রাণ তৎপরতা অব্যাহত থাকবে। একাত্তর/এসি
tags:মৌলভীবাজার, ঈদ, সিলেট, বন্যা, মৌলভীবাজার সদর


25482
শ্রীলঙ্কার অর্থনৈতিক বিপর্যয়ের ছয় কারণ
বিশ্বযোগ
2022-07-10T17:10:46+06:00
চরম এক সংকটকাল অতিক্রম করছে দক্ষিণ এশিয়ার দ্বীপরাষ্ট্র শ্রীলংকা। দেশটিতে এখন শুধু হাহাকার। জ্বালানী তেল এবং খাদ্য কেনার জন্য উর্ধ্বশ্বাসে ছুটছে সাধারণ মানুষ।১৯৪৮ সালে স্বাধীনতা লাভের পর থেকে কখনো এতোটা দুরাবস্থায় পড়েনি দেশটি। বৈদেশিক মুদ্রার তীব্র সংকট বেসামাল করে তুলেছে দ্বীপরাষ্ট্রের অর্থনীতিকে।বৈদেশিক ঋণের ভারে জর্জরিত শ্রীংলকা। পরিস্থিতি এমন অবস্থায় ঠেকেছে যে তারা নিত্যপ্রয়োজনীয় পণ্যের আমদানি ব্যয় মেটাতে পারছে না। জিনিসপত্রের দাম এখন আকাশছোঁয়া।কাগজের অভাবে দেশটির স্কুল পর্যায়ের পরীক্ষা বাতিল করতে বাধ্য হয়েছে কর্তৃপক্ষ। কারণ, কাগজ আমদানি করার মতো বৈদেশিক মুদ্রা তাদের কাছে নেই।জ্বালানী তেলের তীব্র সংকট তৈরি হয়েছে দেশটিতে। তেল সংগ্রহের জন্য হাজার-হাজার মানুষ লাইনে ভিড় করেছে। পরিস্থিতি সামাল দিতে দেশের পেট্রোল পাম্পগুলোতে সেনাবাহিনী মোতায়েন করেছে দেশটির সরকার।কারণ, জ্বালানী তেল আমদানি করার জন্য বৈদেশিক মুদ্রা নেই শ্রীলংকার কাছে।ইরানের কাছ থেকে জ্বালানী তেল আমদানি বাবদ আড়াইশ মিলিয়ন ডলার পরিশোধ করতে পারেনি শ্রীলংকা। এর বিনিময়ে প্রতিমাসে পাঁচ মিলিয়ন ডলারের চা ইরানে রপ্তানি করবে শ্রীলংকা। এভাবে ধীরে ধীরে সে টাকা পরিশোধ করা হবে।অপ্রয়োজনীয় প্রকল্পগত ১৫ বছরে শ্রীলংকা বেশ কিছু মেগা প্রকল্প হাতে নিয়েছে। এর মধ্যে সমুদ্রবন্দর, বিমানবন্দর, রাস্তা এবং আরো নানা ধরণের প্রকল্প হাতে নেয়া হয়েছে।এর কাজ শেষ হতে সময় লাগবে ২৫ বছর এবং বাজেট ধরা হয়েছে প্রায় দেড় বিলিয়ন ডলার।বলা হয়, হংকং, দুবাই এবং সিঙ্গাপুরকে টেক্কা দেবে নতুন এই শহর। চীনের সাথে একত্রিত হয়ে এ প্রকল্প বাস্তবায়ন করছে শ্রীলংকা।দেশটির বিশ্লেষকরা বলছেন, এসব প্রকল্প বাস্তবায়নের জন্য বিভিন্ন উৎস থেকে শ্রীলংকা ঋণ নিয়েছে। বিপুল অর্থ খরচ করা হলেও অনেক প্রকল্প অর্থনৈতিকভাবে লাভজনক হয়নি।কলম্বো বিশ্ববিদ্যালয়ের অর্থনীতির অধ্যাপক শ্রিমাল আবিরত্নে বিবিসি বাংলাকে বলেন, কিছু বড় বড় প্রকল্প শ্রীলংকার জন্য 'শ্বেতহস্তীতে' রূপান্তরিত হয়েছে। এর মধ্যে রয়েছে হাম্বানটোটা সমুদ্রবন্দর ও বিমানবন্দর।অধ্যাপক আবিরত্নে বলেন, গত ১৫ বছর ধরে শ্রীলংকায় সরাসরি বিদেশি বিনিয়োগ তেমন একটি হয়নি। বিদেশি বিনিয়োগের পরিবর্তে বিভিন্ন সরকার ঋণ করার প্রতি মনোযোগী হয়েছে।গত এক দশকে চীনের কাছ থেকে শ্রীলংকা ঋণ নিয়েছে পাঁচ বিলিয়ন ডলার। এ ঋণ দিয়ে শ্রীলংকা বিভিন্ন অবকাঠামো তৈরি করেছে।অধ্যাপক আবিরত্নে বলেন, এক্ষেত্রে শুধু চীনের ঋণকে দোষারোপ করলে হবে না।'চীনের কাছ থেকে ঋণ নেয়া সহজ। সেজন্য তাদের কাছ থেকে নিয়েছে। শ্রীলংকার মোট ঋণের ১০ শতাংশ চীন থেকে নেয়া,'বলেন অধ্যাপক আবিরত্নে।তিনি বলেন, শ্রীলংকার মোট ঋণের ৪৭ শতাংশ বাণিজ্যিকভাবে বিভিন্ন বন্ড ইস্যু করে নেয়া হয়েছে।অনেক বিশেষজ্ঞ বলছেন, ঋণের অর্থ অনেক অপ্রয়োজনীয় প্রকল্পে ব্যবহার করা হয়েছে। এসব প্রকল্প থেকে অর্থনৈতিকভাবে লাভবান হওয়া যাচ্ছে না।চীন হচ্ছে শ্রীলংকার সবচেয়ে বড় ঋণদাতা। এছাড়া আন্তর্জাতিক বিভিন্ন মুদ্রা বাজার, এশীয় উন্নয়ন ব্যাংক এবং জাপানের কাছ থেকেও ঋণ নিয়েছে শ্রীলংকা।ঋণের ভারে জর্জরিতশ্রীলংকার এ সমস্যা রাতারাতি তৈরি হয়নি। গত ১৫ বছর ধরে এ সমস্যা পুঞ্জীভূত হয়েছে। দেশি-বিদেশি বিভিন্ন উৎস থেকে দেদারছে ঋণ নিয়েছে শ্রীলংকার বিভিন্ন সরকার।এর মধ্যে অন্যতম উৎস্য হচ্ছে সার্বভৌম বন্ড। ২০০৭ সাল থেকে দেশটির সরকার অর্থ জোগাড়ের জন্য সার্বভৌম বন্ড ইস্যু করেছে।অর্থনীতিবিদরা বলেন, একটি দেশের আয়ের চেয়ে ব্যয় বেশি হলে এ ধরণের সার্বভৈৗম বন্ড বিক্রি করা হয়। আন্তর্জাতিক পুঁজিবাজারে এ ধরণের বন্ড বিক্রি করে অর্থের জোগান দেয়া হয়। শ্রীলংকা সেটাই করেছে।কিন্তু এই অর্থ কিভাবে পরিশোধ করা হবে সে ব্যাপারে খুব একটা চিন্তা-ভাবনা করেনি।ঋণ পরিশোধে বেহাল অবস্থাআন্তর্জাতিক সার্বভৈৗম বন্ড বাবদ শ্রীলংকার ঋন রয়েছে এখন সাড়ে বারো বিলিয়ন মার্কিন ডলার। এছাড়া দেশীয় উৎস থেকেও সরকার ঋণ করেছে।সব মিলিয়ে চলতি বছর শ্রীলংকাকে প্রায় সাত বিলিয়ন ডলার ঋণ পরিশোধ করতে হবে।এ সাত বিলিয়ন ডলার ঋণের মধ্যে বৈদেশিক ঋণ (আন্তর্জাতিক সার্বভৌম বন্ড) দেড় বিলিয়ন ডলার।বিভিন্ন গণমাধ্যমের খবরে বলা হয়েছে, চলতি বছর এসব ঋণ শোধ করতে পারবে না দেশটি।কিন্তু শ্রীলংকার কেন্দ্রীয় ব্যাংক এক বিবৃতিতে জানিয়েছে, এসব ধারণা সঠিক নয়।দেশটির কেন্দ্রীয় ব্যাংক আরো জানিয়েছে, গত দুই বছরে আন্তর্জাতিক সার্বভৌম বন্ড বাবদ যে ঋণ নেয়া হয়েছে সেখান থেকে আড়াই বিলিয়ন ডলার পরিশোধ করা হয়েছে।সর্বশেষ জানুয়ারি মাসে পাঁচশ মিলিয়ন ডলার পরিশোধ করেছে শ্রীলংকা।ফলে দেশটির বৈদেশিক মুদ্রার রিজার্ভে টান পড়েছে। যে কারণে দেশটি জ্বালানী তেল এবং অন্যান্য নিত্যপ্রয়োজনীয় পণ্য আমদানি করতে পারছে না।২০১১ সালে সেপ্টেম্বর মাসে শ্রীলংকার প্রেসিডেন্ট গোটাবায়া রাজাপাকসে দেশটিতে অর্থনৈতিক জরুরি অবস্থা জারী করেছেন। এর ফলে মৌলিক খাদ্যপণ্যের সরবরাহ এখন সরকার নিয়ন্ত্রণে নিয়েছে। দেশটিতে মূল্যস্ফীতি এখন প্রায় ১৫ শতাংশ।গত জানুয়ারি মাসে শ্রীলংকার প্রেসিডেন্ট গোটাবায়া রাজাপাকসে ঋণ পরিশোধের বিষয়টি সমন্বয় করার জন্য চীনের কাছে অনুরোধ করেছেন।কর কমানো২০১৯ সালের নভেম্বর মাসে ক্ষমতাসীন হবার পরে শ্রীলংকার প্রেসিডেন্ট দেশটিতে ভ্যাট এবং ট্যাক্স কমানোর সিদ্ধান্ত নেন। এ ধরণের পদক্ষেপে অনেক বিস্ময় প্রকাশ করেছিলেন।ভ্যাট প্রদানের হার ১৫ শতাংশ থেকে কমিয়ে আট শতাংশে আনা হয়। ভ্যাট-ট্যাক্স কমানোর মূল কারণ ছিল অর্থনীতিতে গতি সঞ্চার করা।২০০৯ সালে শ্রীলংকায় গৃহযুদ্ধ শেষ হবার পরে তৎকালীন প্রেসিডেন্ট মাহিন্দা রাজাপাকসে (বর্তমান প্রেসিডেন্টের ভাই) একই ধরণের উদ্যোগ নিয়েছিলেন। এর ফলে তখন যুদ্ধ-বিধ্বস্ত অর্থনীতিতে গতি এসেছিল।সে আলোকেই বর্তমান প্রেসিডেন্ট গোটাবায়া রাজাপাকসেও একই পদক্ষেপ নেন। কিন্তু এর কয়েকমাসের মধ্যেই বিশ্বজুড়ে করোনাভাইরাস মহামারি শুরু হয়।কলম্বো বিশ্ববিদ্যালয়ের অর্থনীতির অধ্যাপক শ্রিমাল আবিরত্নে বিবিসি বাংলাকে বলেন, আয়কর এবং ভ্যাট কমানোর ফলে সরকারের রাজস্ব আয় ২৫ শতাংশ পর্যন্ত কমে যায়। ফলে সরকার আরো ঋণ নিতে বাধ্য হয় বলে তিনি উল্লেখ করেন।শ্রীলংকার কেন্দ্রীয় ব্যাংকের সাবেক সিনিয়র ডেপুটি গভর্ণর বার্তা সংস্থা রয়টার্সকে বলেন, "ট্যাক্স কমানোর বিষয়টি ছিল একটি বড় ভুল।"ট্যাক্স কমানোর ফলে সরকারের আয় কমে যায়। আবার করোনাভাইরাস মহামারির কারণে ব্যবসা-বাণিজ্য ক্ষতিগ্রস্ত হয়।অন্যদিকে সরকারকে ঋণ পরিশোধের বাধ্যবাধকতাও মেনে চলতে হয়। সবমিলিয়ে প্রচন্ড চাপ তৈরি হয় অর্থনীতির উপর।পর্যটন ও রেমিট্যান্স খাতের বিপর্যয়শ্রীলংকায় বৈদেশিক মুদ্রার বড় জোগান আসে দেশটির পর্যটন খাত থেকে। করোনাভাইরাস মাহারির কারণে প্রায় দুই বছর পর্যটন শিল্পে কর্মকাণ্ড বন্ধ থাকায় চরম সংকটে পড়েছে দেশটি।মহামারি শুরুর আগে শ্রীলংকায় সবচেয়ে বেশি পর্যটক আসতো চীন থেকে। কিন্তু চীনে করোনাভাইরাস সংক্রান্ত বিধি-নিষেধ কঠোর থাকায় চীন থেকে পর্যটক আসতে পারেনি। এর ফলে দেশটির পর্যটন খাতে বিপর্যয় নেমে আসে।দেশটিতে বৈদেশিক মুদ্রা অর্জনের আরেকটি বড় জায়গা হচ্ছে বিভিন্ন দেশে কর্মরত শ্রীলংকার নাগরিকদের পাঠনো ডলার। কিন্তু করোনাভাইরাস মহামারির সময় সেটি বেশ ক্ষতিগ্রস্ত হয়েছে।অধ্যাপক শ্রিমাল আবিরত্নে বলেন, করোনাভাইরাস মহামারির আগে পর্যটন এবং রেমিটেন্স থেকে শ্রীলংকার ১২ বিলিয়ন ডলার আয় করতো।অর্গানিক চাষে বিপর্যয়২০১৯ সালে ক্ষমতাসীন হবার প্রেসিডেন্ট গোটাবায়া রাজাপাকসে দেশে অর্গানিক কৃষি চালু করেন। সেজন্য কৃষিক্ষেত্রে রাসায়নিক সার এবং কীটনাশক ব্যবহার নিষিদ্ধ করা হয়। এর অংশ হিসেবে শ্রীলংকায় সার আমদানি নিষিদ্ধ করা হয়।এর নেতিবাচক প্রভাব পড়েছিল কৃষিক্ষেত্রে। এতে চালের উৎপাদন ২০ শতাংশ পর্যন্ত কমে যায়।একসময় চাল উৎপাদনে স্বয়ংসম্পূর্ণ শ্রীলংকা বাধ্য হয় ৪৫০মিলিয়ন ডলারের চাল আমদানি করতে। চালের দাম হু হু করে বাড়তে থাকে।অর্গানিক কৃষির নেতিবাচক প্রভাব পড়েছিল দেশটির চা উৎপাদনের ক্ষেত্রে। চা রপ্তানি করে শ্রীলংকা বৈদেশিক মুদ্রা অর্জন করে। সেখানেও বড় ধাক্কা লাগে।কৃষকদের ক্ষতি পুষিয়ে আনার জন্য সরকার ২০০ মিলিয়ন ডলার ক্ষতিপূরণ দেয়। দেশজুড়ে একই সাথে খাদ্যঘাটতিও প্রকট আকার ধারণ করে।অধ্যাপক আবিরত্নে বলেন, অর্গানিক কৃষি চালু করার আগে বিষয়টি নিয়ে যথেষ্ট গবেষণা করা হয়নি। এতে উল্টো ফল হয়েছে।তিনি বলেন, উৎপাদন কমে যাওয়ায় গ্রামের কৃষকরা ব্যাপক ক্ষতিগ্রস্ত হয়েছে। এর ফলে খাদ্যপণ্যের দাম বেড়ে গেছে এবং খাদ্য আমদানি করার জন্য আরো বৈদেশিক মুদ্রা খরচ করতে হয়েছে।সংকট সামাল দেবার চেষ্টাবর্তমান সংকট সামাল দিতে শ্রীলংকার প্রয়োজন বৈদেশিক মুদ্রা। সেজন্য অনেকের দ্বারস্থ হচ্ছে দেশটি।আন্তর্জাতিক মুদ্রা তহবিল বা আইএমএফ-এর সাথে আলোচনা করছে দেশটি। আইএমএফ-এর কাছ থেকে ঋণ পেতে ১৫ শতাংশ পর্যন্ত মুদ্রার অবমূল্যায়ন করেছে দেশটি। বর্তমানে মার্কিন এক ডলারের বিপরীতে শ্রীলংকার ২৩০ রূপি।এছাড়া চীন ও ভারতের কাছে আরো ঋণের আবেদন করেছে শ্রীলংকা।জরুরি কিছু খাদ্য, ঔষধ এবং জ্বালানী কেনার জন্য গত সপ্তাহে ভারত শ্রীলংকাকে এক বিলিয়ন ডলার ঋণ দিয়েছে।যেভাবে শ্রীলংকার উপর ঋণের স্তুপ হয়েছে, সেখান থেকে সহসা দেশটি বেরিয়ে আসতে পারবে না বলে মনে করছেন দেশটির পর্যবেক্ষকরা।দেশটির কেন্দ্রীয় ব্যাংকের হিসেব অনুযায়ী, ফেব্রুয়ারি মাসের শেষ পর্যন্ত শ্রীলংকায় বৈদেশিক মুদ্রার রিজার্ভ আছে মাত্র আড়াই বিলিয়ন ডলারের কম। গত দশ বছরের মধ্যে এটি সর্বনিম্ন।অর্থনীতিবিদ শ্রিমাল আবিরত্নে বলেন, মধ্যম এবং দীর্ঘমেয়াদী পদক্ষেপের মাধ্যমে বর্তমান সংকট থেকে বেরিয়ে আসতে পারে শ্রীলংকা। এজন্য দেশটির রপ্তানি বাড়াতে হবে।'রপ্তানি বাড়াতে হলে পণ্যের বৈচিত্র্য আনা দরকার। এজন্য প্রয়োজন বৈদেশিক বিনিয়োগ। কারণ শ্রীলংকার ব্যবসা ছোট এবং তাদের পক্ষে বেশি অর্থ বিনিয়োগ করা সম্ভব নয়,' বলেন অধ্যাপক আবিরত্নে।এছাড়া মধ্যমেয়াদে দেশটির রাজস্ব ও বাজেট ব্যবস্থাপনা ভালো করার পাশাপাশি অপ্রয়োজনীয় খাতে ব্যয় কমাতে হবে বলে উল্লেখ করেন অধ্যাপক আবিরত্নে।একাত্তর/এসজে
tags:শ্রীলঙ্কা, অর্থনৈতিক বিপর্যয়


25483
চুয়াডাঙ্গায় পৃথক মোটরসাইকেল দুর্ঘটনায় দুইজনের মৃত্যু
দেশযোগ
2022-07-10T17:20:54+06:00
চুয়াডাঙ্গায় পৃথক দুটি মোটরসাইকেল দুর্ঘটনায় দুইজনের মৃত্যু হয়েছে।  ঈদের দিন রোববার (১০ জুলাই) চুয়াডাঙ্গা সদর ও দর্শনায় দুর্ঘটনা দুইটি ঘটে। নিহতরা হলো চুয়াডাঙ্গা সদর থানার জাফরপুর গ্রামের মৃত খোকাই শেখের ছেলে ফরজ আলী (৭০) ও দর্শনার মদনা গ্রামের গনির ছেলে এনামুল শাহ (৩২)।চুয়াডাঙ্গা সদর থানার ভারপ্রাপ্ত কর্মকর্তা (ওসি) মাহাবুব হোসেন জানান, সকালে জাফরপুর বিজিবি ক্যাম্পের সামনে নামাজ পড়তে যাবার সময় এক মোটরসাইকেল চালক ফরজ আলীকে ধাক্কা মেরে ফেলে চলে যায়। ফরজ আলীকে ঘটনাস্থলে পড়ে থাকতে দেখে একজন ভ্যানচালক তাকে উদ্ধার করে চুয়াডাঙ্গা সদর হাসপাতালে ভর্তি করলে চিকিৎসাধীন অবস্থায় তিনি মারা যান।  এদিকে, দর্শনা থানার ভারপ্রাপ্ত কর্মকর্তা (ওসি) লৎফুল কবীর জানান, দুপুরে দর্শনা থানার মদনা সড়াবাড়িয়া রোডে একটি মোটরসাইকেল নিয়ন্ত্রণ হারিয়ে গাছে ধাক্কা দিলে মোটরসাইকেল চালক মদনা গ্রামের গনির ছেলে এনামুল শাহ নামের এক যুবকের ঘটনাস্থলেই মৃত্যু হয়। দু’টি ঘটনায় কারও কোনো অভিযোগ না থাকায় পুলিশ তাদের পরিবারকে নিহতদের লাশ দাফনের জন্য হস্তান্তর করে। একাত্তর/জো
tags:সড়ক দুর্ঘটনা, চুয়াডাঙ্গা, মোটরসাইকেল দুর্ঘটনা, চুয়াডাঙ্গা সদর, দর্শনা


25484
পাঁচ দেশে নিযুক্ত রাষ্ট্রদূতকে বরখাস্ত করলেন জেলেনস্কি
বিশ্বযোগ
2022-07-10T17:23:12+06:00
পাঁচ দেশে নিযুক্ত রাষ্ট্রদূতকে বরখাস্ত করেছেন ইউক্রেনের প্রেসিডেন্ট ভলোদিমির জেলেনস্কি। শনিবার (৯ জুলাই) ইউক্রেনের প্রেসিডেন্টের ওয়েবসাইট সূত্রে এ খবর জানা গেছে। জেলেনস্কি বরখাস্ত করেছেন ভারত, জামার্নি, চেক রিপাবলিক, নরওয়ে এবং হাঙ্গেরির রাষ্ট্রদূতকে। একটি ডিক্রি জারি করে পাঁচ দেশের রাষ্ট্রদূতদের বরখাস্ত করার কথা জানানো হলেও তাদের বরখাস্ত করার কোনো কারণ অবশ্য জানানো হয়নি। এ ছাড়া বরখাস্ত হওয়া এসব রাষ্ট্রদূতকে নতুন করে নিয়োগ দেওয়া হবে কিনা তাৎক্ষণিক তা জানা যায়নি।তবে কূটনৈতিক বিশেষজ্ঞেরা মনে করছেন, কূটনৈতিক ব্যর্থতার কারণেই সংশ্লিষ্ট দেশগুলির রাষ্ট্রদূতকে সরিয়ে দেওয়া হয়েছে।আরও পড়ুন: শ্রীলঙ্কার অর্থনৈতিক বিপর্যয়ের ছয় কারণগত ২৪ ফেব্রয়ারি রাশিয়ার সঙ্গে যুদ্ধ শুরু হওয়ার পর থেকে জেলেনস্কি তার কূটনীতিকদের বিদেশি সাহায্য আনার জন্য আবেদন জানিয়ে আসছেন। মনে করা হচ্ছে, সেই সাহায্য করেনি, তাদের ক্ষেত্রেই এই পদক্ষেপ করা হলো।এদিকে ভারত রাশিয়ার সঙ্গে এখনো অর্থনৈতিক সম্পর্ক বজায় রেখে চলেছে। অন্যদিকে, জার্মানিও জ্বালানির জন্য রাশিয়ার ওপর নির্ভরশীল। সেই সম্পর্কে এখনো অটুট রেখে চলেছে তারা।একাত্তর/এসজে
tags:ইউক্রেন, ভলোদিমির জেলেনস্কি, রাষ্ট্রদূত, বরখাস্ত


25485
দক্ষিণ আফ্রিকায় পানশালায় বন্দুক হামলা, নিহত ১৫
বিশ্বযোগ
2022-07-10T17:37:56+06:00
দক্ষিণ আফ্রিকার সোয়েতো শহরের একটি পানশালায় বন্দুকধারীর গুলিতে অন্তত ১৫ জন নিহত হয়েছেন। খবর বিবিসি। রোববার (১০ জুলাই) ভোরে অরলান্ডো ইস্ট ট্যাভার্নে কয়েকজন বন্দুকধারী ঢুকে একদল তরুণ-তরুণীর ওপর এলোপাথাড়ি গুলি চালানো শুরু করে বলে জানিয়েছে পুলিশ। পরে তারা একটি সাদা মিনিবাসে করে ঘটনাস্থল থেকে পালিয়ে যায়। এখন পর্যন্ত এ হামলার মোটিভ সম্পর্কে কিছু জানা যায়নি বলে জানিয়েছে পুলিশ। এ ঘটনায় বেশ কয়েকজনকে গুরুতর আহত অবস্থায় হাসপাতালে ভর্তি করা হয়েছে। আহত ও নিহতদের বয়স ১৯ থেকে ৩৫ বছরের মধ্যে বলে জানা গেছে। গাউতেং প্রদেশের পুলিশ প্রধান জেনারেল ইলিয়াস মাওয়েলা জানান, এ ঘটনাকে 'পানশালার নির্দোষ ক্রেতাদের ওপর ঠাণ্ডা মাথায় হামলা' বলেই ধারণা করা হচ্ছে। আরও পড়ুন: পাঁচ দেশে নিযুক্ত রাষ্ট্রদূতকে বরখাস্ত করলেন জেলেনস্কিপুলিশের এক বিবৃতিতে জানানো হয়েছে, বন্দুকধারীদের কাছে রাইফেল ও ৯ মিলিমিটার পিস্তল ছিল। এদিকে, কোয়াজুলু-নাটাল প্রদেশের আরেক পানশালায় হামলায় আরও চারজনের মৃত্যু হয়েছে বলে রোববার জানিয়েছে পুলিশ। একাত্তর/এসজে
tags:বন্দুক হামলা, দক্ষিণ আফ্রিকা, পানশালা


25486
বঙ্গভবনেই ঈদের নামাজ আদায় করেন রাষ্ট্রপতি
জাতীয়
2022-07-10T17:57:30+06:00
রাষ্ট্রপতি মো. আবদুল হামিদ বঙ্গভবনে পরিবারের সদস্য এবং কয়েকজন কর্মকর্তাসহ ঈদুল আজহার নামাজ আদায় করেন।বঙ্গভবনে সামাজিক দূরত্ব বজায় রাখাসহ স্বাস্থ্যবিধি মেনে এই ঈদের জামাত অনুষ্ঠিত হয়। বিশ্বের অন্যান্য দেশের মতো বাংলাদেশেও পুনরায় করোনার প্রকোপ বৃদ্ধির কারণে রাষ্ট্রপতি রাজধানীর জাতীয় ঈদগাহ ময়দানে ঐতিহ্য অনুযায়ী ঈদের নামাজে অংশ নেননি। এ কারণে রাষ্ট্রীয় অনেক কর্মসূচিও স্থগিত করা হয়েছে।সকাল সাড়ে আটটায় এই ঈদের জামাত অনুষ্ঠিত হয়। ঈদের নামাজ পরিচালনা করেন বঙ্গভবন জামে মসজিদের পেশ ইমাম মুফতি মাওলানা সাইফুল কবির।ঈদের নামাজে রাষ্ট্রপতি কার্যালয়ের সংশ্লিষ্ট সচিবগণসহ রাষ্ট্রের কয়েকজন গুরুত্বপূর্ণ কর্মকর্তা-কর্মচারী অংশ নেন।বাংলাদেশের শান্তি ও অগ্রগতি এবং জনগণ তথা মুসলিম উম্মাহর কল্যাণ কামনা করে জামাত শেষে বিশেষ মোনাজাত করা হয়।প্রাণঘাতী কোভিড-১৬ এ যারা মারা গেছেন তাদের বিদেহী আত্মার চিরশান্তি কামনা করে বিশেষ দোয়া করা হয় এবং সারাদেশের পাশাপাশি বিশ্বজুড়ে করোনা আক্রান্তদের দ্রুত আরোগ্য কামনা করেন।১৯৭৫ সালের ১৫ আগস্ট শাহাদাত বরণ করা জাতির পিতা বঙ্গবন্ধু শেখ মুজিবুর রহমান ও তার পরিবারের অন্যান্য সদস্য এবং ১৯৭১ সালের মহান মুক্তিযুদ্ধের সকল শহিদ ও দেশের স্বার্থে জীবন উৎসর্গকারী শহিদদের বিদেহী আত্মার চির শান্তি কামনা করেও দোয়া করা হয় নামাজ পরবর্তী মোনাজাতে। করোনা মহামারির পুনরাবির্ভাবে নামাজ শেষে রাষ্ট্রপতি ভবনে রীতি অনুযায়ী দেশের বিশিষ্ট ব্যক্তিবর্গ এবং বিদেশি কূটনীতিক বা অতিথিদের আপ্যায়নসহ কোনো আনুষ্ঠানিক শুভেচ্ছা জানানো হয়নি। একাত্তর/জো 
tags:প্রধান সংবাদ, রাষ্ট্রপতি, আবদুল হামিদ, বঙ্গভবন, ঈদুল আজহার নামাজ, ঈদের জামাত


25487
চাসিভ ইয়ারে রাশিয়ান রকেট হামলায় ১৫ জন নিহত
বিশ্বযোগ
2022-07-10T17:57:35+06:00
ইউক্রেনের দোনেৎস্ক অঞ্চলের চাসিভ ইয়ার শহরে রাশিয়ান রকেট হামলায় কমপক্ষে ১৫ জন নিহত হয়েছেন। ধ্বংসস্তূপের নিচে আটকা পড়ে আছেন আরও অন্তত ২০ জন। খবর বিবিসি।শনিবার (৯ জুলাই) সন্ধ্যায় একটি পাঁচতলা এপার্টমেন্ট ভবনে এ হামলা চালানো হয় বলে জানিয়েছেন দোনেৎস্ক অঞ্চলের গভর্নর পাভলো কিরিলেঙ্কো। এ হামাল্য রাশিয়া উরাগান রকেট ব্যবহার করেছে বলে দাবি করেন তিনি। শনিবার রাশিয়ান প্রতিরক্ষা মন্ত্রণালয় জানায়, চাসিভ ইয়ারে মার্কিন এম৭৭৭ হাউইটজার কামান সংরক্ষণ করা হয় এমন একটি বিমান হ্যাঙ্গার ধ্বংস করে দিয়েছে তারা। আরও পড়ুন: পাঁচ দেশে নিযুক্ত রাষ্ট্রদূতকে বরখাস্ত করলেন জেলেনস্কিসাম্প্রতিক সময়ে দোনেৎস্ক অঞ্চলের পথে ক্রামাতোরস্ক ও স্লোভিয়ানস্ক শহরে হামলা আরও জোরদার করেছে রাশিয়া। লুহানস্ক দখলের পর এখন রাশিয়ার মূল লক্ষ্য দোনেৎস্ক অঞ্চল দখল করা। উভয় অঞ্চলই ডনবাসের অংশ, যেটিকে রাশিয়ার অংশ বলে দাবি করে আসছেন ভ্লাদিমির পুতিন। একাত্তর/এসজে
tags:ইউক্রেন, রাশিয়া, দোনেৎস্ক, চাসিভ ইয়ার, রকেট হামলা


25488
ট্রাকের ধাক্কায় নসিমন উল্টে যুবক নিহত, আহত চার
দেশযোগ
2022-07-10T18:21:29+06:00
নড়াইলে নসিমনে ঈদের আনন্দ করতে গিয়ে মাগুরা-নড়াইল সড়কে ট্রাকের ধাক্কায় নসিমন উল্টে চাপা পড়ে এক যুবক নিহত ও চারজন আহত হয়েছেন। ঈদের দিন রোববার (১০ জুলাই) দুপুরের পর মাগুরা-নড়াইল সড়কের শিংগা বাজার এলাকায় এ দুর্ঘটনা ঘটে। জানা গেছে, নিহত আলামিন শেখ সদর উপজেলার শাহাবাদ ইউনিয়নের চরবিলা গ্রামের নজরুল শেখের ছেলে। তিনি শহরের পুরাতন বাস টার্মিনালে মুদি দোকানের কর্মচারী হিসাবে কাজ করতেন।স্থানীয় এলাকাবাসী ও পুলিশ সূত্রে জানা যায়, আলামিন শেখ ঈদের আনন্দ করতে একটি নসিমনে বন্ধুদের নিয়ে চরবিলা থেকে ঘুরতে বের হয়। শিংগা বাজার এলাকায় একটি ট্রাক তাদের নসিমনকে ধাক্কা দিলে নসিমন ছিটকে পার্শ্ববর্তী খাদে উল্টে পড়ে। এ সময় আলামিনের মাথায় গুরুতর আঘাত লাগে এবং আরও চারজন আহত হয়।স্থানীয়রা আহতদের দ্রুত উদ্ধার করে সদর হাসপাতালে নিয়ে গেলে কর্তব্যরত ডাক্তার তাদের মধ্যে আলামিনকে মৃত ঘোষণা করেন।নড়াইল সদর থানার ভারপ্রাপ্ত কর্মকর্তা (ওসি) মাহমুদুর রহমান বলেন, শুনেছি তারা নসিমনে ছিল। ট্রাক ধাক্কা দিয়েছে কিনা তা তদন্ত করে আইনানুগ ব্যবস্থা গ্রহণ করা হবে।একাত্তর/জো
tags:সড়ক দুর্ঘটনা, মাগুরা-নড়াইল সড়ক, ট্রাকের ধাক্কা, নসিমন উল্টে যুবক নিহত, শিংগা বাজার


25489
শতাধিক ঈদের জামাতে ইমামতি করে অবসর
দেশযোগ
2022-07-10T18:51:09+06:00
৫৬ বছর ধরে ইমামতি করা হাজীগঞ্জের আলহাজ্ব মাওলানা ফজলুল হক একটানা শতাধিক ঈদের জামাতের ইমামতি করে অবসর গ্রহণ করেছেন। বার্ধক্যজনিত কারণে রোববার (১০ জুলাই) অনুষ্ঠিত ঈদুল আযহার নামাজের শেষ করে ইমামতি থেকে অশ্রুসিক্ত নয়নে বিদায় নেন তিনি। ফজলুল হক চাঁদপুরের হাজীগঞ্জ পৌরসভাধীন বলাখাল পঞ্চগ্রাম ঈদগাহ মাঠে ইমামতি করতেন। বিদায়ের সময় উক্ত ঈদগাহতে নামাজ আদায়কারী মুসল্লিগন ফজলুল হককে বিদায় দিতে গিয়ে চোখে পানি সংবরণ করতে পারেননি। আরও পড়ুন: দিনাজপুরে দেশের সবচেয়ে বড়ো ঈদের জামাত অনুষ্ঠিতবার্ধক্যজনিত কারণে ইমামতি থেকে স্বেচ্ছায় অবসর গ্রহণকালে ঈদগাহ কমিটির পক্ষ থেকে তাকে বিদায় সংবর্ধনা ও ক্রেস্ট প্রদান করা হয়। কর্মজীবনে তিনি হাজীগঞ্জ উপজেলার নওহাটা ফাজিল মাদরাসার শিক্ষকতা করতেন। বহু আগে তিনি শিক্ষকতা পেশা থেকে অবসর নেন। 
tags:চাঁদপুর, হাজীগঞ্জ, ইমাম, বলাখাল পঞ্চগ্রাম ঈদগাহ মাঠ, অবসর গ্রহণ


25490
ঈদের জামাতে দাঁড়ানো কৃষককে ধারালো অস্ত্রের কোপ
দেশযোগ
2022-07-10T18:58:47+06:00
বগুড়ার ধুনটে ঈদের জামাতে দাঁড়ানো অবস্থায় প্রতিপক্ষের হামলার শিকার হয়েছেন ফারুক আহমেদ নামে এক কৃষক। তাকে ধারালো অস্ত্র দিয়ে কুপিয়ে ও লাঠিসোটা দিয়ে পিটিয়ে আহত করা হয়।রোববার (১০ জুলাই) সকাল পৌনে আটটার দিকে উপজেলার বেড়েরবাড়ি গ্রামের ঈদগাহ মাঠে এ ঘটনা ঘটে। জানা গেছে, আহত কৃষক ফারুক বর্তমানে বগুড়া শহীদ জিয়াউর রহমান মেডিকেল কলেজ হাসপাতালে চিকিৎসাধীন অবস্থায় আছেন। তিনি বগুড়ার শাজাহানপুর উপজেলার শৈলধুকরি পশ্চিমপাড়া গ্রামের আব্দুর রশিদের ছেলে। ফারুক আগে ধুনটের বেড়েরবাড়ি বুড়িরভিটা গ্রামের বাসিন্দা ছিলেন। তবে বর্তমানে তিনি বেড়েরবাড়ির পাশের গ্রাম শাজাহানপুর উপজেলার শৈলধুকরি পশ্চিমপাড়া গ্রামে সপরিবারে বসবাস করে আসছেন।আহত ফারুক জানান, ঈদের নামাজ আদায় করার জন্য সকালে বেড়েরবাড়ি গ্রামের মাঠে যান তিনি। খুতবা শেষে দাঁড়িয়ে নামাজের প্রস্তুতি নিচ্ছিলেন তিনি। ঠিক ঐ সময় পেছন থেকে তার ওপর হামলা চালানো হয়। প্রথমে তার মাথায় ধারালো অস্ত্র দিয়ে আঘাত করা হয়। এসময় তিনি মাটিতে পড়ে যান। পরে তাকে লাঠিসোটা দিয়ে মারধর করা হয়। পরে স্থানীয়রা তাকে উদ্ধার করে শজিমেক হাসপাতালে নিয়ে আসেন।ধুনট থানার ভারপ্রাপ্ত কর্মকর্তা (ওসি) কৃপা সিন্ধু বালা জানান, মারধরের ঘটনায় থানায় এখন পর্যন্ত অভিযোগ পাওয়া যায়নি। অভিযোগ পেলেই ব্যবস্থা নেয়া হবে। একাত্তর/জো 
tags:ধুনট, ঈদের জামাত, ঈদগাহ মাঠ, প্রতিপক্ষের হামলা, বেড়েরবাড়ি গ্রাম


25491
ঈদে স্বামীর দেয়া শাড়ী পছন্দ না হওয়ায় ফাঁসে ঝুলে মৃত্যু
দেশযোগ
2022-07-10T19:18:07+06:00
ঈদের জন্য স্বামীর কিনে দেয়া শাড়ী পছন্দ না হওয়ায় সিরাজগঞ্জের তাড়াশে এক গৃহবধূর গলায় ফাঁস দিয়ে মৃত্যু হয়েছে।রোববার (১০ জুলাই) দুপুরের দিকে উপজেলার দেশীগ্রাম ইউনিয়নের কুমাল্লু গ্রামে মর্মান্তিক এ ঘটনা ঘটে।পুলিশ ও নিহতের পারিবারিক সূত্রে জানা যায়, উপজেলার কুমাল্লু গ্রামের মোন্নাফ আলীর মেয়ে মুন্নি খাতুনের (১৭) সাথে প্রায় ছয় মাস পূর্বে বিয়ে হয় পার্শ্ববর্তী গুরমা গ্রামের শফিকুল ইসলামের ছেলে নাঈম হোসেনের (২০)। ঈদের জন্য আগের দিন নাঈম তার স্ত্রীর জন্যে একটি শাড়ী নিয়ে শ্বশুরবাড়িতে ঈদ করতে যান। কিন্তু মুন্নির ওই শাড়ী পছন্দ হয়নি। এ কারণে অভিমান করে ঈদের দিন দুপুরে বাবার বাড়ির শোবার ঘরের দরজা বন্ধ করে আড়ার সঙ্গে ওড়না পেঁচিয়ে ফাঁস নেন মুন্নি।এ প্রসঙ্গে তাড়াশ থানার ভারপ্রাপ্ত কর্মকর্তা (ওসি) মো. শহিদুল ইসলাম বলেন, বিকেলে পুলিশ মরদেহের সুরতহাল রিপোর্ট তৈরি করে কোন অভিযোগ না থাকায় পরিবারের কাছে মরদেহ দাফনের জন্য হস্তান্তর করেন।একাত্তর/জো 
tags:তাড়াশ, গৃহবধূর মৃত্যু, ঈদের শাড়ী, দেশীগ্রাম ইউনিয়ন, কুমাল্লু গ্রাম


25492
করোনা: একদিনে দুই মৃত্যু, শনাক্তের হার ১৭.৪৭
অন্যান্য
2022-07-10T19:18:30+06:00
দেশে গত ২৪ ঘণ্টায় নতুন করে করোনাভাইরাসে শনাক্ত হয়েছেন ৮১৪ জন। এ নিয়ে আক্রান্তের সংখ্যা দাঁড়িয়েছে ১৯ লাখ ৮৯ হাজার ৮৫৪ জনে।রোববার (১০ জুলাই) স্বাস্থ্য অধিদপ্তর থেকে পাঠানো করোনাবিষয়ক নিয়মিত সংবাদ বিজ্ঞপ্তিতে এ তথ্য জানানো হয়েছে। শনাক্তের হার ১৭ দশমিক ৪৭ শতাংশ বলে বিজ্ঞপ্তিতে উল্লেখ করা হয়েছে। আগেরদিন এ হার ছিল ১৫ দশমিক ৫৯ শতাংশ। এদিকে গত ২৪ ঘণ্টায় করোনায় আক্রান্ত হয়ে আরো দুইজনের মৃত্যু হয়েছে। এ নিয়ে মোট মৃতের সংখ্যা দাঁড়ালো ২৯ হাজার ২০০ জনে। বিজ্ঞপ্তিতে বলা হয়, ২৪ ঘণ্টায় করোনা থেকে সুস্থ হয়েছে এক হাজার ৯ জন। এ পর্যন্ত সুস্থ হয়েছেন ১৯ লাখ ১৩ হাজার ২১৩ জন। এসময় চার হাজার ৫৬৩টি নমুনা সংগ্রহ করা হয়। পরীক্ষা করা হয় চার হাজার ৬৫৯টি নমুনা। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৭ শতাংশ।আরও পড়ুন: ঈদের জামাতে দাঁড়ানো কৃষককে ধারালো অস্ত্রের কোপ উল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের রোববার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৭২ হাজার ৬৩৮ জনের। সুস্থ হয়েছেন ৫৩ কোটি ৩৩ লাখ ৭৯ হাজার ৬৪২ জন। ভাইরাসে মোট সংক্রমিত হয়েছেন ৫৬ কোটি চার লাখ এক হাজার ৭০৯ জন। একাত্তর/এসজে
tags:প্রধান সংবাদ, করোনাভাইরাস, মহামারি, বাংলাদেশ


25493
সবাইকে বন্যার্তদের সহায়তায় এগিয়ে আসার আহবান কাদেরের
রাজনীতি
2022-07-10T19:38:13+06:00
সবাইকে বন্যার্তদের সহায়তায় এগিয়ে আসার আহবান জানিয়ে আওয়ামী লীগের পক্ষে দেশবাসীকে ঈদের শুভেচ্ছা জানিয়েছেন দলটির সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের।রোববার (১০ জুলাই) সকালে তার বাসভবনে আয়োজিত সংবাদ সম্মেলনে দেশবাসীকে ঈদ শুভেচ্ছা জানান তিনি। তিনি বলেন, ‘দেশবাসী এবং বিশ্বের যে প্রান্তে বাংলাদেশের নাগরিকগণ জীবন জীবিকার প্রয়োজনে অবস্থান করছেন- তাদের সবাইকে আজকের এই দিনে বাংলাদেশ আওয়ামী লীগের পক্ষ থেকে ঈদের শুভেচ্ছা জানাচ্ছি।’ আওয়ামী লীগের সাধারণ সম্পাদক বলেন, ‘আমরা এমন এক সময়ে ঈদ উদযাপন করছি যখন দেশের একটি এলাকার মানুষ বন্যায় ক্ষতিগ্রস্ত এবং  করোনার সংক্রমণের ঊর্ধ্বগতিও দৃশ্যমান। এই প্রেক্ষাপটে একদিকে আমরা সবাই মানবিক কারণে বন্যার্ত মানুষের সহায়তায় আন্তরিক থাকবো অপরদিকে করোনা সংক্রমণ রোধে থাকবো সর্বোচ্চ সচেতন।’সামান্যতম অবহেলা, অসচেতনতা এবং স্বাস্থ্যবিধির প্রতি উদাসীনতা যেন ঈদ আনন্দকে বিষাদে রূপ দিতে না পারে, সেদিকে বিশেষভাবে নজর দেয়ার আহবান জানান তিনি। আরও পড়ুন: বঙ্গভবনেই ঈদের নামাজ আদায় করেন রাষ্ট্রপতিঈদে পরস্পরের সহমর্মী হওয়ার আহবান জানিয়ে তিনি বলেন, ঈদ আমাদের ত্যাগের শিক্ষা দেয়, আনন্দ ভাগাভাগি করার শিক্ষা দেয়, প্রতিবেশী কিংবা অসহায়ের প্রতি উদারহস্ত হওয়ার দীক্ষা দেয়- তাই আসুন, আমরা সবাই মিলে ঈদ আনন্দ ভাগাভাগি করি।ওবায়দুল কাদের পারস্পরিক সৌহার্দ্য এবং সম্প্রীতির মাধ্যমে বঙ্গবন্ধুর স্বপ্নের সোনার বাংলা এবং তাঁর কন্যা প্রধানমন্ত্রী শেখ হাসিনার উন্নত-সমৃদ্ধ বাংলাদেশ গড়ে তোলার আহ্বান জানান। একাত্তর/এসজে
tags:আওয়ামী লীগ, ওবায়দুল কাদের, বিএনপি, সেতুমন্ত্রী


25494
সীমান্ত দিয়ে কোরবানির পশু আসেনি, চামড়াও পাচার হবেনা: বিজিবি মহাপরিচালক
দেশযোগ
2022-07-10T19:43:16+06:00
এবার ঈদুল আজহায় সীমান্ত দিয়ে কোরবানির পশু আসেনি, চামড়াও পাচার হবে না বলে আশ্বস্ত করেছেন বিজিবির মহাপরিচালক মেজর জেনারেল সাকিল আহমেদ। ঈদের দিন রোববার (১০ জুলাই) দুপুরে সুনামগঞ্জ সীমান্তের ডলুড়া এলাকার আট শতাধিক বানভাসির মধ্যে কোরবানির মাংস ও খাদ্য সামগ্রীসহ বানভাসিদের জন্য বিশেষ ত্রাণ বিতরণ করতে এসে তিনি এই আশ্বাস দেন। বিজিবির মহাপরিচালক মেজর জেনারেল সাকিল আহমেদ বলেছেন, এবার কোনো সীমান্ত দিয়ে কোরবানির হাটে বিদেশি কোন পশু আসতে পারেনি। তাই প্রত্যন্ত এলাকার বাজারেও আমাদের খামারিদের গরু ছাড়া অন্য কোন গরু দেখা যায়নি। তবে এখন আমরা আরেকটা কাজ করব তা হলো চামড়া পাচার রোধ করা। চামড়া যাতে পাচার না হয় সেজন্য আমরা সবাইকে নির্দেশনা দিয়েছি। বিজিবির মহাপরিচালক আরও বলেন, ঈদের দিন সুনামগঞ্জের অসহায় বন্যার্তদের জন্য বিশেষ ত্রাণ নিয়ে এসেছি। তাজা মাংস, মসলা, চাল, ডাল, তেল, সেমাইসহ বিভিন্ন পদের বিশেষ ত্রাণ দিয়েছি যাতে পরিবারের সবাইকে নিয়ে তারা ঈদ উদযাপন করতে পারেন। যতদিন পর্যন্ত বন্যার্ত লোকজন সহায়তা চাইবেন বিজিবি ততদিন সহায়তা দিয়ে যাবে উল্লেখ করে তিনি বলেন, আমরা সবাই মিলে বন্যা দুর্গতদের জন্য কাজ করলে বন্যাপীড়িত লোকজনের দুঃখকষ্ট লাঘব করতে পারব।  জানা গেছে, বিজিবির পক্ষ থেকে আটশত পরিবারকে তিন প্যাকেট করে ঈদের বিশেষ ত্রাণ দেওয়া হয়। এই ত্রাণের মধ্যে রয়েছে কোরবানির দেড় কেজি মাংস, চাল, ডাল, সেমাই, লাচ্চি, লবন, চিনিসহ নানা পদের খাদ্য সামগ্রী।একাত্তর/জো
tags:সীমান্ত, ঈদুল আজহা, কোরবানির পশু, চামড়া পাচার, বিজিবি মহাপরিচালক


25495
‘ঈদযাত্রায় মানুষের ভোগান্তি প্রমাণ করে দেশে কোনো সরকার নেই’
রাজনীতি
2022-07-10T19:52:50+06:00
বিএনপি মহাসচিব মির্জা ফখরুল ইসলাম আলমগীর অভিযোগ করে বলেছেন, এবার সড়ক ও রেলপথে মানুষের ভোগান্তিই প্রমাণ করে দেশে কোনো সরকার নেই।পবিত্র ঈদুল আযহা উপলক্ষে রোববার (১০ জুলাই) রাজধানীর শেরেবাংলা নগরে দলের প্রতিষ্ঠাতা জিয়াউর রহমানের কবরে শ্রদ্ধা জানিয়ে এ অভিযোগ করেন তিনি। বিএনপি মহাসচিব বলেন, ‘যাতায়াত, যোগাযোগ ব্যবস্থা বিশেষ করে ট্রেনের কথা আপনি বলছেন- এগুলোর কোনো অথোরিটি আছে, কোনো কর্তৃত্ব আছে- সেটাই মনে হয় না।’সরকার দেশকে ‘ব্যর্থ রাষ্ট্রে’ পরিণত করেছে মন্তব্য করে ফখরুল বলেন, ‘এই সরকার বলতে আমরা যেটা মনে করি যে, কোনো সুশাসন নেই, কোনো গভার্নেন্স নেই। শুধুমাত্র একটা দিকে তাদের লক্ষ্য দুর্নীতি করা।’দেশের বিদ্যুৎ পরিস্থিতির সমালোচনা করে তিনি বলেন, ক্ষমতাসীনদের ভুল নীতি ও দুর্নীতির কারণেই লোডশেডিং হচ্ছে। তিনি বলেন, ‘বিদ্যুৎ নিয়ে এত বড়াই করেছেন, সেই বিদ্যুতে আজ লোডশেডিং করতে হচ্ছে তিন ঘণ্টা, চার ঘণ্টা করে। এর মূল কারণ হচ্ছে দুর্নীতি।’ তিনি আরও বলেন, ‘পাওয়ার প্ল্যান্ট যেগুলো নিয়ে আসা হয়েছে এটা সম্পূর্ণভাবে অতিরিক্ত অর্থ দিয়ে আনা হয়েছে। এসব প্রকল্প স্থাপনে কোনো আন্তর্জাতিক টেন্ডার পর্যন্ত হয়নি এবং এমন আইন করা হয় যে, এখানে যদি কোনো অভিযোগ উঠে তাহলে কোনো রকমের মামলা করা যাবে না, অর্থাৎ ইনডেমনিটি দেওয়া হয়েছে। কোনো সভ্য দেশে কোনো প্রকিউরমেন্টের ক্ষেত্রে এটা কোনোভাবে হতে পারে না।’আরও পড়ুন: সবাইকে বন্যার্তদের সহায়তায় এগিয়ে আসার আহবান কাদেরেরএর আগে বেলা সাড়ে ১১টায় বিএনপি মহাসচিব দলের স্থায়ী কমিটির সদস্য ড. খন্দকার মোশাররফ হোসেন, মির্জা আব্বাস, গয়েশ্বর চন্দ্র রায়, নজরুল ইসলাম খানসহ নেতৃবৃন্দকে নিয়ে জিয়াউর রহমানের কবরে পুষ্পমাল্য অর্পণ ও ফাতেহা পাঠ করে। পরে দলের প্রতিষ্ঠাতার আত্মার মাগফিরাত কামনা করে বিশেষ মোনাজাতে অংশ নেন।একাত্তর/এসজে
tags:খালেদা জিয়া, বিএনপি, মির্জা ফখরুল ইসলাম আলমগীর


25496
মোটরসাইকেল নিয়ন্ত্রণ হারিয়ে কলেজছাত্রের মৃত্যু
দেশযোগ
2022-07-10T20:00:09+06:00
রাজবাড়ীর পাংশায় মোটরসাইকেল নিয়ন্ত্রণ হারিয়ে এক কলেজছাত্রের মৃত্যু হয়েছে।  রোববার (১০ জুলাই) সন্ধ্যা সাড়ে ৬টার দিকে পাংশা কৃষি ফার্মে এ দুর্ঘটনা ঘটে। নিহত আবু মুসা (২২) রাজবাড়ী জেলার পাংশা পৌরসভার নারায়ণপুর কলেজপাড়া গ্রামের আব্দুল আজিজের ছেলে ও পাংশা সরকারি কলেজের এইচএসসি দ্বিতীয় বর্ষের ছাত্র ছিলেন।প্রত্যক্ষদর্শীরা জানান, ঈদের ঘোরাঘুরি করতে গিয়ে মোটরসাইকেল নিয়ন্ত্রণ হারিয়ে পড়ে গিয়ে মোটরসাইকেলের নিচে চাপা পড়েন ওই ছাত্র।আরও পড়ুন: ট্রাকের ধাক্কায় নসিমন উল্টে যুবক নিহত, আহত চারপরে স্থানীয়রা তাকে দ্রুত উদ্ধার করে পাংশা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন। পাংশা মডেল থানার ভারপ্রাপ্ত কর্মকর্তা (ওসি) মোহাম্মদ মাসুদুর রহমান এ দুর্ঘটনার সত্যতা নিশ্চিত করেছেন। 
tags:রাজবাড়ী, কলেজছাত্র, মোটরসাইকেল দুর্ঘটনা, পাংশা


25497
দুই মোটরসাইকেলের মুখোমুখি সংঘর্ষে পুলিশ সদস্য নিহত
দেশযোগ
2022-07-10T20:12:00+06:00
নওগাঁর রাণীনগরে দুই মোটরসাইকেল মুখোমুখি সংঘর্ষে মোটরসাইকেল আরোহী এক পুলিশ সদস্য নিহত হয়েছে। রোববার (১০ জুলাই) বিকেল ছয়টার দিকে উপজেলার কুজাইল বাজার এলাকায় এ দুর্ঘটনাটি ঘটে। জানা গেছে, নিহত পুলিশ সদস্য শাহিন আলম (৪০) উপজেলার সদরের উত্তর রাজাপুর গ্রামের ওসমান মোল্লার ছেলে। তিনি কনস্টেবল হিসাবে রাজশাহীর গোদাগাড়ী থানায় কর্মরত ছিলেন। এ ঘটনায় আহত হয়েছেন মোটরসাইকেলে থাকা তার স্ত্রী শিপন বেগম।স্থানীয়রা জানান, ঈদের ছুটিতে বাড়িতে এসে ঈদের দিন বিকেলে শাহিন তার স্ত্রীকে নিয়ে মোটরসাইকেলে রাণীনগর থেকে বোনের বাড়ি বান্দাইখাড়ায় কুরবানির মাংস নিয়ে যাচ্ছিলেন। তারা কুজাইল বাজার এলাকায় পৌঁছালে আত্রাইয়ের দিক থেকে দ্রুতগতিতে আসা একটি মোটরসাইকেলের সঙ্গে মুখোমুখি সংঘর্ষ ঘটে শাহিনের মোটরসাইকেলের। এতে পাকা সড়কে পড়ে শাহিনের মাথা থেঁতলে যায়। স্থানীয় লোকজন, রাণীনগর থানা পুলিশ ও ফায়ার সার্ভিসের কর্মীরা শাহিনকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন। এ ঘটনায় আহত শাহিনের স্ত্রীকে নওগাঁ সদর সদর হাসপাতালে ভর্তি করানো হয়েছে।ঘটনার সত্যতা নিশ্চিত করে রাণীনগর থানার ভারপ্রাপ্ত কর্মকর্তা (ওসি) আবুল কালাম আজাদ জানান, এ ঘটনায় আইনগত ব্যবস্থা গ্রহণ করা হচ্ছে। একাত্তর/জো 
tags:মুখোমুখি সংঘর্ষ, মোটরসাইকেল, রাণীনগর, মোটরসাইকেল আরোহী, পুলিশ সদস্য, কুজাইল বাজার


25498
রাইসকুকারে বিদ্যুৎস্পৃষ্ট হয়ে গৃহবধূর মৃত্যু
দেশযোগ
2022-07-10T20:52:26+06:00
শেরপুরের নকলায় রাইসকুকারে রান্না করতে গিয়ে বিদ্যুৎস্পৃষ্ট হয়ে এক গৃহবধূর মৃত্যু হ‌য়ে‌ছে। রোববার (১০ জুলাই) উপজেলার মধ্য নকলা গ্রামে এ দুর্ঘটনা ঘটে। জানা গেছে, নিহত গৃহবধূ রাজিয়া বেগম কালনী (৩৮) ওই গ্রামের হাবিবুর রহমানের স্ত্রী। তি‌নি দুই সন্তানের জননী ছিলেন।  পুলিশ ও নিহতের পরিবার সূত্রে জানা যায়, ঈদুল আজহার নামাজ পড়ার উদ্দেশ্যে পরিবারের পুরুষ সদস্যরা বাড়ি থেকে বেরিয়ে গেলে রাজিয়া রাইসকুকারে রান্না করতে যায়। কিন্তু আগে থেকে বিদ‌্যুতা‌য়িত হয়ে থাকা রাইসকুকা‌রে হাত দেওয়া মাত্রই তি‌নি বিদ্যুৎস্পৃষ্ট হয়ে ঘটনাস্থলেই মারা যান।নকলা থানার উপ-সহকারী পরিদর্শক (এএসআই) তাপস কুমার বণিক বলেন, নিহতের পরিবারের পক্ষ থেকে আবেদনের পরিপ্রেক্ষিতে রাজিয়ার মরদেহ ময়নাতদন্ত ছাড়াই পরিবারের কাছে দাফনের জন্য হস্তান্তর করা হয়েছে। এ ব্যাপারে থানায় একটি অপমৃত্যু মামলা দা‌য়ের হয়েছে।একাত্তর/জো 
tags:শেরপুর, নকলা, রাইসকুকার, বিদ্যুৎস্পৃষ্ট হয়ে গৃহবধূর মৃত্যু


25499
বিশিষ্ট প্রত্নতাত্ত্বিক ড. এনামুল হক আর নেই
অন্যান্য
2022-07-10T21:05:14+06:00
একুশে ও স্বাধীনতা পদকপ্রাপ্ত বাংলাদেশের কিংবদন্তীতুল্য প্রত্নতাত্ত্বিক অধ্যাপক ও বাংলাদেশ জাতীয় জাদুঘরের সাবেক মহাপরিচালক ড. এনামুল হক মারা গেছেন। রোববার (১০ জুলাই) তিনি রাজধানীতে নিজে বাসভবনে শেষ নিঃশ্বাস ত্যাগ করেন বলে গণমাধ্যমকে জানিয়েছেন তার সহকর্মী (রিসার্চ ফেলো) সাইফুল ইসলাম।সাইফুল ইসলাম জানান, স্যার তিনটা ৩৫ মিনিটে ঘুমের মধ্যে মারা গেছেন। সকাল থেকে তিনি কোরবানির যাবতীয় কাজ তত্ত্বাবধান করে দুপুরে খেয়ে ঘুমাতে যান। ঘুমের মধ্যে সাড়া না পেয়ে তাকে ইউনাইটেড হাসপাতালে নেওয়া হলে চিকিৎসক মৃত ঘোষণা করেন। সাইফুল ইসলাম আরও জানান, এনামুল হকের মরদেহ বারডেমের হিমঘরে রাখা হবে। তার মেয়ে আগামী মঙ্গলবার প্রবাস থেকে ফিরলে দাফনের বিষয়ে সিদ্ধান্ত নেওয়া হবে।ড. এনামুল হক তার কাজের স্বীকৃতি হিসেবে ২০১৭ সালে একুশে পদক ও ২০২০ সালে স্বাধীনতা পদক এবং ভারতের পদ্মশ্রী পদকে ভূষিত হন।১৯৩৭ সালের ১ মার্চ বগুড়া জেলায় জন্মগ্রহণ করেন এনামুল হক। মাধ্যমিক ও উচ্চ মাধ্যমিক বগুড়া থেকে শেষ করে তিনি ঢাকা বিশ্ববিদ্যালয় থেকে ইতিহাস বিভাগে স্নাতক ও ইতিহাস-প্রত্নতত্ত্বে স্নাতকোত্তর ডিগ্রি অর্জন করেন। পরবর্তীতে অক্সফোর্ড বিশ্ববিদ্যালয় থেকে দক্ষিণ এশিয়ার শিল্প নিয়ে গবেষণা করে পিএইচডি ডিগ্রি লাভ করেন।আরও পড়ুন: বঙ্গভবনেই ঈদের নামাজ আদায় করেন রাষ্ট্রপতিকর্মজীবনে ১৯৬২ সালে এনামুল হক তৎকালীন ঢাকা জাদুঘরে যোগদান করে। পরবর্তীতে ১৯৬৫ সালে পদোন্নতি পেয়ে অধ্যক্ষ, ১৯৬৯ সালে পরিচালক হিসেবে কাজ করেন। বাংলাদেশ স্বাধীন হওয়ার পর ঢাকা জাদুঘরকে বাংলাদেশ জাতীয় জাদুঘরে রূপান্তর করা হয় এবং এর প্রতিষ্ঠাকালীন মহাপরিচালক হিসেবে এনামুল হক যোগদান করেন। জাদুঘরের উন্নতি ও আধুনিকীকরণে তার অবদান অনস্বীকার্য। মহাপরিচালক হিসেবে তিনি ১৯৮৩ সাল থেকে ১৯৯১ সাল পর্যন্ত দায়িত্ব পালন করেন।একাত্তর/এসজে
tags:প্রধান সংবাদ, রাজধানী, প্রত্নতাত্ত্বিক অধ্যাপক, ড. এনামুল হক, বাংলাদেশ জাতীয় জাদুঘর


25500
প্রত্নতাত্ত্বিক ড. এনামুল হকের মৃত্যুতে প্রধানমন্ত্রীর শোক
জাতীয়
2022-07-10T21:41:49+06:00
স্বাধীনতা পদক এবং একুশে পদকপ্রাপ্ত বিশিষ্ট প্রত্নতত্ত্ববিদ, ইতিহাস ও শিল্পকলা বিশারদ এবং বাংলাদেশ জাতীয় জাদুঘরের সাবেক মহাপরিচালক প্রফেসর ড. এনামুল হকের মৃত্যুতে গভীর শোক ও দু:খ প্রকাশ করেছেন প্রধানমন্ত্রী শেখ হাসিনা।রোববার (১০ জুলাই) এক শোকবার্তায় শেখ হাসিনা বলেন, জাতির পিতা বঙ্গবন্ধু শেখ মুজিবুর রহমানের প্রতি প্রফেসর ড. এনামুল হকের ছিল প্রগাঢ় ভালোবাসা এবং গভীর শ্রদ্ধাবোধ। তিনি ঢাকা বিশ্ববিদ্যালয়ে অধ্যয়নের সময় সাহিত্য পত্রিকা উত্তরণের প্রতিষ্ঠাতা সম্পাদক ছিলেন। মহান মুক্তিযুদ্ধের সময় তিনি লন্ডন এবং নিউইয়র্ক সফর করে বাংলাদেশের স্বাধীনতার পক্ষে বিশ্ব জনমত সৃষ্টিতে গুরুত্বপূর্ণ ভূমিকা পালন করেন। বাংলাদেশ জাতীয় জাদুঘর প্রতিষ্ঠাসহ জাতীয় পর্যায়ে রবীন্দ্র ও নজরুল জয়ন্তী উদযাপন প্রচলনের ক্ষেত্রে তাঁর প্রয়াস অত্যন্ত প্রশংসনীয়। প্রত্নতত্ত্বে বিশেষ অবদানের জন্য বন্ধুপ্রতীম ভারত সরকারও তাঁকে ২০২০ সালে পদ্মশ্রী পদক প্রদান করে।আরও পড়ুন: বিশিষ্ট প্রত্নতাত্ত্বিক ড. এনামুল হক আর নেইপ্রধানমন্ত্রী শেখ হাসিনা মরহুমের বিদেহী আত্মার মাগফিরাত কামনা করেন এবং তাঁর শোকসন্তপ্ত পরিবারের সদস্যদের প্রতি আন্তরিক সমবেদনা জানান।একাত্তর/এসজে
tags:প্রধানমন্ত্রী, শেখ হাসিনা, শোকবার্তা, ড. এনামুল হক, প্রত্নতত্ত্ববিদ


25501
পদত্যাগের পরই নেতাদের বাড়ি ছাড়বেন লঙ্কান বিক্ষোভকারীরা
বিশ্বযোগ
2022-07-10T21:42:36+06:00
প্রেসিডেন্ট ও প্রধানমন্ত্রীর বাসভবনের দখল নেয়া শ্রীলঙ্কার বিক্ষোভকারীরা তাদের পদত্যাগ না করা পর্যন্ত দখল অব্যাহত রাখার পরিকল্পনা করেছেন। রোববার (১০ জুলাই) বিক্ষোভস্থলে এক সংবাদ সম্মেলনে বিক্ষোভের নেতারা এমন পরিকল্পনার কথাই জানিয়েছেন বলে জানায় বার্তাসংস্থা রয়টার্স।বিক্ষোভকারীদের একাংশের নেতা রুয়ান্থি ডি চিকারা বলেন, প্রেসিডেন্টকে ও প্রধানমন্ত্রীকে পদত্যাগ করতে হবে এবং এই সরকারকে অবশ্যই বিদায় নিতে হবে।শনিবার (১০ এপ্রিল) দেশটির রাজধানী কলম্বোতে গণবিক্ষোভের ডাক দেয় বিক্ষোভকারীরা এবং সারা দেশের মানুষকে সেই বিক্ষোভে অংশ নেওয়ার আহ্বানও জানান তারা।পরিস্থিতি নিয়ন্ত্রণে রাখতে শুক্রবার রাতে কলম্বো জুড়ে কারফিউ জারি করেও গণমানুষের স্রোত থামানো যায়নি। তারা একজোট হয়ে প্রথমে প্রেসিডেন্টের সরকারি বাসভবন এবং পরে নতুন প্রধানমন্ত্রী রনিল বিক্রমাসিংহের ব্যক্তিগত বাসভবনে হামলা চালিয়ে দখল করেন।জানা গেছে, বিক্ষোভকারীদের প্রবেশের আগে অবশ্য উভয় নেতাকেই নিরাপদে তাদের বাসভবন থেকে সরিয়ে নেয়া সম্ভব হয়।বিক্ষোভকারীদের শান্ত করতে প্রধানমন্ত্রী বিক্রমাসিংহে শনিবার দুপুরেই তার পদত্যাগের ইচ্ছার কথা জানান। কিন্তু বিক্ষোভকারীরা শান্ত না হয়ে উল্টো তার বাসভবন দখল করে আগুন ধরিয়ে দেয়।পরে রাতের দিকে স্পিকার জানান, প্রেসিডেন্ট গোটাবায়া গদি ছাড়তে রাজি হয়েছেন এবং বুধবার (১৩ জুলাই) তিনি পদত্যাগ করবেন।উল্লেখ্য, অর্থনৈতিক সংকটে বিপর্যস্ত শ্রীলঙ্কায় গত কয়েকমাস ধরেই বিক্ষোভ চলমান। দেশের বর্তমান অবস্থার জন্য বিক্ষোভকারীরা সরকারকেই দায়ী করেছেন। এজন্য সরকার পতনের দাবিতে গত মার্চ মাস থেকে বিক্ষোভ শুরু হয়। মে মাসের শুরুর দিকে বিক্ষোভ জোরালো হয়ে উঠে। বিক্ষোভকারীদের দাবির মুখে পদত্যাগে বাধ্য হন সেই সময়ের প্রধানমন্ত্রী মাহিন্দা রাজাপেক্ষে। কিন্তু তাতেও বিক্ষোভকারীরা শান্ত হননি। তারা প্রেসিডেন্ট গোটাবায়া রাজাপেক্ষের পদত্যাগের দাবিতে বিক্ষোভ অব্যাহত রাখেন।একাত্তর/জো
tags:প্রধান সংবাদ, শ্রীলঙ্কা, প্রধানমন্ত্রী, প্রেসিডেন্ট, পদত্যাগ, বাসভবন দখল, বিক্ষোভকারী


25502
অবশেষে জয়ের মুখ দেখলো বাংলাদেশ
খেলা
2022-07-11T10:36:42+06:00
অবশেষে চলতি ক্যারিবিয়ান সফরে প্রথম জয় পেলো বাংলাদেশ। মুখে স্বস্তির হাসি ফুটেছে ওয়ানডে সিরিজের প্রথম ম্যাচে। রোববার (১০ জুলাই) গায়ানায়, বৃষ্টির কারণে ৪১ ওভারের ম্যাচে আগে ব্যাট করা ওয়েস্ট ইন্ডিজের ইনিংস নয় উইকেটে, ১৪৯ রানে থেমেছে। জবাবে, ছয় উইকেট হাতে রেখেই সিরিজে তামিমদের লিড। তিন উইকেট নিয়ে ম্যাচ সেরা মেহেদী মিরাজ। লিডার তামিম, ব্যাটার তামিম...দুই সত্ত্বাই আগ্রাসি। ফিল্ডিংয়ে সিদ্ধান্ত নেয়ায় চতুর, দাবি আদায়ে সোচ্চার, আবার উইলোবাজি ক্ল্যাসিকাল, ধুন্ধুমার। এই সফরে সাকিব আর রিয়াদের কাপ্তানিতে দুই ফরম্যাটেই দুইটা করে হার...পছন্দের ওয়ানডে ভার্সন ফিরতেই যেনো আহত বাঘেরা শিকারে দুর্বার।টস জিতে বোলিং, ধারালো ইনসুইংয়ে কাপ্তান তামিমকে শুরুতেই উপহার দিলেন মোস্তাফিজ। ফিজের এক উইকেট, ইনিংসে শরীফুলের চারখানা, তবুও ওয়েস্ট ইন্ডিজের টপঅর্ডার ভেঙ্গে দেয়ার বড় কৃতিত্ব দুই স্পিনার নাসুম আর মিরাজের। একদিকে অভিষিক্ত নাসুম টাইট স্পেলে চেপে ধরেছেন স্বাগতিক ব্যাটারদের। অন্যদিকে, ভ্যারিয়েশনের পসরা সাজিয়ে উইকেট তুলেছেন মেহেদী মিরাজ। তিন উইকেট তোলা মিরাজের প্রতিটা ব্রেকথ্রুতেই ছিলো দারুণ মাথার কাজ। কখনো উইকেটের আগের বলটায় শার্প টার্ন, কখনো আবার আউটের ডেলিভারি জোড়ের উপর স্ট্রেইন ওয়ান। মোদ্দা কথা, স্কিল দিয়ে মেয়ার্স,পাওয়েল আর পুরানকে নাচিয়েই ছেড়েছেন বাংলার অফস্পিনার।একচল্লিশ ওভারে দেড়শো টার্গেট...গোড়াতেই লিটনের উইকেট...তবে পঁচিশ বলে তামিমের তেত্রিশ, আর ওয়ান ডাউনে চাপে থাকা শান্ত'র আত্মবিশ্বাসী ৩৭ রানের ইনিংস। জয়ের বন্দরে যেতে বেগ পেতে হয়নি বাংলাদেশকে। গায়ানায় প্রথম ওয়ানডেতে বোলিং ফার্স্ট ক্লাস, মন্দ হয়নি উইলোবাজিও। সিরিজের বাকি দুই ম্যাচের আগে কোচিং ইউনিটির বড় ভাবনার জায়গা গ্রাউন্ড ফিল্ডিং, বিশেষ করে হাই ক্যাচিং। একাধিক ক্যাচ মিসে ফুটে উঠেছে নানা দুর্বলতা। একাত্তর/এসজে 
tags:প্রধান সংবাদ, ক্রিকেট, বাংলাদেশ, ওয়েস্ট ইন্ডিজ


25503
শ্রীলঙ্কায় সর্বদলীয় সরকার গঠনে একমত বিরোধী দলগুলো
বিশ্বযোগ
2022-07-11T10:46:05+06:00
একটি নতুন সরকার গঠনের লক্ষ্যে আলোচনা শুরু করেছে শ্রীলংকার বিরোধী দলগুলো।রোববার (১০ জুলাই) বিক্ষোভের মুখে বর্তমান প্রেসিডেন্ট তার প্রাসাদ থেকে পালিয়ে পদত্যাগের ঘোষণা দেয়ার পর শ্রীলংকায় রাজাপাকসে ভ্রাতৃদ্বয়ের নেতৃবাধীন সরকারটি ধসে পড়ে।তবে বিরোধী দলগুলো বলছে, সরকার গঠনের মতো যথেষ্ট সমর্থন পার্লামেন্টে তাদের আছে।এনডিটিভি এক প্রতিবেদনে জানিয়েছে, শ্রীলঙ্কার রাজনৈতিক দলগুলো রোববার বৈঠকে বসেছিল। বৈঠকে সিদ্ধান্ত হয়েছে, রাজাপাকসে পদত্যাগ করার পর সব দলের প্রতিনিধিদের নিয়ে একটি অন্তবর্তীকালীন সরকার গঠন করা হবে।ঐক্যবদ্ধ হয়ে দেশটির চলমান নজিরবিহীন অর্থনৈতিক সংকট কীভাবে মোকাবিলা করা হবে বলেও জানানো হয় প্রতিবেদনে।  বৈঠকের পর ক্ষমতাসীন দল শ্রীলঙ্কা পদুজানা পেরামুনার (এসএলপিপি) বিদ্রোহী অংশের নেতা বিমল বীরাবানসা বলেন, অন্তবর্তীকালীন সময়ের জন্য সব দলের অংশগ্রহণে একটি ঐক্যবদ্ধ সরকার গড়তে আমরা নীতিগতভাবে একমত হয়েছি। এটা হবে এমন একটি সরকার যেখানে সব দলের প্রতিনিধি থাকবে।  পার্লামেন্টে প্রতিনিধিত্বকারী দলগুলো সোমবার (১১ জুলাই) বিকেলে একটি বৈঠক ডেকেছে। গোতাবায়ের পদত্যাগের পর কীভাবে ক্ষমতা হস্তান্তর নিয়ে তা নিয়ে আলোচনা হবে।এদিকে বিক্ষোভকারীরা এখনো প্রেসিডেন্টের প্রাসাদ দখল করে রেখেছে। বিক্ষুব্ধ জনতা শনিবার প্রেসিডেন্টের প্রাসাদে হামলা ও প্রধানমন্ত্রীর বাসভবনে আগুন দেয়ার পর জনগণকে দেশে শান্তি বজায় রাখার আবেদন জানায় সেনাবাহিনী। আরও পড়ুন: পদত্যাগের পরই নেতাদের বাড়ি ছাড়বেন লঙ্কান বিক্ষোভকারীরাশ্রীলঙ্কার প্রতিরক্ষা বাহিনীর স্টাফ প্রধান বলছেন, শান্তিপূর্ণ উপায়ে বর্তমান রাজনৈতিক সংকট সমাধানের একটা সুযোগ তৈরি হয়েছে।শনিবার (৯ জুলাই) সারা দিন ধরে বিশৃঙ্খলা ও সহিংসতার মধ্যে প্রেসিডেন্ট গোতাবায়ে রাজাপাকসে বুধবার পদত্যাগ করবেন এমন ঘোষণা করার পর সেনাবাহিনীর তরফ থেকে এই আবেদন জানানো হয়।একাত্তর/এসজে
tags:প্রধান সংবাদ, শ্রীলঙ্কা, বিরোধী দল, রাজাপেক্ষে


25504
কুমিল্লায় ঈদের দিন আলাদা সড়ক দুর্ঘটনায় চারজনের মৃত্যু
দেশযোগ
2022-07-11T10:59:00+06:00
ঈদুল আযহার দিন কুমিল্লায় আলাদা আলাদা সড়ক দুর্ঘটনায় চারজনের মৃত্যু হয়েছে। এদিন ঢাকা–চট্টগ্রাম মহাসড়কের কোটবাড়িতে বাসের ধাক্কায় প্রাণ হারালেন চাচা ভা‌তিজা দুজনই। কোরবা‌নির পশুর মাংস নিয়ে ‌গ্রামের বাড়ি জেলার বরুড়ার নবীপুর থেকে মোটরসাইকেলে কুমিল্লা শহরের বাসায় ফিরছিলেন চাচা–ভাতিজা। এ সময় আহত হয়েছেন মোটরসাইকেলে থাকা আরও একজন। তাঁকে উন্নত চিকিৎসার জন্য ঢাকায় পাঠানো হয়েছে। রোববার (১০ জুলাই) বিকেল সাড়ে চারটার দিকে ‌মহাসড়‌কের কোটবা‌ড়ি এলাকায় এই মর্মান্তিক দুর্ঘটনা ঘটে। নিহতরা হলেন মো. মাকসুদুর রহমান (৩৮) ও ফাহাদ (৮)। মাকসুদুর রহমান কুমিল্লার বরুড়া উপজেলার খোশবাস উত্তর ইউনিয়নের নবীপুর গ্রামের মৃত মো. সফিকুর রহমানের ছেলে এবং ফাহাদ সফিকুর রহমানের বড় ছেলে ইতালিপ্রবাসী মো. রিপনের ছেলে।মো. মাকসুদুর রহমানের চাচা মাওলানা মো. শাহ আলম জানান, মাকসুদুর ভাতিজা ফাহাদকে নিয়ে মোটরসাইকেলে করে নবীপুর গ্রামের বাড়ি থেকে কুমিল্লা শহরের বাসায় ফিরছিলেন। বিকেল সাড়ে চারটার দিকে বাসের ধাক্কায় ঘটনাস্থলেই নিহত হয় দুজন।    ময়নামতি হাইওয়ে থানার ভারপ্রাপ্ত কর্মকর্তা বেলালউদ্দিন জাহাঙ্গীর জানান, এ দুর্ঘটনায় আইনি প্রক্রিয়া চলমান রয়েছে। এদিকে ঢাকা-চট্টগ্রাম মহাসড়‌কের কু‌মিল্লা আলেখাচর সংলগ্ন জাগুরঝু‌লি এলাকায় কু‌মিল্লা চক্ষু হাসপাতা‌লের সাম‌নে বি‌কেল সা‌ড়ে ৫টায় মোটরসাইকেল দুর্ঘটনায় দৈনিক সময়ের কণ্ঠ পত্রিকার কুমিল্লা প্রতিনিধি কাজী সাইফুল ইসলাম এর বড় ছেলে কাজী সাকিব হোসেন মারা গে‌ছেন। এছাড়াও ঢাকা-চট্টগ্রাম মহাসড়কের নিমসারে বাজারে রাস্তা পার হতে গিয়ে নিমসার মুহুরী বাড়ির মৃত সেলিমের স্ত্রী রা‌হেলা বেগম (৪০) না‌মের এক নারী মোটরসাইকেলের ধাক্কায় নিহত হন।এদিকে কুমিল্লার পুলিশ সুপার রহমতুল্লাহ জানিয়েছেন, রোববার কুমিল্লায় আলাদা সড়ক দুর্ঘটনায় আলাদা আলাদা মামলা দায়ের করা হবে। একাত্তর/এসজে 
tags:সড়ক দুর্ঘটনা, কুমিল্লা, মোটরসাইকেল, বাসের ধাক্কা, ঈদুল আযহা


25505
উবারকে রাজনীতিবিদদের গোপনে সহায়তা, হাজারো নথি ফাঁস
বিশ্বযোগ
2022-07-11T11:25:35+06:00
শীর্ষ রাজনীতিবিদরা গোপনে উবারকে সহায়তা করেছেন, এমন দাবি করে হাজার হাজার গোপন নথি ফাঁস করা হয়েছে। এসব রাজনীতিবিদের মধ্যে রয়েছেন ফরাসি প্রেসিডেন্ট ইম্যানুয়েল ম্যাক্রোঁ ও ইউরোপীয় ইউনিয়নের সাবেক কমিশনার নেলি ক্রোয়েস। এসব নথি দ্য গার্ডিয়ান ও বিবিসি প্যানোরামাসহ অনুসন্ধানী সাংবাদিকদের আন্তর্জাতিক কনসোর্টিয়ামের কাছে ফাঁস করা হয় বলে রোববার (১০ জুলাই)এক প্রতিবেদনে জানায় বিবিসি। 'দ্য উবার ফাইলস' নামে ফাঁস হওয়া এই নথিপত্রের মধ্যে রয়েছে প্রায় এক লাখ ২৪ হাজার নথি, যার মধ্যে রয়েছে ৮৩ হাজার ইমেইল ও ২০১৩ থেকে ২০১৭ সালের মধ্যে সংঘটিত বিভিন্ন কথোপকথন সংবলিত এক হাজার নথি। নথিতে আরও বলা হয়েছে, অভিযানের সময় কম্পিউটারে পুলিশ যেন প্রবেশ করতে না পারে সেজন্য একটি 'কিল সুইচ' ব্যবহারের নির্দেশ দিয়েছেন উবারের এক সাবেক জ্যেষ্ঠ কর্মকর্তা। তবে উবারের অতীতের আচরণ এর বর্তমান মূল্যবোধের সাথে সামঞ্জস্যপূর্ণ নয় জানিয়ে উবার দাবি করেছে, বর্তমানে তারা একটি 'ভিন্ন প্রতিস্থানে' পরিণত হয়েছে। আরও পড়ুন: শ্রীলঙ্কায় সর্বদলীয় সরকার গঠনে একমত বিরোধী দলগুলোবিবিসির প্রতিবেদনে বলা হয়, ফ্রান্সে ট্যাক্সি চালকরা উবারের বিরুদ্ধে সহিংস বিক্ষোভ করলেও, ইম্যানুয়েল ম্যাক্রোঁর সাথে উবারের বিতর্কিত কর্মকর্তা ট্রাভিস কালানিকের বেশ ভালো সম্পর্ক রয়েছে। উবারের পক্ষে আইন সংশোধন করার কথা কালানিককে বলেছিলেন তিনি। উবারের নিষ্ঠুর ব্যবসায়িক নীতি বহুলভাবে পরিচিত হলেও, প্রতিষ্ঠানটি এর লক্ষ্য অর্জন করতে কতদূর যেতে পারে এসব নথি সে সম্পর্কে মৌলিক এক চিত্র দেখাবে বলে ধারণা করা হচ্ছে। একাত্তর/এসজে 
tags:উবার, গোপন নথি, ইম্যানুয়েল ম্যাক্রোঁ, দ্য উবার ফাইলস


25506
বিশ্ব জনসংখ্যা দিবস আজ
বিশ্বযোগ
2022-07-11T11:32:01+06:00
বিশ্ব জনসংখ্যা দিবস আজ। ১৯৯০ সালের ১১ জুলাই প্রথম বারের মতো ৯০টি দেশে বিশ্ব জনসংখ্যা দিবস উদযাপিত হয়। তারই ধারবাহিকতায় নানা আয়োজনের মধ্য দিয়ে এ বছর বাংলাদেশ বিশ্ব জনসংখ্যা দিবস পালন করতে যাচ্ছে।এবারের প্রতিপাদ্য বিষয় হচ্ছে ‘৮০০ কোটির পৃথিবী : সকলের সুযোগ, পছন্দ ও অধিকার নিশ্চিত করে প্রাণবন্ত ভবিষ্যৎ গড়ি।’বিশ্ব জনসংখ্যা দিবস উপলক্ষে রাষ্ট্রপতি মো. আবদুল হামিদ ও প্রধানমন্ত্রী শেখ হাসিনা পৃথক পৃথক বাণী দিয়েছেন।আরও পড়ুন: উবারকে রাজনীতিবিদদের গোপনে সহায়তা, হাজারো নথি ফাঁসদিবসটি উপলক্ষে বাংলাদেশ টেলিভিশন, বাংলাদেশ বেতার ও প্রাইভেট চ্যানেলগুলো বিশেষ কর্মসূচি সম্প্রচার করবে।১৯৮৯ সালে জাতিসংঘ উন্নয়ন কর্মসূচির গভর্নিং কাউন্সিল জনসংখ্যা ইস্যুতে গুরুত্ব প্রদান ও জরুরী মনোযোগ আকর্ষণের লক্ষ্যে বিশ্বব্যাপী ১১ জুলাই বিশ্ব জনসংখ্যা দিবস পালনের সিদ্ধান্ত নেয়।একাত্তর/এসজে 
tags:প্রধান সংবাদ, জনসংখ্যা, বিশ্ব জনসংখ্যা দিবস


25507
শ্রীলঙ্কা সংকট: পদত্যাগের কথা নিশ্চিত করেছেন রাজাপাকসে
বিশ্বযোগ
2022-07-11T11:51:49+06:00
পদত্যাগের ব্যাপারে শ্রীলঙ্কার প্রধানমন্ত্রী রনিল বিক্রমসিংহেকে নিশ্চিত করেছেন দেশটির পলাতক প্রেসিডেন্ট গোতাবায়ে রাজাপাকসে। সোমবার (১১ জুলাই) শ্রীলঙ্কার প্রধানমন্ত্রীর কার্যালয় থেকে এক বিবৃতিতে এ তথ্য জানানো হয়েছে।  শনিবার বিক্ষোভকারীরা প্রেসিডেন্টের বাসভবন দখল করে নেয়ার পর পার্লামেন্টের স্পিকার জানিয়েছিলেন, বুধবার (১৩ জুলাই) পদত্যাগ করতে পারেন রাজাপাকসে। তবে এ ব্যাপারে এখন পর্যন্ত রাজাপাকসের পক্ষ থেকে কোনো বক্তব্য পাওয়া যায়নি। বিবৃতিতে প্রধানমন্ত্রীর কার্যালয় থেকে জানানো হয়, বুধবারই আনুষ্ঠানিকভাবে ক্ষমতা ছাড়বেন রাজাপেক্ষে। শ্রীলঙ্কার সংবিধান অনুযায়ী, প্রেসিডেন্ট স্পিকারের কাছে আনুষ্ঠানিকভাবে পদত্যাগপত্র জমা দিলেই তার পদত্যাগ গৃহীত হবে। আরও পড়ুন: শ্রীলঙ্কায় সর্বদলীয় সরকার গঠনে একমত বিরোধী দলগুলোপদত্যাগের সিদ্ধান্ত জানালেও প্রেসিডেন্ট রাজাপাকসে এখন কোথায় আছেন তা পরিষ্কার নয়। তবে তিনি কলম্বো বিমানবন্দরে রয়েছেন এবং যত দ্রুত সম্ভব দেশ ছাড়ার চেষ্টা করছেন বলে গুজব শোনা যাচ্ছে। এদিকে প্রেসিডেন্ট পদত্যাগ না করা পর্যন্ত বিক্ষোভকারীরা তার বাসভবন ছেড়ে কোথাও যাবেন না বলে জানিয়েছেন। একাত্তর/এসজে 
tags:প্রধান সংবাদ, শ্রীলঙ্কা, প্রেসিডেন্ট, অর্থনৈতিক সংকট, মাহিন্দা রাজাপেক্ষে, রনিল বিক্রমসিংহে


25508
ঈদের দ্বিতীয় দিনেও চলছে পশু কোরবানি
অন্যান্য
2022-07-11T11:57:27+06:00
ঈদুল আযহার দ্বিতীয় দিনেও সারাদেশের মতো রাজধানীতেও পশু কোরবানি দিচ্ছেন ধর্মপ্রাণ মুসল্লিরা। তবে প্রথম দিনের চেয়ে এর সংখ্যা অনেক কম।সোমবার (১১ জুলাই) রাজধানীর লালবাগ, চকবাজার, ওয়ারিসহ বিভিন্ন এলাকায় সিটি করপোরেশনের নিয়ম মেনে পশু কোরবানি করতে দেখা গেছে।ওই এলাকার বাসিন্দার জানান, রেওয়াজ অনুযায়ী ঈদের দ্বিতীয় দিনেও তারা কোরবানি করছেন।তারা বলেন, পুরান ঢাকায় জায়গা স্বল্পতার কারণে প্রথম দিনে অনেকে কোরবানি দিতে পারেননি। তারাই আজকে কোরবানি দিচ্ছেন। তিন দিন পর্যন্ত কোরবানি দেওয়ার বিধান থাকায় তারা সেই নিয়ম মেনে পশু কোরবানি দিয়ে থাকেন। আরও পড়ুন: অবশেষে জয়ের মুখ দেখলো বাংলাদেশএদিকে ঢাকা দক্ষিণ সিটি করপোরেশনের পক্ষ থেকে বলা হয়, পুরান ঢাকার অধিকাংশ মানুষ ব্যবসায়ী হওয়ায় তারা প্রথম দিনে কোরবানি দিতে পারেন না। সে কারণে সিটি কর্পোরেশনের পক্ষ থেকেও সকাল থেকেই বর্জ্য অপসারণে পরিচ্ছন্ন কর্মীরা কাজ করে যাচ্ছেন। ঈদের প্রথম দিনে ২৪ ঘণ্টার মধ্যে বর্জ্য অপসারণ করার প্রতিশ্রুতি অনুযায়ী ৮০ ভাগ সম্পূর্ণ হয়েছে, সঙ্গে যুক্ত হয়েছে দ্বিতীয় দিনের কোরবানির বর্জ্য। যা আজকের মধ্যেই শেষ হবে বলে আশা করা যাচ্ছে। একাত্তর/এসি
tags:প্রধান সংবাদ, রাজধানী, কোরবানি, ঈদ


25509
‘আগে আমরা টেলিভিশন দেখতাম, এখন টেলিভিশন আমাদের দেখে’
একাত্তর মঞ্চ

tags:একাত্তর, টেলিভিশন


25510
কিশোরী ধর্ষণের অভিযোগে যুবলীগ নেতাসহ চার গ্রেপ্তার
দেশযোগ
2022-07-11T12:14:58+06:00
যশোরে কিশোরীকে অপহরণের পর ধর্ষণের অভিযোগে জেলা যুবলীগের যুগ্ম সাধারণ সম্পাদকসহ চারজনকে গ্রেপ্তার করেছে পুলিশ। রোববার (১০ জুলাই) ভুক্তভোগী স্কুলছাত্রী যশোর কোতোয়ালি মডেল থানায় ছয়জনকে আসামি করে একটি ধর্ষণ মামলা করেন।  গ্রেপ্তার ব্যক্তিরা হলেন- শহরের পুরোনো কসবার বাসিন্দা ও যশোর জেলা যুবলীগের যুগ্ম সাধারণ সম্পাদক (সাবেক ভারপ্রাপ্ত সাধারণ সম্পাদক) রফিকুল ইসলাম ওরফে ঢোল রফিক, শহরের সিটি কলেজপাড়ার মিরাজ হোসেন আকাশ, আরবপুরের তাহসিন বিল্লাল ও ঘোপ বেলতলার আরাফাত আহমেদ।মামলা সূত্রে জানা যায়, মিরাজ হোসেন আকাশের সঙ্গে অষ্টম শ্রেণির ভুক্তভোগী শিক্ষার্থীর দীর্ঘদিন ধরে প্রেমের সম্পর্ক ছিল। শনিবার (৯ জুলাই) শহরের গাড়িখানা রোডে পুনাক (পুলিশ নারী কল্যাণ সংস্থা) মেলায় ঘোরাঘুরি শেষে রাত ১০টার দিকে আকাশ অন্য দুই সহযোগী বিল্লাল ও আরাফাতকে সঙ্গে নিয়ে ওই কিশোরীকে বিমান অফিস মোড়ে যশোর জেলা যুবলীগের যুগ্ম সাধারণ সম্পাদক রফিকুল ইসলাম ওরফে ঢোল রফিকের অফিসে নিয়ে যায়। এরপর আসামি শহীদ (৪৩) ভুক্তভোগীকে ধর্ষণ করেন। এক পর্যায়ে ওই কিশোরী অসুস্থ হয়ে পড়লে তাকে অন্যত্র নিয়ে যাওয়ার সময় তার চিৎকারে টহলরত পুলিশের একটি দল শহরের চুয়াডাঙ্গা বাসস্ট্যান্ড মোড় থেকে তাকে উদ্ধার করে বিল্লাল, আকাশ ও আরাফাতকে আটক করে।আরও পড়ুন: কুমিল্লায় ঈদের দিন আলাদা সড়ক দুর্ঘটনায় চারজনের মৃত্যুপরে তাদের তথ্যমতে শহরের কাঁঠালতলা থেকে রোববার দুপুরে জেলা যুবলীগের যুগ্ম সাধারণ সম্পাদক রফিকুল ইসলাম ওরফে ঢোল রফিককে আটক করা হয়।যশোর কোতোয়ালি মডেল থানার ওসি তাজুল ইসলাম জানান, এ ঘটনায় চারজনকে গ্রেপ্তার করা হয়েছে। প্রাথমিক জিজ্ঞাসাবাদে তাঁরা ঘটনার সঙ্গে জড়িত থাকার কথা স্বীকার করেছেন। তিনি আরও জানান, অন্য আসামিদের গ্রেপ্তারের চেষ্টা চলছে। ভুক্তভোগীকে যশোর ২৫০ শয্যাবিশিষ্ট হাসপাতালে পাঠানো হয়েছে।একাত্তর/এসজে 
tags:ধর্ষণ, যশোর, গ্রেপ্তার, যুবলীগ


25511
দুঃসংবাদ না থাকলে মিডিয়াগুলো কী করতো ?
একাত্তর মঞ্চ

tags:মিডিয়া, সংবাদ


25512
উন্নয়ন মানুষকে স্বাধীন করছে কিনা ?
একাত্তর মঞ্চ

tags:উন্নয়ন, স্বাধীন, মানুষ


25513
পশু হাটের টাকা ভাগাভাগি নিয়ে দ্বন্দ্বে ছাত্রলীগ কর্মীকে গুলি
দেশযোগ
2022-07-11T12:47:23+06:00
নোয়াখালীতে ঈদুল আযহা উপলক্ষে বসা গরুর হাটের হাসিলের টাকা ভাগ বাটোয়ারা নিয়ে বিরোধে এক ছাত্রলীগ কর্মীকে গুলি করার অভিযোগ পাওয়া গেছে। আহত অবস্থায় তাকে নোয়াখালী জেনারেল হাসপাতালে ভর্তি করা হয়েছে। এ ঘটনায় ধাওয়া-পাল্টা ধাওয়ায় আহত হয়েছেন আরও পাঁচ জন।রোববার (১০ জুলাই) রাত ৯টার দিকে জেলার সোনাইমুড়ী উপজেলা শহরের পৌরসভার পাঁচ নম্বর ওয়ার্ডের মদিনা ভবনের সামনে এ ঘটনা ঘটে। গুলিবিদ্ধ যুবকের নাম রিফাতুল ইসলাম রিফাত (২৩)। তিনি সোনাইমুড়ী উপজেলা ছাত্রলীগের সদস্য এবং সোনাইমুড়ী পৌরসভার পাঁচ নম্বর ওয়ার্ডের বাসিন্দা। জেলা ছাত্রলীগের সাবেক সহ-সম্পাদক সাইফুল ইসলাম জুয়েল বলেন, সোনাইমুড়ী পৌরসভার হাইস্কুল মাঠে ঈদুল আযহা উপলক্ষে একটি গরু বাজার সরকারিভাবে ইজারা দেওয়া হয়। ওই গরু বাজারের হাসিল আদায়ের টাকা সোনাইমুড়ী পৌরসভার বানুয়া গ্রামে সরকার দলীয় নেতাকর্মীকে ৪০ শতাংশ, নাওতলা গ্রামের নেতাকর্মীদের ২০ শতাংশ এবং পৌরসভার ৫-৬নম্বর ওয়ার্ডের নেতাকর্মীদের ৪০ শতাংশ দেওয়ার কথা ছিল। এর মধ্যে আমাকে হাসিল আদায়ের ২০ পার্সেন্ট ও রাসেলদের লোকজনকে ২০ পার্সেন্টের টাকা দেওয়ার কথা ছিল। শুক্রবার স্থানীয় এমপির অনুসারী নেতারা হাসিল আদায়ের টাকা ভাগ করে রাসেলের কাছে দিয়ে দেয়। পরে রাসেল টাকা অর্ধেক করে ভাগ হবে না ঘোষণা দিলে বিরোধ দেখা দেয়। জুয়েল অভিযোগ করে বলেন, এ নিয়ে শুক্রবার রাতে আমার সঙ্গে রাসেলের বাকবিতণ্ডা হয়। পরের দিন জানতে পারি, যাদের নামে সিডিআর ফরম কেনা হয়েছে তাদের ফরম প্রতি ৪০ হাজার টাকা করে দেওয়া হয়েছে। যে সব শিডিউল বিক্রি হয়েছে তার পাঁচটি রাসেলদের লোকজন কিনেছে। শনিবার সন্ধ্যায় তারা আমার দুই অনুসারীকে মারধর করেছে। এরপর রোববার বিকেলের দিকে রাসেলও তার সঙ্গীরা শিপন নামে আমাদের আরেক অনুসারীকে মারধর করে। ওই সময় আমরা প্রতিরোধ করতে গেলে দুই গ্রুপের মধ্যে পাল্টাপাল্টি মারধরের ঘটনা ঘটে। এরপর রোববার রাত ৯টার দিকে ছাত্রলীগ কর্মী রিফাত তার দোকান থেকে বাড়ি যাওয়ার পথে তার ওপর হামলা চালায়। শেষে রাসেলের নির্দেশে জয়নাল নামে এক যুবক রিফাতের পায়ে গুলি চালায়।  সোনাইমুড়ী উপজেলা ছাত্রলীগের সাধারণ সম্পাদক মো. শামল উদ্দিন জানান, অভিযুক্ত রাসেল বছর খানেক আগে জামায়াত-শিবির থেকে ছাত্রলীগের রাজনীতিতে অনুপ্রবেশ করে। কিছু দিন আগে তাকে দল থেকে বহিষ্কার করা হয়। গরু বাজারের হাসিলের টাকা নিয়ে বিরোধের জের ধরে রিফাতকে গুলি করে রাসেল ও তার সহযোগী বহিরাগত সন্ত্রাসীরা।    আরও পড়ুন: কিশোরী ধর্ষণের অভিযোগে যুবলীগ নেতাসহ চার গ্রেপ্তারনোয়াখালী-১ আসনের (চাটখিল-সোনাইমুড়ী) সংসদ সদস্য এইচ এম ইব্রাহিম জানান, অভিযুক্ত যুবক তার অনুসারী নয়। তাকে আগেই দল থেকে বহিষ্কার করা হয়েছে।  এ বিষয়ে জানতে চাইলে সোনাইমুড়ী থানার ভারপ্রাপ্ত কর্মকর্তা হারুন অর রশিদ বলেন, খবর পেয়ে পুলিশ ঘটনাস্থল পরিদর্শন করেছে। রিফাত নামে এক যুবকের পায়ের পাতায় আঘাতের চিহৃ রয়েছে। গুলির আঘাতের চিহ্ন কিনা তা ডাক্তারি রিপোর্ট হাতে পেলে বলা যাবে। বিষয়টি পুলিশ তদন্ত করে দেখছে। একাত্তর/এসি
tags:চট্টগ্রাম, নোয়াখালী, ছাত্রলীগ, সোনাইমুড়ী, সোনাইমুড়ি


25514
জুয়ার টাকা জোগাড়ে মা-ছেলেকে গলাকেটে হত্যা
অন্যান্য
নারায়ণগঞ্জের আড়াইহাজারে জুয়ার টাকা জোগার করতে মা ও ছেলেকে গলা কেটে হত্যা করা হয়েছে বলে জানিয়েছে পুলিশ ব্যুরো অব ইনভেস্টিগেশন (পিবিআই)। এ ঘটনায় করা মামলায় প্রধান আসামি সাদিকুর সাদিকে (২৪) গ্রেপ্তার করা হয়েছে।সোমবার (১১ জুলাই) দুপুরে ধানমন্ডির পিবিআই কার্যালয়ে আয়োজিত এক সংবাদ সম্মেলনে এসব তথ্য জানান পিবিআই প্রধান বনজ কুমার মজুমদার।সংস্থাটির দাবি, গত রোববার (৩ জুলাই) প্রধান আসামি জুয়ার টাকা সংগ্রহ করতে এবং স্বর্ণালঙ্কারের লোভে রাজিয়া সুলতানা ও তার শিশু সন্তান তালহাকে বটি দিয়ে গলা কেটে হত্যা করে।এর আগে গত শুক্রবার (৯ জুলাই) আসামিকে আড়াইহাজারের তার বাড়ি থেকে গ্রেপ্তার করে পিবিআই। আসামি সাদিকুর আদালতে স্বীকারোক্তিমূলক জবানবন্দি দিয়েছেন বলে জানিয়েছে পিবিআই।আরও পড়ুন: পশু হাটের টাকা ভাগাভাগি নিয়ে দ্বন্দ্বে ছাত্রলীগ কর্মীকে গুলিগত ৩ জুলাই দিনগত রাতে কোনো একসময় আড়াইহাজারের ব্রাহ্মন্দী ইউনিয়নের উজান গোবিন্দপুর এলাকার একটি বাড়ি থেকে মা ও ছেলেকে গলা কেটে হত্যা করা হয়। পরদিন সকালে মরদেহ উদ্ধার করে পুলিশ। রাজিয়ার স্বামী আউয়াল বছর চার আগে মারা গেছেন বলে জানা যায়।একাত্তর/এসি
tags:প্রধান সংবাদ, রাজধানী, নারায়ণগঞ্জ, জুয়া, পিবিআই


25515
পদ্মা সেতুর মাওয়া প্রান্তে যানবাহনের ধীরগতি
দেশযোগ
2022-07-11T13:16:29+06:00
ঈদুল আযহার পরের দিনে যানবাহনের চাপ বেড়েছে পদ্মা সেতুর মাওয়া প্রান্তের টোল প্লাজায়। সোমবার (১১ জুলাই) সকাল থেকে মাওয়া প্রান্তের পদ্মা সেতু টোল প্লাজায় যানবাহনের চাপ দেখা যায়। একসাথে অধিক গাড়ির চাপের কারণে টোল প্লাজার আশেপাশে শ্রীনগর সমাষপুর পর্যন্ত প্রায় তিন থেকে চার কিলোমিটার পর্যন্ত গাড়ির ধীরগতি ও যানজট লক্ষ্য করা যায়। গাড়ির ধরন অনুযায়ী টোল আদায়ের লাইন নির্দিষ্ট করাতে অল্প কিছু সময় অপেক্ষা করে পাড়ি দিতে পারছে মহাসড়ক ও পদ্মা সেতু।আরও পড়ুন: জুয়ার টাকা জোগাড়ে মা-ছেলেকে গলাকেটে হত্যামুন্সীগঞ্জ ট্রাফিক পুলিশের টিআই বজলুল হক জানান, পদ্মা সেতুর টোল প্লাজা থেকে গোলচত্বর পর্যন্ত প্রায় এক কিলোমিটার যান চলাচলের ধীরগতি রয়েছে। সকালের দিকে যানবাহনের চাপ ছিল। তখন কয়েক কিলোমিটার এলাকায় যানজট দেখা যায়। এখন যানজট কমে আসছে।একাত্তর/এসজে
tags:পদ্মা সেতু, যানজট, টোল প্লাজা, মাওয়া প্রান্ত


25516
বিএনপির মিথ্যাচার ও বিদ্বেষে দেশবাসী হতাশ: কাদের
রাজনীতি
2022-07-11T13:39:33+06:00
দেশের মানুষ যখন আনন্দমুখর পরিবেশে প্রিয়জনদের সঙ্গে ঈদ উদযাপন করছেন, তখন বিএনপির মিথ্যাচার আর বিদ্বেষ প্রসূত বক্তব্য দেশবাসীকে হতাশ করেছে বলে মন্তব্য করেছেন আওয়ামী লীগের সাধারণ সম্পাদক ওবায়দুল কাদের। সোমবার (১১ জুলাই) সকালে তার বাসভবনে ব্রিফিংকালে পবিত্র ঈদের দিনে বিএনপি মহাসচিবের মিথ্যাচার বক্তব্যের প্রতিবাদ জানিয়ে এ মন্তব্য করেন কাদের। পবিত্র ঈদের দিনে সরকারের বিরুদ্ধে বিষোদগার করে বিএনপি নেতারা ঘৃণ্য এবং পরশ্রীকাতর রাজনীতির পরিচয় স্পষ্ট করেছে উল্লেখ করে ওবায়দুল কাদের বলেন, বিএনপি যে মানুষের আনন্দ-বেদনার সঙ্গে একাত্ম হতে পারেনা তার প্রমাণ পবিত্র ঈদের দিনে তাদের মিথ্যাচার এবং বিষোদগার। তিনি বলেন, বিএনপি নেতাদের এসব অপালাপ ক্ষমতার প্রতি তীব্র হাহাকারের দীর্ঘশ্বাস। সুশাসন নিশ্চিত করতে এ পর্যন্ত কি করেছে- বিএনপি নেতাদের কাছে এমন প্রশ্ন রেখে কাদের বলেন, বিএনপি গণতন্ত্রের প্রকাশ্য শত্রু, সাম্প্রদায়িক রাজনীতির ধারক ও উসকানিদাতা, মুক্তিযুদ্ধ বিরোধীদের প্রশ্রয়দাতা এবং ধর্মান্ধ গোষ্ঠীরও উসকানিদাতা। কাদের বলেন, রাষ্ট্রযন্ত্র ব্যবহার করে মর্মান্তিক গ্রেনেড হামলার পরিকল্পনাকারী বিএনপি এদেশের রাজনীতিতে সন্ত্রাস, দুর্নীতি, জীবন্ত মানুষকে আগুনে পুড়িয়ে মারা যাদের ঐতিহ্য এবং নিয়মিত চর্চার অংশ তাদের মুখে সুশাসনের কথা মানায় না। আত্মস্বীকৃত দুর্নীতিবাজ বিএনপির সময়কালে দেখানো তথাকথিত সুশাসন মানে জনগণের কণ্ঠরোধ, ভোটারবিহীন নির্বাচন, ভোটাধীকারহরণ উল্লেখ করে ওবায়দুল কাদের বলেন তাদের সুশাসন মানে বিদ্যুৎহীন খাম্বা, সার আর বিদ্যুতের জন্য মানুষ হত্যা, বিদেশে অর্থ পাচার, সংখ্যালঘু নির্যাতন। বিদ্যুৎ খাতের ইনডেমনিটির কথা বলার আগে বিএনপি কি ভুলে গেছে - তারাই বঙ্গবন্ধুর খুনিদের রক্ষার জন্য ইনডেমনিটি দিয়েছিলো উল্লেখ করে আওয়ামী লীগের সাধারণ সম্পাদক বলেন অপারেশন ক্লিন হার্টের সময় বেগম খালেদা জিয়াও ইনডেমনিটি দিয়েছিলেন।তিনি বলেন বিএনপির ইনডেমনিটি খুনিদের রক্ষা করার জন্য আর শেখ হাসিনা সরকার ইনডেমনিটি দিয়েছে উন্নয়ন অব্যাহত রাখার স্বার্থে, জনগণের কল্যাণে।আরও পড়ুন: জুয়ার টাকা জোগাড়ে মা-ছেলেকে গলাকেটে হত্যাবিএনপিই এদেশে চিহ্নিত লুটেরা এবং অর্থ পাচারকারী দল মন্তব্য করে আওয়ামী লীগের সাধারণ সম্পাদক বলেন, বিদেশের আদালত কর্তৃক প্রমাণিত সন্ত্রাসী দল বিএনপি। তারাই চায় এদেশ ব্যর্থ রাষ্ট্রে পরিণত হোক- কিন্তু দেশের জনগণ তা হতে দিবে না।আওয়ামী লীগের সাধারণ সম্পাদক ওবায়দুল কাদের বলেন কোন ষড়যন্ত্রই শেখ হাসিনার উন্নয়ন ও সমৃদ্ধির ধারাকে রোধ করতে পারবেনা।একাত্তর/এসি
tags:ওবায়দুল কাদের, বিএনপি


25517
'দাবার ঘুঁটি' না হতে এশিয় দেশগুলোর প্রতি চীনের আহবান
বিশ্বযোগ
2022-07-11T13:42:10+06:00
ভূরাজনৈতিক কারণে একটি নির্দিষ্ট অঞ্চলের যেসব শক্তিশালী দেশের পরিস্থিতি পরিবর্তিত হওয়ার ঝুঁকিতে আছে, সেসব দেশ কর্তৃক 'দাবার ঘুঁটি' হিসেবে ব্যবহৃত না হতে এশিয়ান রাষ্ট্রগুলোর প্রতি আহবান জানিয়েছেন চীনের পররাষ্ট্রমন্ত্রী ওয়াং ই। সোমবার (১১ জুলাই) ইন্দোনেশিয়ার রাজধানী জাকার্তায় আসিয়ান সচিবালয়ে নীতিনির্ধারণ বিষয়ক এক বক্তৃতায় তিনি বলেন, এ অঞ্চলের অনেক দেশই একটি পক্ষকে সমর্থন করতে চাপের মুখে রয়েছে।তিনি বলেন, 'আমাদের উচিৎ এই অঞ্চলকে ভূরাজনৈতিক হিসেবনিকেশ থেকে আলাদা করে রাখা...বড় ধরনের শক্তির প্রতিযোগিতা ও বলপ্রয়োগে তাদেরকে দাবার ঘুঁটি হিসেবে ব্যবহৃত হওয়া থেকে রক্ষা করতে।' 'আমাদের অঞ্চলের ভবিষ্যৎ আমাদের নিজেদের হাতেই থাকা উচিৎ', যোগ করেন তিনি। কৌশলগত গুরুত্বের কারণে দক্ষিণ-পূর্ব এশিয়া শক্তিধর দেশগুলোর মধ্যে ভূরাজনৈতিক দ্বন্দ্বের ক্ষেত্র। এই অঞ্চলের অনেক দেশই এখন যুক্তরাষ্ট্র-চীন শত্রুতার মাঝখানে না পড়তে সতর্ক। দক্ষিণ চীন সাগরের প্রায় পুরোটাকেই ঐতিহাসিক মানচিত্র অনুযায়ী নিজেদের বলে দাবি করেছে চীন। তবে তাদের এ দাবি আন্তর্জাতিক আইনের সাথে অসামঞ্জস্যপূর্ণ বলে অভিযোগ করেছে আসিয়ানভুক্ত কয়েকটি দেশ। সম্প্রতি জি২০ সম্মেলনে অংশ নিতে গিয়ে মার্কিন পররাষ্ট্রমন্ত্রী অ্যান্থনি ব্লিঙ্কেনের সাথে পাঁচ ঘণ্টাব্যাপী এক বৈঠক করেন ওয়াং ই। সোমবার ওয়াং জানান, ইতিবাচক আদানপ্রদান ও এশিয়া-প্যাসিফিক অঞ্চলের আঞ্চলিকতা ধরে রাখতে নিয়ম প্রতিষ্ঠায় দুই পক্ষকে আলোচনায় আসা উচিৎ বলে ব্লিঙ্কেনকে বলেছেন তিনি। আরও পড়ুন: শ্রীলঙ্কা সংকট: পদত্যাগের কথা নিশ্চিত করেছেন রাজাপাকসেতাইওয়ান প্রশ্নে ওয়াং অভিযোগ করে বলেন, এক চীন নীতিকে বিকৃত ও ফাঁপা করে যুক্তরাষ্ট্র তাইওয়ানকে ব্যবহার করে চীনের উন্নতিকে বাধাগ্রস্ত করতে চাইছে। এদিকে যুক্তরাষ্ট্র জানিয়েছে, এক চীন নীতির প্রতি তারা প্রতিশ্রুতিবদ্ধ। তাইওয়ানের স্বাধীনতাকে উৎসাহিত না করলেও, যুক্তরাষ্ট্র-তাইওয়ান রিলেশনস অ্যাক্ট অনুযায়ী তাইওয়ানকে আত্মরক্ষায় সহায়তা করা তাদের দায়িত্ব। একাত্তর/এসজে
tags:যুক্তরাষ্ট্র, চীন, এশিয়া, ভূরাজনীতি, ওয়াং ই


25518
ভারতে ঘোড়সওয়ার ডেলিভারি ম্যানের ভিডিও ভাইরাল, সুইগির বিবৃতি
বিশ্বযোগ
2022-07-11T14:09:28+06:00
ভারতে খাবার ডেলিভারি প্ল্যাটফর্ম 'সুইগি'র টিশার্ট পরে ঘোড়ার পিঠে এক ডেলিভারি ম্যানের ভিডিও ভাইরাল হওয়ার পর এ নিয়ে বিবৃতি প্রকাশ করেছে প্রতিষ্ঠানটি। রোববার (১০ জুলাই) এক হাস্যরসপূর্ণ বিবৃতিতে তারা জানিয়েছে, ব্যক্তি এবং ঘোড়া দুজনকেই সনাক্ত করা গেছে। সেই ব্যক্তি তাদের ডেলিভারি কর্মী নয় বলে নিশ্চিত করেছে তারা। বিবৃতিতে সুইগি জানায়, ঘোড়সওয়ার ওই ব্যক্তির নাম সুশান্ত। ১৭ বছর বয়সী সুশান্ত একজন টিপিক্যাল টিনেজার যে প্রায়ই জিনিসপত্র ধার নিয়ে তা ফেরত দিতে ভুলে যায়। এক্ষেত্রে সে সুইগির একটি ডেলিভারি ব্যাগ ধার নিয়েছিল। সুশান্তের পরিচয় সম্পর্কে সুইগি জানিয়েছে, বিয়ের অনুষ্ঠানের জন্য ঘোড়ার সাজসজ্জা করায় সে। তার কাছে থাকা ওই ব্যাগের মধ্যে এমব্রয়ডারি করা একটি ওড়না ও ঘোড়ার সাজসজ্জার কিছু সরঞ্জাম ছিল। সুইগির এই বিবৃতির আগে বেশ কয়েকদিন ধরে এই রহস্যময় ঘোড়সওয়ারিকে নিয়ে সামাজিক যোগাযোগ মাধ্যমে নানা জল্পনাকল্পনা চলছিল। ঘোর বর্ষা মৌসুম চলাকালে ঘোড়ায় করে খাবার ডেলিভারি করার কারণে তাকে পুরস্কৃত করার আহবানও জানিয়েছিলেন অনেকে। আরও পড়ুন: 'দাবার ঘুঁটি' না হতে এশিয় দেশগুলোর প্রতি চীনের আহবান এরই মধ্যে ডেলিভারি ম্যানদের কাজের পরিবেশ নিয়ে আলোচনা ওঠায় ওই ঘোড়সওয়ারিকে খুঁজে বের করার সিদ্ধান্ত নেয় সুইগি। তাকে খুঁজে বের করতে পারলে পুরস্কারেরও ঘোষণা দেয় তারা। একাত্তর/এসজে
tags:ভারত, ঘোড়া, ডেলিভারি ম্যান, সুইগি, ঘোড়সওয়ার


25519
বাগেরহাটে ষাটগম্বুজ মসজিদ ও বিনোদন কেন্দ্রে মানুষের ঢল
দেশযোগ
2022-07-11T14:09:49+06:00
বাগেরহাটে বিশ্ব ঐতিহ্যের অংশ ঐতিহাসিক ষাটগম্বুজ মসজিদ ও বিনোদন কেন্দ্রগুলো নানা বয়সের দর্শনার্থীদের পদচারণায় মুখরিত হয়ে উঠেছে। ঈদুল আযহাকে কেন্দ্র করে বিশেষভাবে সাজানো বিনোদন কেন্দ্রগুলোতে শিশুদের উল্লাস ছিল চোখে পড়ার মতো। ঈদের ছুটির শেষ পর্যন্ত বিনোদন কেন্দ্রগুলোতে দর্শনার্থীর ভিড় থাকবে বলে জানিয়েছেন সংশ্লিষ্টরা। ঈদের দ্বিতীয় দিন সোমবার (১১ জুলাই) দুপুরে বাগেরহাট ষাটগম্বুজ মসজিদ, হযরত পীর খানজাহান (রহঃ) মাজার এবং বারাকপুর সুন্দরবন রিসোর্টে দর্শনার্থীদের ঢল দেখা গেছে। বিভিন্ন এলাকায় টহল দিচ্ছে আইনশৃঙ্খলা বাহিনীর সদস্যরা। জানা গেছে, খানজাহান (রহঃ) এর সর্বশ্রেষ্ঠ কীর্তি বাগেরহাট ষাটগম্বুজ মসজিদ। এই মসজিদ মুসলিম স্থাপত্যর এক অনন্য নিদর্শন। ষাটগম্বুজ মসজিদের দক্ষিণ পাশে জাদুঘর স্থাপন করা হয়েছে। খানজাহান (রহঃ) ষাটগম্বুজ মসজিদ সংলগ্ন আরও কিছু কীর্তির মধ্যে রয়েছে। তার মধ্যে মাজার শরিফ, খাঞ্জেলি দিঘি, মোহাম্মদ তাহেরের মাজার, জিন্দাপীরের মাজার, একগম্বুজ মসজিদ, বিবি বেগনীর মসজিদ, পচা দিঘি, চুনখোলা মসজিদ ও  সিংরা মসজিদ উল্লেখযোগ্য। ১৯৮৫ সালে জাতিসংঘের শিক্ষা, বিজ্ঞান ও সাংস্কৃতিক বিষয়ক সংস্থা ইউনেস্কো খানজাহান (রহঃ) এর নির্মিত ষাটগম্বুজ মসজিদসহ ১৭টি স্থাপনা বিশ্ব ঐতিহ্যের তালিকাভুক্ত করে। এছাড়া যাত্রাপুরের কোদলায় অযোধ্যা মঠ, বারাকপুরে সুন্দরবন রিসোর্ট, দশানী শিশু পার্ক, নাগেরবাজার পৌর পার্ক, চুলকাঠি চন্দ্রমহলসহ বিভিন্ন পার্ক এবং বিনোদন কেন্দ্রগুলো দর্শনার্থীরা ঘুরে দেখছেন। সুন্দরবন রিসোর্টে সুপার বিমান, সুপার ট্রেন, সুপার হুইল, সুপার চেয়ারসহ বিভিন্ন রাইডে শিশু থেকে নানা বয়সের নারী-পুরুষ চড়ছেন। এছাড়া চিত্রা নদীর পাড়েও দর্শনার্থীদের ভিড় দেখা গেছে। খুলনা থেকে ষাটগম্বুজ মসজিদ দেখতে আসা দেলোয়ার হোসেন জানান, ঈদের ছুটিতে স্ত্রী, সন্তানদের সঙ্গে নিয়ে আনন্দ উপভোগ করতে এসেছি। মসজিদটির নির্মাণ শৈলী আমাদের মুগ্ধ করেছে। যশোর থেকে আসমা আক্তার নামে এক কলেজছাত্রী জানান, বই পড়ে ষাটগম্বুজ মসজিদের অনেক ইতিহাস জানতে পেরেছে। এই প্রথম ঈদের ছুটেতে এসে নিজের চোখে দেখা হলো। বারাকপুর সুন্দরবন রিসোর্টে আসা আলপনা, নাজনীন, হাসান, হৃদয়সহ বেশ কয়েকজন শিশু জানায়, এখানে এসে ট্রেন, প্লেন, দোলনায় চড়ে তাদের অনেক ভালো লেগেছে। আরও পড়ুন: পদ্মা সেতুর মাওয়া প্রান্তে যানবাহনের ধীরগতিবারাকপুর সুন্দরবন রিসোর্টের ম্যানেজার জাকির হোসেন জানান, করোনার কারণে গেলো দুই বছর লোকসান গুনেছে। এবার নতুন করে নতুন সাজে তাদের রিসোর্ট সাজানো হয়েছে। ঈদের প্রথম দিন থেকে পর্যটকরা আসতে শুরু করেছে।বাগেরহাট যাদুঘরের কাস্টোডিয়ান জায়েদ জানান, প্রচুর দর্শনার্থী আসছে। বিশেষ করে স্বপ্নের পদ্মা সেতু চালু হওয়ায় অনেক বেশি পর্যটক আসছে। পর্যটকরা ষাটগম্বুজ মসজিদসহ বিভিন্ন পুরাকীর্তি দেখে মুগ্ধ। ঈদের ছুটিতে আগামী তিন থেকে চারদিন পর্যটকদের ভিড় থাকবে।একাত্তর/এসি
tags:খুলনা, বাগেরহাট, বাগেরহাট সদর, বিনোদন, ষাটগম্বুজ মসজিদ


25520
চোরাই মোটরসাইকেলসহ চক্রের সাত সদস্য গ্রেপ্তার
দেশযোগ
2022-07-11T14:36:51+06:00
বাগেরহাটে চারটি চোরাই মোটরসাইকেলসহ চক্রের সাত সদস্যকে আটক করেছে পুলিশ। শনি (৯ জুলাই) ও রোববার (১০ জুলাই) রাতে জেলার মোল্লাহাট ও গোপালগঞ্জ জেলার বিভিন্ন এলাকা থেকে তাদের আটক করা হয়।আটক চোর চক্রের সদস্যরা হলেন- আল-আমিন শেখ (২১) শেখ শাহরিয়ার ইসলাম (২০), মো. সাইফ জামান শাকিল (১৯), মিতুল মল্লিক (১৯), সুব্রত সরকার (২০), মো. আমিনুর শেখ (২২), মো. ইসলাম শেখ (২০)। তাদের বাড়ি মোল্লাহাট উপজেলা ও গোপালগঞ্জ জেলার বিভিন্ন এলাকায়। মোল্লাহাট থানার ভারপ্রাপ্ত কর্মকর্তা সোমেন দাশ জানান, গোপন খবরে এস আই মো. মিঠুন উদ্দিন খানের নেতৃত্বে থানা পুলিশের দুই দিনের অভিযান চুরি হওয়া চারটি মোটরসাইকেল উদ্ধার ও সাতজনকে আটক করা হয়। তাদের বিরুদ্ধে সংশ্লিষ্ট আইনে মামলা দায়ের করা হয়েছে।আরও পড়ুন: বাগেরহাটে ষাটগম্বুজ মসজিদ ও বিনোদন কেন্দ্রে মানুষের ঢলতিনি জানান, সিন্ডিকেটের মাধ্যমে চক্রটি বাগেরহাট, গোপালগঞ্জ, খুলনা এবং নড়াইল জেলার বিভিন্ন এলাকায় চোরাই মোটরসাইকেল বিক্রি করে আসছিল। সোমবার (১১ জুলাই) গ্রেপ্তারদের আদালতের মাধ্যমে জেল হাজতে পাঠানো এবং চক্রের অন্য সদস্যদের ধরতে চেষ্টা চলছে বলে জানান এই পুলিশ কর্মকর্তা।একাত্তর/এসি
tags:খুলনা, মোটরসাইকেল, চুরি, বাগেরহাট, মোল্লাহাট


25521
দুই সিটি থেকেই কোরবানির শতভাগ বর্জ্য অপসারণ
অন্যান্য
2022-07-11T14:49:12+06:00
ঢাকা উত্তর ও দক্ষিণ সিটি করপোরেশনের আওতাধীন সব এলাকা থেকে শতভাগ কোরবানির বর্জ্য অপসারণ করা হয়েছে। সোমবার দুপুরে দুই সিটি করপোরেশনের সংশ্লিষ্ট কর্মকর্তারা একথা জানিয়েছেন। তারা আরও জানিয়েছেন, ঈদের দ্বিতীয় দিনের কোরবানির বর্জ্যও অপসারণ করা হয়েছে।ঈদের আগের দিন উত্তরের মেয়র ১২ ঘণ্টা ও দক্ষিণের মেয়র ২৪ ঘণ্টার মধ্যে কোরবানির বর্জ্য অপসারণের ঘোষণা দিয়েছিলেন। সেই সঙ্গে কোরবানি তৃতীয় দিনে না নিতেও অনুরোধ করেন।এসব নির্দেশনা মেনেই রোববার ঈদের দিন থেকে নগরীর সবগুলো এলাকায় কোরবানির বর্জ্য অপসারণের কাজ শুরু করেন দুই সিটি করপোরেশনের পরিচ্ছন্নকর্মীরা।  পশুর বর্জ্য অপসারণে দুই সিটিতে প্রায় ১৯ হাজার পরিচ্ছন্নতাকর্মী কাজ করছেন। এ জন্য বর্জ্য ব্যবস্থাপনা বিভাগের পরিচ্ছন্নকর্মীসহ সবার ছুটিও বাতিল করা হয়েছে।রোববার ঈদের নামাজ আদায় শেষে সকাল থেকে পশু কোরবানি করেন ধর্মপ্রাণ মুসলমানরা। দুই সিটিতে কোরবানির পশুর বর্জ্য অপসারণ কাজ শুরু হয় ওইদিন দুপুর দুটায়। এর মধ্যে ঢাকা উত্তর সিটি করপোরেশন রাত ১০টার মধ্যে এবং দক্ষিণে রাত সোয়া একটায় শতভাগ বর্জ্য অপসারণ শেষ করা হয় বলে জানিয়েছেন সিটির কর্মকর্তারা। ঢাকা উত্তর সিটির দশটি অঞ্চলে ঈদের দিনে ১২ লাখ ৪৭ হাজার পশু কোরবানি হয়েছে এবং প্রায় ৯ হাজার মেট্রিক টন বর্জ্য অপসারণ করা হয়েছে।উত্তরের মেয়র আতিকুল ইসলাম বিভিন্ন অঞ্চলে ঘুরে ঘুরে কোরবানির বর্জ্য অপসারণ কার্যক্রম পরিদর্শন এবং সরাসরি তদারকি করেছেন। কর্মীদের প্রয়োজনীয় নির্দেশনা দিচ্ছেন।এছাড়া ঢাকা দক্ষিণে শনিবার রাত ১১টা থেকে রোববার রাত ১১টা পর্যন্ত এক হাজার ৭৮৩টি ট্রিপের মাধ্যমে মোট সাত হাজার ১৩৯ মেট্রিক টন বর্জ্য অপসারণ ও স্থানান্তর করা হয়েছে।সোমবার সকালে সরেজমিনে দক্ষিণ সিটির বেশ কয়েকটি এলাকা ঘুরে দেখা গেছে, বাড়ির পাশে অন্যান্য সময়ের মতো আবর্জনার স্তূপ নেই। মূল সড়কের পাশেও নেই তেমন বর্জ্য। আরও পড়ুন: বিএনপির মিথ্যাচার ও বিদ্বেষে দেশবাসী হতাশ: কাদেরএকই চিত্র দেখা গেছে উত্তরের সব এলাকায়। সবগুলো প্রধান সড়ক আর অলিগলিও এখন কোরবানির বর্জ্যমুক্ত। বেশিরভাগ রাস্তা ও ড্রেনের মুখ ব্লিচিং পাউডার দিয়ে ধোয়া হয়েছে।মেয়র আতিক মিরপুর এলাকা থেকে শুরু করে আগারগাঁও, নাখালপাড়া, মগবাজার, খিলগাঁও তালতলাসহ অন্য এলাকাগুলোর বর্জ্য ব্যবস্থাপনা কাজও দেখেন।একাত্তর/এসি
tags:রাজধানী, কোরবানি, বর্জ্য, ঢাকা সিটি


25522
ছাত্রলীগ কর্মী বাশার হত্যায় প্রধান আসামিসহ গ্রেপ্তার তিন
দেশযোগ
2022-07-11T15:17:59+06:00
নোয়াখালীর বেগমগঞ্জ উপজেলা ছাত্রলীগ সদস্য হাসিবুল বাশার হাসিব (২৫) হত্যা মামলার প্রধান আসামিসহ তিনজনকে গ্রেপ্তার করেছে পুলিশ। এ সময় হত্যায় ব্যবহৃত লোহার রড, ধারালো কিরিচসহ একটি দেশীয় আগ্নেয়াস্ত্র উদ্ধার করা হয়েছে।রোববার (১০ জুলাই) গভীর রাতে ফেনী জেলার দাগনভূঞা উপজেলার বাড়াই গোবিন্দ এলাকা থেকে তাদের গ্রেপ্তার করা হয়।   গ্রেপ্তাররা হলেন- বেগমগঞ্জ উপজেলার দুই নং গোপালপুর ইউনিয়নের মহবুল্লাপুর গ্রামের হাসান (৩১), একই গ্রামে জয় (২১) ও  রুবেল। সোমবার (১১ জুলাই) দুপুরে নোয়াখালীর পুলিশ সুপার মো. শহীদুল ইসলাম তার সম্মেলন কক্ষে এক সংবাদ সম্মেলনে এ তথ্য জানান।পুলিশ সুপার বলেন,  আধিপত্য বিস্তার নিয়ে ক্ষমতাসীন দলের ছত্রছায়ায় এ হত্যাকাণ্ডটি ঘটে। গ্রেপ্তারের পর তাদের দেওয়া তথ্যে বেগমগঞ্জে উপজেলার গোপালপুরের মহিবউল্যাপুর ব্রিজ সংলগ্ন রাস্তার পাশে গজারিয়া খাল থেকে হত্যায় ব্যবহৃত দুইটি ধারালো কিরিচ ও একটি লোহার রড এবং হাসানের প্রজেক্ট থেকে একটি দেশীয় তৈরি এলজি পিস্তল উদ্ধার করা হয়। আরও পড়ুন: পশু হাটের টাকা ভাগাভাগি নিয়ে দ্বন্দ্বে ছাত্রলীগ কর্মীকে গুলিতিনি জানান, বাশার হত্যায় ৩০ জুন  রাতে চাচা সিরাজুল ইসলাম বাদি হয়ে হাসানকে প্রধানসহ ১১ জনের নাম উল্লেখ এবং অজ্ঞাতনামা আরও ১০-১৫ জনকে আসামি করে একটি হত্যা মামলা দায়ের করেন। মামলা দায়েরের পর ওই রাতেই রকি (২৬) ও বাহার উদ্দিন (২২) গ্রেপ্তার করে জেলা গোয়েন্দা পুলিশ (ডিবি)। এ মামলার এখন পর্যন্ত দুই দফায় মোট পাঁচ আসামিকে গ্রেপ্তার করা হয়েছে। বাকি আসামিদের গ্রেপ্তারের চেষ্টা চালছে। গ্রেপ্তারদের বিরুদ্ধে হত্যা ও অস্ত্র আইনে মামলা এবং রিমান্ড আবেদন করা হবে। উল্লেখ্য, ৩০ জুন বেলা সাড়ে ১১টার দিকে উপজেলার সুবাহান মার্কেট এলাকায় বেগমগঞ্জ উপজেলা ছাত্রলীগের সদস্য মো. হাসিবুল বাশারকে কুপিয়ে ও গলাকেটে হত্যা করা হয়।  একাত্তর/এসি
tags:চট্টগ্রাম, নোয়াখালী, ছাত্রলীগ, বেগমগঞ্জ


25523
ছবিতে লঙ্কার প্রেসিডেন্ট প্রাসাদের ভেতর-বাহির
বিশ্বযোগ
2022-07-11T15:36:54+06:00
উত্তাল শ্রীলংকা। জনতার রোষে পালিয়েছেন দেশটির প্রেসিডেন্ট গোতাবায়ে রাজাপাকসে। সেখান থেকেই পদত্যাগের কথা জানিয়েছেন। এই ঘোষণার পরও এখনও অশান্ত শ্রীলংকা। আনুষ্ঠানিকভাবে শ্রীলঙ্কার প্রেসিডেন্ট ও প্রধানমন্ত্রী পদত্যাগ করার আগ পর্যন্ত তাদের বাসভবন দখলে রাখা হবে বলে জানিয়েছেন বিক্ষোভকারীরা।গেলো শনিবার উত্তেজিত জনতা পুলিশের বাধা ভেঙ্গে ঢুকে পড়ে কলম্বোয় প্রেসিডেন্ট গোতাবায়ে রাজাপাকসের প্রাসাদে। এরপর থেকেই সেখানেই পিকনিক মেজাজে আছেন তারা। প্রেসিডেন্ট ভবনের সুইমিংপুল থেকে শুরু শোবার ঘর- সবখানে ঘুরে বেড়াচ্ছেন বিক্ষোভকারিরা। কোন কিছুর তোয়াক্কা করছেন না তারা। আর সেসব ছবি এখন ঘুরে বেড়াচ্ছে নেট দুনিয়ায়। একনজরে ছবিতে দেখে নেওয়া যাক লঙ্কার প্রেসিডেন্ট প্রাসাদের ভেতর-বাহিরের কিছু ছবি।রোববার দেখা গেল প্রেসিডেন্টের সাত মহলা প্রাসাদের একটি বিলাসবহুল ঘরের নরম বিছানায় মহা আরামে ভাতঘুম দিচ্ছে কয়েক জন তরুণ বিক্ষোভকা।ছোটদের নিয়ে অনেকে ঘুরতে এসেছে লঙ্কার প্রেসিডেন্ট ভবনে। যে পোডিয়াম থেকে প্রেসিডেন্ট জাতির উদ্দেশে ভাষণ দিতেন, সেখানে দাঁড়িয়ে ছোট তুলছে তেমনই এক ছোট ছেলে।প্রেসিডেন্টের বাসভবনের সবুজ লনে দাঁড়িয়ে সেলফি তুলতে দেখা গিয়েছে অনেককে। কেউ কেউ আবার প্রাসাদের রাজকীয় নার্সারি থেকে চারাগাছও তুলে নিয়ে গিয়েছেন।রোববার সকালে অনেক তরুণকেই দেখা গেল গোটা প্রাসাদ ঘুরে ক্লান্ত হয়ে আরামদায়ক সোফায় জিরিয়ে নিতে। অনেকে মোবাইলে মগ্ন। আবার কেউ সোফায় পা ছড়িয়ে দিয়েছেন ঘুম।গোতাবায়ের শয়নকক্ষও বাদ যায়নি। সেখানেও ঢুকে পড়েছেন বিক্ষোভকারিরা। সেখানে ঢুকে বিছানায় জায়গা না পেয়ে নিজেদের মধ্যে বালিশ ছোড়াছুড়ি করছেন তারা।আহা কি শান্তি! দীর্ঘ আন্দোলনে ক্লান্ত শরীরকে কিছুটা আরাম দিতে প্রেসিডেন্ট প্রাসাদের সবুজ গালিচায় চিৎ হয়ে শুয়ে পড়েছেন কয়েকজন বিক্ষোভকারী।সবাই যখন আরামে ব্যস্ত, তখন প্রেসিডেন্টের অত্যাধুনিক জিমে রীতিমত কসরৎ করতে ব্যস্ত হয়ে পড়েছেন এক যুবক। তবে কসরৎ করার ভাব মুখে এনে ছবি তোলার লোকও কম নয়।দুই তিন আগে এই বিছানাতেই ঘুমাতেন গোতাবায়ে রাজাপাকসে। আর সেই বিছানাই এখন জনতার দখলে। আরামে শুয়ে মোবাইল ফোন নিয়ে ব্যস্ত তিন বিক্ষোভকারি।শ্রীলঙ্কার প্রেসিডেন্ট প্রাসাদের সুইমিংপুল দখলে নেয়ার ছবিই প্রথম ভাইরাল হয়েছিলো। সেখানে রয়েছে একাধিক পুল। আর সেখানে রীতিমতো জল উৎসবে মেতেছেন বিক্ষোভকারিরা।দু’দিন আগে যে সুইমিং পুলে গা ভাসাতেন শ্রীলঙ্কার প্রেসিডেন্ট, আজ সেখানে ঝাঁপিয়ে বেড়াচ্ছে দেশটির জনসাধারণ। অনেকে প্রাসাদে ঢুকেই ডুব মারলেন সুইমিং পুলে।একাত্তর/এসজে
tags:শ্রীলঙ্কা, বিক্ষোভ, গোতাবায়ে রাজাপাকসে, ফটো স্টোরি


25524
ঢাকা-মাওয়া এক্সপ্রেসওয়েতে দুর্ঘটনায় দুইজনের মৃত্যু
দেশযোগ
2022-07-11T16:26:20+06:00
মুন্সীগঞ্জে আলাদা সড়ক দুর্ঘটনায় এক মোটরসাইকেল আরোহী এবং এক কিশোর নিহত হয়েছে। সোমবার (১১ জুলাই) সকালে জেলার শ্রীনগর উপজেলার ঢাকা-মাওয়া এক্সপ্রেসওয়ের শ্রীনগর পুরাতন ফেরিঘাট এলাকা এবং দুপুর একটার দিকে মহাসড়কের বেজগাঁও যাত্রী ছাউনী সামনে সড়ক দুর্ঘটনা দুটি ঘটে। নিহতরা হলেন- মোটরসাইকেল আরোহী আলমগীর আলম (৩৮) ও সুমন (১৫)। আলমগীর শ্রীনগর উপজেলার পাটাভোগ ইউনিয়নের মাশুরগাঁও গ্রামের মোফাজ্জল হোসেনের ছেলে এবং সুমন ঢাকার আমিন বাজার এলাকার বাসিন্দা মো. আলাউদ্দিনের ছেলে।  পাটাভোগ ইউপি চেয়ারম্যান হামিদুল্লাহ খান জানান, সকালে শ্রীনগর পুরাতন ফেরিঘাট এলাকায় অজ্ঞাত গাড়ি চাপায় আলমগীরের মৃত্যু হয়। তার পরিবার হাঁসাড়া হাইওয়ে থানায় মরদেহ নিয়ে এসেছেন।অপরদিকে দুপুর একটার দিকে মহাসড়কের বেজগাঁও যাত্রী ছাউনীর সামনে মাওয়া গামী গাংচিল পরিবহণের যাত্রীবাহী একটি বাসকে স্বাধীন এক্সপ্রেসের একটি পেছন থেকে ধাক্কা দেয়। এতে গাংচিলের যাত্রী সুমন নামে ওই কিশোর গুরুতর আহত হয়। পরে ঘটনাস্থলে ফায়ার সার্ভিস কর্মীরা এসে আহত কিশোরকে উদ্ধার করেন। শ্রীনগর ফায়ার সার্ভিস স্টেশন সাব-অফিসার মো. শাহে আলম জানান, আহত সুমনকে উপজেলা স্বাস্থ্য কমপ্লেক্সে গেলে কর্তব্যরত চিকিৎসক মৃত ঘোষণা করেন। আরও পড়ুন: পদ্মা সেতুর মাওয়া প্রান্তে যানবাহনের ধীরগতিহাঁসাড়া হাইওয়ে থানার এসআই মো. জহুরুল বলেন, সড়ক থেকে বাস দুটি সরানো হয়েছে। এ ঘটনায় আইনি ব্যবস্থা গ্রহণের প্রস্তুতি চলছে।একাত্তর/এসি
tags:সড়ক দুর্ঘটনা, ঢাকা, মুন্সিগঞ্জ, এক্সপ্রেসওয়ে, শ্রীনগর, মাওয়া


25525
গাঁজা সেবন নিয়ে অভিমানে তরুণের ফাঁসে ঝুলে মৃত্যু
দেশযোগ
2022-07-11T16:31:09+06:00
বগুড়ার নন্দীগ্রামে গাঁজা সেবন নিয়ে দ্বন্দ্বের জেরে অভিমান করে এক তরুণ গলায় ফাঁস দিয়ে মৃত্যুবরণ করেছেন।সোমবার (১১ জুলাই) সকালে বিপ্লবের শোবার ঘর থেকে তার ঝুলন্ত মরদেহ উদ্ধার করা হয়। নিহত তরুণ বিপ্লব হোসেন (১৯) উপজেলার ভাটরা ইউনিয়নের মীর্জাপুর গ্রামের হারেজ আলীর পুত্র।জানা গেছে, ঈদের দিন সন্ধ্যার পর মীর্জাপুর সরকারি প্রাথমিক বিদ্যালয় মাঠে বিপ্লব তার এক বন্ধুর সাথে গাঁজা সেবন করেন। এসময় কথা কাটাকাটির এক পর্যায়ে দু’জনের মধ্যে মারামারির ঘটনা ঘটে। বিষয়টি জানাজানি হলে রাতে বিপ্লবকে তার পরিবার শাসন করে। সেই অভিমানে ভোরে বিপ্লব তার ঘরে গলায় দড়ি দিয়ে ফাঁসে ঝুলে মৃত্যুবরণ করে।নন্দীগ্রাম থানার ভারপ্রাপ্ত কর্মকর্তা (ওসি) মো. আনোয়ার হোসেন জানান, খবর পেয়ে মরদেহ উদ্ধার করে ময়নাতদন্তের জন্য বগুড়া শহীদ জিয়াউর রহমান মেডিকেল কলেজ হাসপাতালের মর্গে পাঠানো হয়েছে। এ ঘটনায় একটি অপমৃত্যু মামলা দায়ের হয়েছে বলেও জানান তিনি। একাত্তর/জো 
tags:গাঁজা সেবন, বগুড়া, নন্দীগ্রাম, ফাঁস দিয়ে তরুণের মৃত্যু, ভাটরা ইউনিয়ন, মীর্জাপুর গ্রাম


25526
জাপানের নির্বাচনে শিনজো আবের দলের বড় জয়
বিশ্বযোগ
2022-07-11T16:47:03+06:00
উত্তরসূরি ফুমিও কিশিদার নেতৃত্বে জাপানের উচ্চকক্ষের নির্বাচনে বড় জয় পেয়েছে শিনজো আবের দল ক্ষমতাসীন লিবারেল ডেমোক্রেটিক পার্টি (এলডিপি) ও তাদের জোট।সাবেক প্রধানমন্ত্রী শিনজো আবের হত্যাকান্ডের মাত্র দুইদিন পরই রোববার (১০ জুলাই) জাপানের সংসদের উচ্চকক্ষের ২৬তম নির্বাচন অনুষ্ঠিত হয়। এই নির্বাচনের পর উচ্চকক্ষে ক্ষমতাসীন এলডিপির সংখ্যাগরিষ্ঠতা আরও বাড়বে বলে ধারণা করা হচ্ছিল। দলটিতে দীর্ঘদিন ধরে শিনজ়ো আবের প্রভাব বজায় ছিল।এই ধারণা সত্য প্রমাণ করে লিবারেল ডেমোক্রেটিক পার্টির নেতৃত্বাধীন ক্ষমতাসীন জোট নির্বাচনে বিশাল জয় অর্জন করেছে। দলটি জোট শরিক কোমেইতো দলের সাহায্য ছাড়াই শূন্য আসনগুলোর অর্ধেকেরও বেশি জয় করতে সক্ষম হয়।রোববার (১০ জুলাই) রাতে প্রধানমন্ত্রী ফুমিও কিশিদা জানান, এমন জয়ের জন্য তিনি কৃতজ্ঞ। তিনি মহামারি, ইউক্রেনে রাশিয়ার আক্রমণ এবং জীবনযাপনের ব্যয় বৃদ্ধিসহ দেশ যেসব বড় সমস্যার মুখোমুখি তা মোকাবিলার অঙ্গীকার করেন। জাপানের অর্থনীতিকে পুনরায় চাঙ্গা করতে অঙ্গীকারও করেন তিনি।এদিকে, প্রধান বিরোধী দল ‘দ্য কনস্টিটিউশনাল ডেমোক্রেটিক পার্টি’ তাদের নতুন দলনেতা ইযুমি কেনতার নেতৃত্বে উচ্চকক্ষে তাদের আসন হারিয়েছে। ইযুমি কেনতা বলেন, ‘আমাদের দলের সমর্থনের হার এখনও নিম্ন থাকায় আমাদের আরও কাজ করতে হবে এবং পুনরায় সমর্থন অর্জন করতে হবে।’একাত্তর/জো 
tags:প্রধান সংবাদ, ফুমিও কিশিদা, এলডিপি, লিবারেল ডেমোক্রেটিক পার্টি, জাপানের উচ্চকক্ষ নির্বাচন, শিনজো আবের দল


25527
বন থেকে আসা ১০ ফুট অজগর উদ্ধারের পর বনে অবমুক্ত
দেশযোগ
2022-07-11T16:52:26+06:00
বাগেরহাটের শরণখোলা উপজেলায় সুন্দরবন থেকে লোকালয়ে আসা ১০ ফুট লম্বা একটি অজগর সাপ উদ্ধার করা হয়েছে। সোমবার (১১ জুলাই) বেলা ১১টার দিকে উপজেলার বন সংলগ্ন সোনাতলা গ্রামের মাহাবুব আকনের বাড়ির উঠান থেকে সাপটি উদ্ধার করা হয়।পূর্ব সুন্দরবনের শরণখোলা স্টেশন কর্মকর্তা মো. আসাদুজ্জামান জানান, ওই বাড়ির উঠানে ঢুকে অজগর সাপটি একটি হাঁস শিকার করে খেলে ফেলে। বাড়ির লোকজন বিষয়টি দেখতে পেয়ে স্থানীয় ভোলা সিপিজি গ্রুপ লিডার মো. শহিদুল ইসলাম সাচ্চুকে খবর দেয়। আরও পড়ুন: বাগেরহাটে ষাটগম্বুজ মসজিদ ও বিনোদন কেন্দ্রে মানুষের ঢলপরে সিপিজির সদস্যরা সাপটি উদ্ধার করে স্থানীয় ভোলা ফরেস্ট ক্যাম্পে নিয়ে যায় এবং সেখানকার বনরক্ষীদের সহযোগিতায় দুপুরে বনে অবমুক্ত করেন। তিনি জানান, ১০ ফুট লম্বা সাপটির ওজন প্রায় আট কেজি।একাত্তর/এসি
tags:খুলনা, বাগেরহাট, অজগর, সুন্দরবন, শরণখোলা


25528
মানিকগঞ্জে দুর্ঘটনায় তিন মোটরসাইকেল চালক নিহত
দেশযোগ
2022-07-11T17:11:23+06:00
মানিকগঞ্জে পৃথক সড়ক দুর্ঘটনায় তিন মোটরসাইকেল চালক নিহত হয়েছেন। আহত হয়েছেন অপর তিন আরোহী।সোমবার (১১ জুলাই) দুপুরে ও ঈদের দিন রাতে ঢাকা-পাটুরিয়া মহাসড়ক ও সিংগাইর-হেয়ামেয়তপুর আঞ্চলিক মহাসড়কে এই ‍তিন দুর্ঘটনা ঘটে।নিহতরা হলেন, মানিকগঞ্জ সদর উপজেলার চরগেন্দা গ্রামের জসিম উদ্দিনের ছেলে আব্দুল্লাহ আল আমিন (৪৫), ধামরাই উপজেলার টুপের বাড়ি এলাকার জুবায়ের (১৪) এবং সিংগাইর উপজেলার চর নয়াডিঙ্গী গ্রামের আব্দুল লতিফের ছেলে হাজি মিয়া (২৬)। দুর্ঘটনায় আহত তিন আরোহীকে বিভিন্ন হাসপাতালে চিকিৎসা দেয়া হচ্ছে।বরংগাইল হাইওয়ে পুলিশের ইনচার্জ জাকির হোসেন জানান, সকাল ১১ টার দিকে ঢাকা-পাটুরিয়া মহাসড়কে শিবালয় উপজেলার আড়পাড়া এলাকায় ট্রাক ও মোটরসাইকেলের সংঘর্ষে মোটরসাইকেল চালক আব্দুল্লাহ আল আমিন নিহত হন। আহত হন মোটরসাইকেলের আরোহী তাওহিদুল ইসলাম। তাকে উদ্ধার করে শিবালয় উপজেলা স্বাস্থ্য কমপ্লেক্সে ভর্তি করা হয়। দুর্ঘটনার পর ট্রাকের চালক পালিয়ে যায়। ট্রাকটি জব্দ করা হয়েছে।একই মহাসড়কে ঘিওর উপজেলার বানিয়াজুরি এলাকায় যাত্রীবাহী বাস ও মোটরসাইকেলের সংঘর্ষে নিহত হন জুবায়ের নামে এক কিশোর। দুর্ঘটনায় গুরুতর আহত হয়েছেন তার বন্ধু তুষার। তাকে স্থানীয় মুন্নু মেডিকেল কলেজ হাসপাতালে ভর্তি করা হয়েছে।এছাড়াও ঈদের দিন রাতে সিংগাইর-হেমায়েতপুর সড়কের চর নয়াডিঙ্গী এলাকায় অজ্ঞাতনামা গাড়ির চাপায় নিহত হয়েছেন হাজি মিয়া নামে বিদেশ ফেরত এক ‍যুবক। মোটরসাইকেল আরোহী অপর এক যুবক আহত হয়েছেন। তাকে উপজেলা স্বাস্থ্য কমপ্লেক্সে ভর্তি করা হয়েছে।পুলিশ জানায়, নিহতদের লাশ উদ্ধার করে ময়নাতদন্তের জন্য মানিকগঞ্জ সদর হাসপাতাল মর্গে পাঠানো হয়।একাত্তর/জো 
tags:সড়ক দুর্ঘটনা, মোটরসাইকেল, মানিকগঞ্জ, চালক নিহত, ঢাকা-পাটুরিয়া মহাসড়ক, সিংগাইর-হেয়ামেয়তপুর আঞ্চলিক মহাসড়ক


25530
লাকসা‌মে ট্রেনের ছাদ থেকে পড়ে কিশোর নিহত
দেশযোগ
2022-07-11T17:25:11+06:00
কুমিল্লার লাকসামে ট্রেনের ছাদ থেকে পড়ে এক কি‌শো‌রের মৃত্যু হয়েছে। সোমবার (১১ জুলাই) বেলা সাড়ে ১২টায় লাকসাম রেলওয়ে জংশনের অদূরে চাঁদপুর রেলগেট এলাকায় এ দুর্ঘটনাটি ঘটে।  নিহত কিশোরের নাম মেহেদী হাসান (১৫)। সে ফেনীর দেবীপুর এলাকার দেলোয়ার হোসেনের ছেলে। এ দুর্ঘটনার বিষয়টি নিশ্চিত করে রেলওয়ে থানার উপ-পরিদর্শক সুনীল চন্দ্র সূত্রধর জানান, সাড়ে বারোটায় চট্টগ্রাম থেকে চাঁদপুরগামী সাগরিকা এক্সপ্রেসের ছাদ থেকে পড়ে গিয়ে ট্রেনে কাটা পড়ে মৃত্যু হয় এক কিশোরের। ট্রেনটি লাকসাম জংশনের অদূরে চাঁদপুর রেলগেট এলাকায় আসলে হাত ফসকে ট্রেনের নিচে পড়ে যায় ওই কিশোর।তিনি আরও জানান, তার মরদেহ উদ্ধার করে থানায় নিয়ে আসা হয়েছে। এ ব্যাপারে এক‌টি মামলা প্রক্রিয়াধীন রয়েছে। নিহতের মরদেহ তার পরিবারের নিকট হস্তান্তর করা হবে বলেও জানান তিনি। একাত্তর/জো 
tags:কুমিল্লা, লাকসাম, ট্রেনের ছাদ থেকে পড়ে মৃত্যু, চাঁদপুর রেলগেট


25531
বাবার শরীরের নিচে পিষ্ট হয়ে সন্তানের মৃত্যু
দেশযোগ
2022-07-11T17:51:34+06:00
পঞ্চগড়ের আটোয়ারী উপজেলায় ঘুমানোর সময়ে বাবার শরীরের নিচে পিষ্ট হয়ে সমাপ্তি হাজদা নামে তিন মাস বয়সী এক শিশুর মৃত্যু হয়েছে। রোববার (১০ জুলাই) গভির রাতে জেলার আটোয়ারী উপজেলার বলরামপুর ইউনিয়নের দোহসুর আদিবাসী পল্লিতে এই ঘটনা ঘটে। স্থানীয় লোকজন বলছে, রোববার রাতে শিশুটিকে নিয়ে তার মা পাটি বিছিয়ে মেঝেতে ঘুমাচ্ছিলো। এক সময় শিশুটির বাবা শনিরাম বাড়িতে এসে বিছানায় ঘুমাতে গেলে ঘুমের ঘোরে নিচে থাকা শিশুটির উপর পড়ে যায়। এতে শনিরামের শরীরের নিচে পিষ্ট হয়ে ঘটনাস্থলেই শিশুটি মারা যায়। আটোয়ারী থানার এসআই শাহিন আল মামুন বলেন, শিশুটির পরিবার এবং স্থানীয় লোকজন থেকে জানা গেছে, বাবা শনিরাম নেশাগ্রস্ত ছিলো। মাঝে মধ্যে নেশা করে বাড়িতে ফিরতো। এদিকে, আটোয়ারী থানার ভারপ্রাপ্ত কর্মকর্তা (ওসি) সোহেল রানা মৃত্যুর খবর নিশ্চিত করে বলেন, সোমবার সকালে খবর পেয়ে ঘটনাস্থলে পুলিশ পাঠানো হয়। ওই শিশুর পরিবারের পক্ষ থেকে কোন অভিযোগ না থাকায় এ ঘটনায় থানায় একটি ইউডি মামলা দায়ের করা হয়েছে। এছাড়াও, শিশুটির মরদেহ প্রাথমিক সুরতহাল শেষে পরিবারের কাছে হস্তান্তর করা হয়েছে।  একাত্তর/ এনএ
tags:মৃত্যু, শিশু


25532
দেশে পাঁচ শতাধিক শনাক্তের দিনে করোনায় তিনজনের মৃত্যু
জাতীয়
2022-07-11T17:41:09+06:00
গত ২৪ ঘণ্টায় সারাদেশে করোনা ভাইরাসে আক্রান্ত হয়ে তিনজনের মৃত্যু হয়েছে। এ নিয়ে দেশে মোট মৃতের সংখ্যা দাঁড়ালো ২৯ হাজার ২০৩ জনে।সোমবার (১১ জুলাই) স্বাস্থ্য অধিদপ্তর থেকে পাঠানো করোনা বিষয়ক নিয়মিত সংবাদ বিজ্ঞপ্তিতে এ তথ্য জানানো হয়।বিজ্ঞপ্তিতে বলা হয়, গত একদিনে দেশে ৫২১ জনের দেহে করোনা ভাইরাস শনাক্ত হয়েছে। এ নিয়ে দেশে মোট করোনা শনাক্তের সংখ্যা দাঁড়ালো ১৯ লাখ ৯০ হাজার ৩৭৫ জনে।গত একদিনে ৩ হাজার ৯৪৭টি নমুনা সংগ্রহ করা হয়। পরীক্ষা করা হয় ৩ হাজার ৯৫২টি নমুনা। পরীক্ষার বিপরীতে শনাক্তের হার ১৭ দশমিক ৭৮ শতাংশ। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৭ শতাংশ।এদিকে গত একদিনে করোনা থেকে সুস্থ হয়েছেন ১ হাজার ১০৫ জন। এ পর্যন্ত সুস্থ হয়েছেন ১৯ লাখ ১৪ হাজার ৩১৮ জন।উল্লেখ্য, ২০২০ সালের ৮ মার্চ দেশে প্রথম ৩ জনের দেহে করোনা ভাইরাস শনাক্ত হয়। এর ১০ দিন পর ওই বছরের ১৮ মার্চ দেশে এ ভাইরাসে আক্রান্ত হয়ে প্রথম একজনের মৃত্যু হয়।একাত্তর/এসএ
tags:প্রধান সংবাদ, করোনা ভাইরাস, করোনা, করোনাভাইরাস, মৃত্যু, উপসর্গ


25533
পুকুরে ডুবে শিশুর মৃত্যু
দেশযোগ
2022-07-11T18:01:56+06:00
শেরপুরের নালিতাবাড়ীতে বাড়ির পাশে পুকুরে ডুবে ২২ মাস বয়সী শিশু মুসাব্বির আহমেদ সাদনানের মৃত্যু হয়েছে। সোমবার (১১ জুলাই) উপজেলার বাগিচাপুর গ্রামে বেলা দুইটার দিকে এই ঘটনা ঘ‌টে। স্থানীয় লোকজন বলছে, শিশুটির মা ময়না বেগম সোমবার দুপুরে পুকুরে গোসল শেষে বাড়িতে ফেরে। এরপর হঠাতই বুঝতে পারেন সন্তান মুসাব্বির নিখোঁজ। এরপর স্থানীয় লোকজন মিলে শিশুটিকে খুঁজতে থাকে। শিশুটির মা ময়না বেগম বলছে, সাদনানকে ঘরে রেখে নিজেদের পুকুরে গোসল করতে যান তিনি। গোসল সেড়ে ঘরে ফেরার পরও সাদনান ঘরেই খেলছিলো। তারপর থেকে তার অজান্তেই প্লাস্টিকের মগ হাতে করে শিশু সাদনান কখন পুকুরে চলে গেছেন বুঝতে পারেননি তিনি। অনেক খোঁজাখুঁজির পর এক পর্যায়ে পুকুরে প্লাস্টিকের মগের সাথে সন্তানকে ভাসতে দেখেন মা ময়না। ঘটনার সাথে সাথেই স্থানীয় লোকজনের সহযোগীতায় শিশু সাদনানকে উদ্ধার করলেও বাঁচাতে পারেননি তারা। শিশু সাদনান নালিতাবাড়ি গ্রামের কৃষক মাসুম বিল্লাহ ও ময়না বেগম দম্পতির সন্তান। একাত্তর/ এনএ
tags:মৃত্যু, শিশু


25534
হাতিয়াতে ছাত্রলীগ নেতাকে বেঁধে নির্যাতন করায় একজন গ্রেপ্তার
দেশযোগ
2022-07-11T17:48:23+06:00
নোয়াখালীর হাতিয়াতে ছাত্রলীগের এক নেতাকে গাছের সঙ্গে বেঁধে নির্যাতনের অভিযোগ পাওয়া গেছে। এ ঘটনায় একজনকে গ্রেপ্তার করেছে পুলিশ।শনিবার (৯ জুলাই) রাতে ঘটা নির্যাতনের ঘটনায় সোমবার (১১ জুলাই) মামলা হলে নুরুল আমিন নামের একজনকে গ্রেপ্তার করা হয়। জানা গেছে, মারধরের শিকার রিয়াদ উদ্দিন শাকিল (২২) হাতিয়া দ্বীপ সরকারি কলেজ ছাত্রলীগের সহসভাপতি। হাতিয়া থানার ভারপ্রাপ্ত কর্মকর্তা (ওসি) আমির হোসেন ঘটনার সত্যতা নিশ্চিত করে বলেন, সকালে ভুক্তভোগী ছাত্রলীগ নেতা এ ঘটনায় ছয়জনকে আসামি করে মামলা দায়ের করেন। অভিযান চালিয়ে একজনকে ইতোমধ্যে আটক করা হয়েছে। স্থানীয় সূত্রে জানা যায়, ছাত্রলীগ নেতা শাকিলের সঙ্গে আসামি শরিফের বোনের প্রেমের সম্পর্ক ছিল। এ নিয়ে শরিফ একাধিকবার শাকিলকে হুমকি দেয়। ঈদের আগের দিন দিবাগত রাতে শাকিল উপজেলা সদরের ওচখালী বাজার থেকে বাড়ি ফেরার পথে শরিফসহ কয়েকজন যুবক তাকে গতিরোধ করে চোখ বেঁধে বাড়িতে নিয়ে যায়। পরে বাড়ির সামনে একটি গাছের সঙ্গে বেঁধে নির্যাতন করা হয় তাকে। খবর পেয়ে রাত আড়াইটার দিকে হাতিয়া থানার পুলিশ তাকে ঘটনাস্থল থেকে উদ্ধার করে। তাকে নির্যাতনের একটি ভিডিও সামাজিক যোগাযোগ মাধ্যমে ছড়িয়ে পড়ে। এক মিনিট ২৪ সেকেন্ডের সে ভিডিওতে দেখা যায়, প্যান্ট ও লাল রঙের টিশার্ট পরা এক যুবককে গাছের সঙ্গ বেঁধে নির্যাতন করা হচ্ছে। এসময় ওই যুবক বারবার নিজেকে ছেড়ে দেওয়ার আকুতি জানালেও তাকে ছেড়ে দেওয়া হয়নি। নির্যাতনকারীরা পৌরসভার ৩ নম্বর ওয়ার্ডের একই বাড়ির বাসিন্দা বলে জানা যায়।  ওসি আমির হোসেন আরও জানান, গ্রেপ্তারকৃত নুরুল আমিন মামলার প্রধান আসামি শরিফের বাবা। ভিডিওতে তাকে ঘটনার সময় উপস্থিত থাকতে দেখা যায়।  গ্রেপ্তারকৃত আসামিকে বিচারিক আদালতের মাধ্যমে কারাগারে পাঠানো হচ্ছে এবং অপর আসামিদের গ্রেপ্তারে চেষ্টা চলছে বলেও জানান তিনি। একাত্তর/জো
tags:নোয়াখালী, হাতিয়া, ছাত্রলীগ নেতাকে গাছে বেঁধে নির্যাতন, মারধরের শিকার, হাতিয়া দ্বীপ সরকারি কলেজ, ছাত্রলীগের সহসভাপতি


25535
চিত্রা নদীর পাড়ে ঈদ আনন্দে মেতেছে দর্শনার্থীরা
দেশযোগ
2022-07-11T20:03:02+06:00
বাগেরহাটের ফকিরহাটে ঈদ উপলক্ষ্যে ভিড় বেড়েছে চিত্রা নদীর পাড়ে। ঈদের দিন তো ছিলোই, এর পরের দিনও দর্শনার্থীদের পদচারণায় মুখর হয়ে উঠেছে এই স্থানটি। নতুন পোশাকে শিশু-কিশোর, তরুণ-তরুণী, নারী-পুরুষসহ প্রায় সব মানুষই এসেছেন এই চিত্রা নদীর পাড়ে। অনেকে আবার ট্রলারে করে মিনি সুন্দরবনে ঘুরে ঘুরে সময় কাটাচ্ছেন।এখানে বিনোদন কেন্দ্র গড়ে না উঠলেও মিনি সুন্দরবনকে ঘিরে দর্শনার্থীরা প্রকৃতিক সৌন্দর্য দেখার জন্য ছুটে আসছেন। যদিও পানি উন্নয়ন বোর্ড কর্তৃক ফকিরহাট ও চিতলমারীর চিত্রা নদীর দু’পাড়ে বিভিন্ন জাতের অসংখ্য গাছের চারা রোপন করা হয়েছে। দর্শনার্থীদের বিভিন্ন স্থানে বসার আসন তৈরী করেছে। যেখানে মানুষ এসে নদীর পাড়ে বসে প্রকৃতিক সোন্দর্য উপভোগ করতে পারেন।দর্শনার্থীরা বলছেন, গতবার করোনার কারণে ঈদের দিনটি ভালো মতো কাটাতে পারেননি তারা। এবার ঘুরতে এসে খুবই ভালো অনুভূতি তাদের। আর তাই এই খুশির মুহূর্তগুলোকে অনেকেই মোবাইলে ফ্রেমে বন্দি করে রাখছেন। কেউ আবার হারমোনিয়াম, গিটার ও তবলা নিয়ে গানের আসর বসিয়েছেন। একটু আনন্দ উপভোগ করতে সেখানেও মানুষের ভিড়। এক কথায়, হইহুল্লোড়, আনন্দ-উল্লাসে মেতে ওঠেছে এই চিত্রা নদীর পাড়টি। যারা স্বজনদের নিয়ে এসেছেন এখানে তাদের সবাই নদীর পাড়ে ও সেতুতে দাঁড়িয়ে ছবি তুলছেন। কেউবা টিকটক তৈরিতে ব্যস্ত।  দর্শণার্থীদের অভিমত, ঘুরে বেড়ানোর মতো পরিবেশ হয়েছে এখানে। তারা এটিকে বলছেন, মিনি সুন্দরবন। তারা বলছেন, এই নদীর পাড়ে মিনি সুন্দরবনকে ঘিরে এখানে বিনোদন কেন্দ্র গড়ে তোলা হলে দূর থেকে দর্শনার্থীরা আসবেন প্রকৃতির সোন্দর্য উপভোগ করতে।
tags:চিত্রা নদী, দর্শণার্থী


25536
ইউরোপে গ্যাস সরবরাহ স্থগিত রাশিয়ার
বিশ্বযোগ
2022-07-11T18:09:42+06:00
ইউরোপে গ্যাস সরবরাহ স্থগিত করেছে রাশিয়া। সোমবার সকাল থেকে ইউরোপে গ্যাস সরবরাহের মূল পাইপলাইন নর্ড স্ট্রিম এজি দিয়ে গ্যাসের প্রবাহ আর যাচ্ছে না বলে এক প্রতিবেদনে জানিয়েছে রুশ সংবাদমাধ্যম আরটি।নর্ড স্ট্রিম এজির ব্যবস্থাপনা কর্তৃপক্ষ জানিয়েছে, পাইপলাইনে নিয়মিত রক্ষণাবেক্ষণের (রুটিন মেইনটেনেন্স) কাজ চলছে। এই কাজ চলবে আরও ১০ দিন। যতদিন রক্ষণাবেক্ষণের কাজ চলবে, ততদিন গ্যাস সরবরাহ বন্ধ থাকবে।রাশিয়ার গ্যাস উত্তলন ও বিতরণকারী সরকারি কোম্পানি গ্যাজপ্রমের একটি প্রকল্প নর্ড স্ট্রিম এজি পাইপলাইন। এ পাইপলাইনের মাধ্যমে বাল্টিক সাগরের তলদেশ দিয়ে জার্মানিতে গ্যাস সরবরাহ করে রাশিয়া; পরে জার্মানির কাছ থেকে সেই গ্যাস ইউরোপীয় ইউনিয়নের বিভিন্ন দেশে পাঠানো হয়। ২০০৫ সালের ৩০ নভেম্বর থেকে চালু হয় এ প্রকল্প।জুন মাসেই নর্ড স্ট্রিম এজি দিয়ে গ্যাসের সরবরাহ ৬০ শতাংশ কমিয়ে দিয়েছিল গ্যাজপ্রম। কোম্পানির পক্ষ থেকে বলা হয়েছিল টারবাইনে সমস্যা থাকার কারণে গ্যাসের প্রবাহ কমে গেছে।গ্যাজপ্রমের পক্ষ থেকে আরও বলা হয়, টারবাইন মেরামতের জন্য কানাডার একটি কোম্পানির সঙ্গে চুক্তিও করা হয়েছে, কিন্তু সেই কোম্পানি ঠিক সময়ে টারবাইন সরবরাহ করতে পারেনি।তবে জার্মান অর্থমন্ত্রী রবার্ট হাবেক গ্যাস সরবরাহের কমে যাওয়াকে রাশিয়ার ‘রাজনৈতিক সিদ্ধান্ত’ বলে অভিযোগ করেছিলেন।তেল-গ্যাস-কয়লাসহ সবপ্রকার জ্বালানির জন্য ইউরোপ ব্যাপকভাবে নির্ভরশীল রাশিয়ার ওপর। ইউরোপের মোট চাহিদার ৩০ শতাংশেরও বেশি গ্যাস আসে রাশিয়া থেকে।গত ফেব্রুয়ারির শেষ দিকে রুশ বাহিনী ইউক্রেনে ‘বিশেষ সামরিক অভিযান’ শুরুর পর রাশিয়ার ওপর একের পর এক অর্থনৈতিক নিষেধাজ্ঞা জারি করতে শুরু করে ইউরোপীয় ইউনিয়ন। রাশিয়ার তেল ও কয়লার ওপরও নিষেধাজ্ঞা জারি করা হয়।গ্যাসের ওপর নিষেধাজ্ঞা জারি না করা হলেও ইইউ নেতারা বলেছিলেন, রাশিয়ার গ্যাসের ওপর নির্ভরতা কমিয়ে আনতে চান তারা।রাশিয়ার বিকল্প হিসেবে কাতার থেকে গ্যাস আমদানির বিষয়টি বিবেচনায় ছিল ইউরোপীয় নেতাদের, কিন্তু কাতার জানিয়েছে, রাশিয়া প্রতি বছর যে পরিমাণ গ্যাস ইউরোপে সরবরাহ করে, সেই পরিমাণ গ্যাস বিশ্বের আর কোনো দেশের পক্ষে এককভাবে সরবরাহ করা সম্ভব নয়।একাত্তর/এসএ
tags:রাশিয়া, গ্যাস, ইউরোপ


25537
কুমিল্লায় দুর্ঘটনায় কৃষকলী‌গের আহবায়কসহ তিনজন আহত
দেশযোগ
2022-07-11T18:26:05+06:00
কুমিল্লা সদর দক্ষিণের হাওড়াতলী এলাকায় প্রাই‌ভেটকারের নিয়ন্ত্রণ হা‌রি‌য়ে মহানগর কৃষকলীগের আহবায়ক খোরশেদ আলম, যুগ্ম-আহবায়ক জোনা‌য়েদ শিকদার তপু  ও নগ‌রের ২ নং ওয়ার্ড কৃষকলী‌গের আহবায়ক আবু হেলাল গুরুতর আহত হয়েছেন। আহত‌রা নগ‌রের ট্রমা হাসপাতালে চি‌কিৎসাধীন র‌য়ে‌ছেন।সোমবার (১১ জুলাই) বি‌কেল তিনটার দি‌কে এ দুর্ঘটনাটি ঘটে।ময়নামতি হাইওয়ে থানার ভারপ্রাপ্ত কর্মকর্তা (ওসি) বেলাল মোহাম্মদ জাহাঙ্গীর জানান, ঢাকা-চট্টগ্রাম মহাসড়‌কের কু‌মিল্লা সদর দ‌ক্ষিণ উপ‌জেলার হাওড়াতলী এলাকায় তাদের প্রাই‌ভেটকারটি নিয়ন্ত্রণ হারিয়ে মহাসড়কের পা‌শের গা‌ছে ধাক্কা দিলে আহত হন তিনজন। দুর্ঘটনার পরপরই স্থানীয়রা আহত‌দের উদ্ধার করে ট্রমা হাসপাতালে নেয়। পু‌লিশ দুর্ঘটনাকবলিত প্রাই‌ভেটকার‌টি উদ্ধার ক‌রেছে বলেও জানান তিনি।   জোনা‌য়েদ শিকদার তপুর ছোট ভাই অপু শিকদার জানান, আহতরা হাসপাতা‌লে আইসিইউতে চি‌কিৎসাধীন আছেন।এদিকে, কৃষকলীগ‌ নেতার সড়ক দুর্ঘটনার খব‌রে হাসপাতালে ভিড় কর‌ছে আওয়ামী লী‌গের নেতাকর্মীরা।একাত্তর/জো 
tags:কুমিল্লা সদর, হাওড়াতলী এলাকা, প্রাই‌ভেটকারের নিয়ন্ত্রণ হা‌রি‌য়ে দুর্ঘটনা, মহানগর কৃষকলীগ


25538
চামড়ার দাম নিয়ে পাল্টাপাল্টি অবস্থান ক্রেতা-বিক্রেতার
দেশযোগ
2022-07-11T18:48:46+06:00
সরকার নির্ধারিত দামে নয়, বরং ইচ্ছে মতো দামে কোরবানীর পশুর চামড়ার বেচাকেনা চলছে বলে অভিযোগ করেছে দিনাজপুরের মৌসুমি চামড়া ব্যবসায়ীরা। উত্তরবঙ্গের অন্যতম বৃহতম চামড়ার হাট দিনাজপুর শহরের রামনগর চামড়ার বাজার। প্রতিবছর কোরবানীতে জেলার সিংহভাগ চামড়াই বেচা-কেনা হয় এই বাজারে। কোরবানীর দিন বিকেল থেকে এই বাজারে ৩৫ থেকে ৪০ হাজার গরু ও ২৫-৩০ হাজার ছাগলের চামড়া বেচাকেনা হয়।কিন্তু এবার চামড়া বিক্রি করতে এসে হতাশ চামড়া বিক্রেতা এবং মৌসুমী ব্যবসায়ীরা। ব্যবসায়ীরা বলছেন, সরকার এবার চামড়ার দাম বাড়ালেও গত বছরের চেয়েও কম দামে চামড়া বিক্রি করতে হচ্ছে বিক্রেতাদের। আর এতে করে ন্যায্যমূল্য থেকে বঞ্চিত হচ্ছেন চামড়া বিক্রেতারা। বাসাবাড়ি থেকে চামড়া কিনে বাজারে বিক্রি করতে এসে লোকসানের মুখে পড়েছে মৌসুমী চামড়া ব্যবসায়ীরা। এদিকে বাজারে ছাগলের চামড়া বিক্রি করতে না পেরে অনেকেই চামড়া ফেলে চলে যাচ্ছেন। এদিকে বাজারের চামড়া ব্যবসায়ী আবুল খায়ের এবং চামড়া ব্যবসায়ী জুলফিকার আলী স্বপন বলছেন, সরকার নির্ধারিত দামের চেয়েও বেশী দামে চামড়া কিনতে হচ্ছে তাদের। লবনের দাম বেড়ে যাওয়ার পাশাপাশি ট্যানারী মালিকদের কাছ থেকে বকেয়া টাকা না পাওয়ায় সংশয়ের মধ্যেই এবার চামড়া কিনছেন তারা। একাত্তর/ এনএ
tags:দাম, পশুর চামড়া


25539
শ্রীলঙ্কা সংকট কোন পথে, জানা যাবে বুধবার
বিশ্বযোগ
2022-07-11T18:38:27+06:00
অবশেষে গণদাবির মুখে পদত্যাপের ঘোষণা দিয়েছেন শ্রীলঙ্কার পলাতক প্রেসিডেন্ট
গোতাবায়া রাজাপাকসে। দেশটির প্রধানমন্ত্রীর কার্যালয়ে থেকে এ খবর নিশ্চিত করা হয়েছে।
গেল শনিবার বিক্ষোভকারীরা প্রেসিডেন্ট প্রাসাদ দখলে নেয়ার আগেই গোতাবায়া পালিয়ে যান।তিনি এখন কোথায় আছে সেটি সম্পর্কে নিশ্চিত করা যায়নি। এনিয়ে সরকার
পক্ষ থেকে এখনো কিছু বলেনি। তবে জানা গেছে গোতাবায়া নৌবাহিনীর একটি জাহাজে করে শ্রীলঙ্কার
উপকূলীয় এলাকার কাছাকাছি অবস্থান করছেন। একই ধরনের খবর দিয়েছে বার্তা সংস্থা বিবিসিও।অর্থনৈতিক সংকটে দেউলিয়া ঘোষণা করে শ্রীলঙ্কাতে গেলো কয়েক মাস ধরেই
রাজাপাকস পরিবারের বিরুদ্ধে বিক্ষোভ করছে দেশটির সাধারণ মানুষ। ক্ষমতা থেকেই এই পরিবারের
সদস্যদের সরে দাঁড়ানোর দাবিতে তাদের আন্দোলন দিনে দিনে তীব্র হয়েছে। এরই ধারাবাহিকতায় চূড়ান্ত প্রকাশ ঘটে গেলো শনিবার। এদিন দেশটির সব
অঞ্চল থেকে মানুষ ট্রেন-বাস ও লঞ্চে করে কলম্বোতে জড়ো হয়ে প্রেসিডেন্ট প্রাসাদ ঘেরাও
করে। এ পর্যায়ে পুলিশ বাধা দিলেও জনতার বিক্ষোভ আরও জোরালো হয়। বাধা উপেক্ষা করে প্রাসাদে
ঢুকে পড়ে তারা।সেই থেকে বিক্ষোভকারীরা প্রাসাদের ভেতরেই অবস্থান করছেন। তারা জানিয়েছেন
প্রেসিডেন্ট গোতাবায়ে ও প্রধানমন্ত্রী রানিল বিক্রমাসিংহে পদত্যাগ না করা পর্যন্ত তারা
প্রাসাদ ছেড়ে যাবেন না। পরদিন লঙ্কার স্পিকার জানান, গোতাবায়া বুধবার পদত্যাগ করবেন।কিন্তু এই ঘোষণার পরও ধোঁয়াশা কাটছিলো না। পরে সোমবার প্রধানমন্ত্রী
কার্যালয় থেকে বলা হয়, বুধবারই প্রেসিডেন্ট গোতাবায়া পদত্যাগ করছেন। স্পিকারের কাছে
পদত্যাপপত্র দেয়ার পরই আগামী বছর মার্চের আগে রাষ্ট্রপতি ও সংসদীয় নির্বাচনের বিষয়ে
সিদ্ধান্ত নেয়া হবে।প্রধানমন্ত্রী রানিল বিক্রমাসিংহের কার্যালয়ে থেকে বলা হয়েছে, প্রেসিডেন্ট
গোতাবায়া তাদেরকে আশ্বস্ত করেছেন যে, তিনি বুধবার পদত্যাগ করবেন। শ্রীলঙ্কার সংবিধান
বলছে, প্রেসিডেন্টকে পদত্যাগ করতে হলে স্পিকারের কাছে লিখিতভাবে জানাতে হবে। এখনও তেমন
কিছু হয়নি।গেলো শনিবার বিক্ষোভকারীরা প্রেসিডেন্ট প্রাসাদ দখলে নেয়ার পাশাপাশি
প্রধানমন্ত্রীর বাসভবনে আগুন দেয়। এই ঘটনার পরপরই রানিল বিক্রমাসিংহেও পদত্যাগ করার
কথা জানিয়েছেন। তিনি জানিয়েছেন, শিগগিরই তিনি স্পিকারের কাছে পদত্যাগপত্র জমা দেবেন।লঙ্কার বিক্ষোভকারীরা মনে করছেন, প্রেসিডেন্ট ও প্রধানমন্ত্রী পদত্যাগ
না করা পর্যন্ত তাদের দীর্ঘ দিনের আন্দোলন চূড়ান্ত বিজয় অর্জিত হবে না। তাই তারা ঘোষণা
দিয়েছেন, গোতাবায়া ও রানিল আনুষ্ঠানিকভাবে পদত্যাগ না করা পর্যন্ত তারা প্রেসিডেন্ট
প্রাসাদ ছেড়ে যাবেন না। শনিবারের ব্যাপক বিক্ষোভের পর প্রধানমন্ত্রী রনিল বিক্রমাসিংহের নেতৃত্বে
এক জরুরি আলোচনা সভায় সিদ্ধান্ত জানানো হয়, গোতাবায়া রাজাপাকসে আগামী ১৩ জুলাই পদত্যাগ
করবেন বলে নিশ্চিত করেছেন। পরে বিক্রমাসিংহে অথবা অন্য কেউ এ পদে শপথ নেবেন।এই সভায় বিক্রমাসিংহে সংসদের সংখ্যাগরিষ্ঠ সদস্যের সমর্থন পেয়েছেন।
অনেক সংসদ সদস্য তাকে তার দায়িত্ব চালিয়ে যেতে বলেছেন। অনেকে তাকে প্রেসিডেন্টের দায়িত্ব
গ্রহণেরও আহ্বান জানান। সেসঙ্গে অর্থনৈতিক দুরবস্থা কাটাতে আইএমএফের সাথে আলোচনা যেতে
বলেছেন। অন্যদিকে বিরোধী নেতা সাজিত প্রেমাদাসাও শনিবারের ঘটনার পর আলাদা আরেক
আলোচনার আয়োজন করেন। সেখানে তিনি ইঙ্গিত দেন, তিনি প্রেসিডেন্ট নির্বাচিত হলে প্রধানমন্ত্রী
হিসাবে ডুল্লাস আল্লাহাপ্পেরুমাকে সমর্থন করবেন। তবে সাজিত এখন সংসদের সংখ্যাগরিষ্ঠতা
পাননি।এদিকে, সোমবার এক আলোচনা সভায় শ্রীলঙ্কার মন্ত্রি পরিষদের সব সদস্য
একযোগে পদত্যাগ করার সিদ্ধান্ত নিয়েছেন। সেই সঙ্গে একটি সর্বদলীয় সরকার গঠনে একমত হয়েছেন।
এর পরই বিক্রমাসিংহের কার্যালয়ে থেকে প্রেসিডেন্ট ও প্রধানমন্ত্রীর পদত্যাগের বিষয়
নিশ্চিত করা হয়।একই দিন বিকালে প্রধানমন্ত্রী রানিল বিক্রমাসিংহের নেতৃত্বে এক সর্বদলীয়
সভায় সিদ্ধান্ত নেয়া হয়েছে, প্রেসিডেন্ট গোতাবায়া পদত্যাগ করার পর ১৫ জুলাই সংসদের
বিশেষ অধিবেশন ডাকা হবে। আর ১৯ জুলাই প্রেসিডেন্ট নির্বাচনের জন্য মনোনয়ন জমা দেয়া
হবে।পরের দিন ২০ জুলাই প্রেসিডেন্ট নির্বাচন অনুষ্ঠিত হবে। সংসদ সংখ্যাগরিষ্ঠ
সমর্থনের ভিত্তিতে প্রেসিডেন্ট নির্বাচন করবে। অন্যদিকে প্রধানমন্ত্রী রানিল পদত্যাগ
করার পর স্পিকার মাহিন্দ ইয়াপা আবেবর্ধনে অন্তবর্তীকালীন সময়ের জন্য একজনকে সরকারের
দায়িত্ব দেবেন।  একাত্তর/এসএ
tags:প্রধান সংবাদ, শ্রীলংকা, তীব্র বিক্ষোভ, মহিন্দা রাজপাকসে


25540
টোগোর উত্তরাঞ্চলে বিস্ফোরণে নিহত সাতজন
বিশ্বযোগ
2022-07-11T19:09:39+06:00
টোগোর উত্তরাঞ্চলে এক বিস্ফোরণে সাতজন নিহত হয়েছেন। খবর: আনাদলু এজেন্সি।রোববার (১০ জুলাই) টোগোর সামরিক বাহিনীর পক্ষ থেকে এ তথ্য জানানো হয়। তবে এ বিস্ফোরণের কারণ বা বিস্তারিত আর কিছু বলা হয়নি।টোগোর সামরিক বাহিনী জানায়, বুরকিনা ফাসো সীমান্তের কাছে টোনে এলাকায় এই বিস্ফেরণ ঘটে। এ অঞ্চলের অর্থাৎ পশ্চিম আফ্রিকার সমুদ্র তীরবর্তী দেশগুলোতে সাহেল জিহাদীদের শক্ত ঘাঁটি রয়েছে।উল্লেখ্য, টোগোর উত্তর সীমান্ত অঞ্চল থেকে জঙ্গি হামলার আশংকায় গত মাসে দেশটির উত্তরাঞ্চলে কারফিউ জারি করা হয়।টোগোর সামরিক বাহিনীর বিবৃতিতে জানানো হয়, টোনের মার্গবা গ্রামে বিস্ফোরণে সাতজন নিহত এবং আরও দু’জন আহত হয়েছেন।একাত্তর/জো
tags:সামরিক বাহিনী, বিস্ফোরণ, উত্তরাঞ্চল, টোগো


25541
ঈদের ছুটিতে খাগড়াছড়িতে পর্যটকদের ভিড়
দেশযোগ
2022-07-11T19:42:20+06:00
ঈদ-উল আযহার ছুটিতে এবারও পর্যটকদের ঢল নেমেছে খাগড়াছড়ির পর্যটন স্পটগুলোতে। পর্যটকরা ঈদের বাড়তি আনন্দ উপভোগ করতে ছুটছেন পাহাড়ে।  ঈদের দিনে ও ঈদের দ্বিতীয় দিনে খাগড়াছড়ির পর্যটন স্পটগুলোগুলোতে ছিলো পর্যটকের ভিড়। তবে কেন্দ্রগুলোতে বাইরের পর্যটকের চেয়ে স্থানীয় পর্যটকেরা সংখ্যায় বেশি এসেছেন। ছুটির দিনগুলোতে জেলার বাইরের বাইরের পর্যটকদের সংখ্যা বাড়তে পারে ধারনা করছেন পর্যটনের দায়িত্বপ্রাপ্তরা।জেলায় অনেকগুলো পর্যটন কেন্দ্র থাকলেও সবকিছুকে ছাপিয়ে পর্যটকদের আকর্ষণের শীর্ষে ছিল আলুটিলা, আলুটিলার ব্যতিক্রমী ব্রিজ, রহস্যময় গুহা ও রিছাং ঝর্ণা। এছাড়াও শহরের অদূরে পার্বত্য জেলা পরিষদ পরিচালিত জেলা পরিষদ পার্ক, ঝুলন্ত সেতু, নয়াভিরাম লেক পর্যটকদের আকৃষ্ট করে। ঢাকা  থেকে ঘুরতে আসা মোঃ ইসমাইল বলেন,  ঈদের ছুটিতে  খাগড়াছড়িতে  এসে তার পাহাড়ের প্রাকৃতিক দৃশ্য ভালো লেগেছে, বিশেষ করে আলুটিলা রহস্যময় গুহা. জেলা পরিষদ হর্টিকাল পার্কে ঝুলন্ত ব্রীজ তাকে আকৃষ্ট করেছে।চট্টগ্রাম থেকে  আসা রিক্তা দে জানান, তিনি আগে খাগড়াছড়িতে এসছেন যতবার আসেন ততবার পাহাড়ের প্রাকৃতিক দৃশ্য তাকে আকৃষ্ট করেছে, তাই বারবার আসতে মন চায়। খাগড়াছড়ি আলুটিলা পর্যটন কেন্দ্রের তত্ববধায়ক চন্দ্র ণাথ ত্রিপুরা ও জেলা পরিষদ হর্টিকালচার পার্কে দায়িত্ব প্রাপ্ত কর্মকর্তা মোঃ সাইফুল ইসলাম জানান, ঈদের দিন ও ঈদের দ্বিতীয় দিনে তাদের পর্যটন কেন্দ্র গুলোতে পর্যটকের সংখ্যা বেড়েছে। তবে বাইরের পর্যটক এর চেয়ে  স্থানীয় পর্যটকের সংখ্যা বেশি।এদিকে খাগড়াছড়ি টুরিস্ট পুলিশের দায়িত্বপ্রাপ্ত কর্মকর্তা আবুল কাসেম জানান, পর্যটকেরা যাতে খাগড়াছড়ির পর্যটন স্পট গুলো নিরাপদ ভাবে ঘুরতে পারেন সে ব্যবস্থা নিয়েছে টুরিস্ট ও  জেলা পুলিশ।একাত্তর/এসএ
tags:ঈদ, খাগড়াছড়ি, পর্যটন


25542
ঈদের বিকেলে আকাশে উড়লো রোহিঙ্গা শিশুদের ঘুড়ি
দেশযোগ
2022-07-11T21:14:28+06:00
ঘর তাদের কেড়ে নিয়েছে, কেড়ে নিয়েছে দেশ, কিন্তু আকাশ কি কেড়ে নেয়া যায়? আর তাইতো এক আকাশে ঘুড়ি উড়াবার অধিকার পেয়েছে রোহিঙ্গা শিশুরা। উল্লাসে মেতেছে ঈদুল আজহার বিকেলের আকাশে। তাদের সাথে ঘুড়ি নিয়ে উৎসবে মেতে ওঠে আর্মড পুলিশ ব্যাটালিয়নের সদস্যরাও। এমন আয়োজনে মুগ্ধ এই শিশুরা। তাদের একটাই চাওয়া, তারা নিজের দেশে খেলতে চায়, মেতে উঠতে চায় নানা উৎসবে। ঈদের বিকেলে রোহিঙ্গা শিশুদের জন্য ক্যাম্প-১৯ এর ঘোনার মাঠে ঘুড়ি উৎসবের আয়োজন করে ৮-এপিবিএন। এই ঘুড়ি উৎসবের প্রতিপাদ্য বিষয় নির্ধারণ হয় ‘কাইটস রাইজ হাইয়েস্ট এগেইনসড দ্য উইন্ড’ অর্থাৎ বাতাসের বিরুদ্ধে উচ্চতায় উড়বে ঘুড়ি। রোহিঙ্গা শিশুদের সাথে ঈদের দিন ঘুড়ি উৎসবে মেতেছিলেন এইট আর্মড পুলিশ ব্যাটালিয়নের অন্য সদস্যরাও। ঘোনার পাড়া ১৯ নাম্বার ক্যাম্পে রোহিঙ্গা শিশুরা মুক্ত আকাশে উড়ায় শত শত রঙিন ঘুড়ি। শুধু শিশুরা নয়, এই ঘুড়ি উৎসব উপভোগ করছিলো রোহিঙ্গা তরুণরাও। তারা বলছে, তারা নিজের দেশের আকাশে নিচে বাস করতে চায়। এইড এপিবিএনের অতিরিক্ত পুলিশ সুপার কামরান ঘুড়ি উড়ানো শেখাচ্ছেন রোহিঙ্গা শিশু রফিককে। কিন্তু শিশুটিকে পুরোপুরি ঘুড়ি উড়ানো শিখিয়ে ছাড়লেন এইট এপিবিএনের কমান্ডিং অফিসার শিহাব কায়সার খান। সিহাব কায়সার খান বললেন, প্রত্যেক শিশুর অভিন্ন এক অধিকার আছে। রোহিঙ্গা শিশুদের আনন্দ দিতেই এই ঘুড়ি উৎসবের আয়োজন।একাত্তর/ এনএ
tags:ঘুড়ি উৎসব, রোহিঙ্গা শিশু


25543
হাসিব হত্যা: প্রধান আসামি ও সহযোগীর ১৬৪ ধারায় জবানবন্দি
দেশযোগ
2022-07-11T20:07:08+06:00
নোয়াখালীর বেগমগঞ্জ উপজেলা ছাত্রলীগের সদস্য হাসিবুল বাশার হাসিব হত্যা মামলায় গ্রেপ্তারকৃত প্রধান আসামী হাসান ও তার সহযোগী জয় আদালতে দোষ স্বীকার করে ১৬৪ ধারায় জবানবন্দি প্রদান করেছেন।সোমবার (১১ জুলাই) বিকেলে নোয়াখালী চীফ জুডিশিয়াল ম্যাজিস্ট্রেট আদালতের বিচারিক আদালত-২ এর বিচারক নবনিতা গুহের নিকট তারা দুইজনেই দোষ স্বীকার করে জবানবন্দি প্রদান করেন।পরে বিচারক তাদেরকে জেল হাজতে প্রেরণ করেন।নোয়াখালী পুলিশ সুপার শহিদুল ইসলাম এক সংবাদ সম্মেলনে এ তথ্য নিশ্চিত করে বলেন, আধিপত্য বিস্তার নিয়ে ক্ষমতাসীন দলের ছত্রছায়ায় এ হত্যকাণ্ডটি ঘটে। তথ্য প্রযুক্তির সহায়তায় রোববার গভীর রাতে ফেনী জেলার দাগনভূঞা উপজেলার বাড়াই গোবিন্দ এলাকা থেকে আসামিদের গ্রেপ্তার করা হয়। এসময় তাদের অপর এক সহযোগী রুবেল প্রসঙ্গে পুলিশ সুপার জানান, তাকেও আটক করা হয়েছে। তিনি ঘটনার দিন নিহত ছাত্রলীগ নেতা হাবিবুল বাসার হাসিবের গতিবিধি ও অবস্থান সম্পর্কে হত্যাকারীদের অবগত করছিলেন।  উল্লেখ্য, এ মামলার এখন পর্যন্ত দুই দফায় মোট পাঁচ আসামিকে গ্রেপ্তার করা হয়েছে। বাকি আসামিদের গ্রেপ্তারের চেষ্টা চালাচ্ছে পুলিশ। একাত্তর/জো
tags:নোয়াখালী, বেগমগঞ্জ উপজেলা ছাত্রলীগ, হাসিব হত্যা মামলা, প্রধান আসামীর জবানবন্দি


25544
ইউক্রেনে আবাসিক ভবনে রুশ রকেট হামলায় নিহত ২৪
বিশ্বযোগ
2022-07-11T20:29:35+06:00
ইউক্রেনের পূর্বাঞ্চলীয় প্রদেশ দনেতস্ক শহরের চাসিভ ইয়ার শহরের একটি আবাসিক ভবনে রুশ বাহিনীর রকেট হামলায় অন্তত ২৪জন নিহত হয়েছেন। এছাড়া ভবনের ধ্বংস্তুপে ২০ জনেরও বেশি মানুষ আটকা পড়ে আছেন ধারণা ইউক্রেনের জরুরি সেবা বিভাগের কর্মকর্তাদের।রোববার (১০ জুলাই) রাত থেকে ভোর পর্যন্ত হওয়া এই দিকে এই হামলা হয়েছে বলে বার্তাসংস্থা রয়টার্সকে জানিয়েছেন দনেতস্কের গভর্নর পাভলো কিলিলেনকো। রয়টার্সকে তিনি বলেন, রকেট হামলায় ৫ তলা ওই ভবনটি সম্পূর্ণ ধ্বংস হয়ে গেছে। চাসিভ ইয়ারের যে এলাকায় ভবনটি ছিল সেখানে এখন পাহাড় পরিমাণ ধ্বংসস্তুপ।হামলার নিন্দা জানিয়ে ইউক্রেনের প্রেসিডেন্ট ভলোদিমির জেলেনস্কি বলেন, রাশিয়া ইচ্ছাকৃতভাবে বেসামরিক লোকজনের ওপর হামলা চালাচ্ছে। চাসিভ ইয়ারে হামলার পর এক ভিডিও বার্তায় জেলেনস্কি বলেন, ‘পরিকল্পিত ভাবে এই হামলা চালানো হয়েছে। রুশ বাহিনী যদি দাবি করে যে ভুলবশত বেসামরিক লোকজনের ওপর হামলা হয়েছে, কিংবা সেটি যে আবাসিক ভবন তা তারা জানতো না— কেউ তা বিশ্বাস করবে না।’ঘটনাস্থলে উদ্ধার তৎপরতা এখনও চলছে। ওই ভবনের বাসিন্দা ল্যুদমিলা নামের এক নারী হামলা থেকে ভাগ্যক্রমে বেঁচে গেছেন। রয়টার্সকে তিনি বলেন, ‘প্রথম রকেটটি যখন আঘাত হানে তখনই পড়িমরি করে পরিবারের সদস্যদের সহ ভবনের বেসমেন্টে আশ্রয় নেই। সারা রাত সেখানে ঠায় বসে থাকার পর সকালে বেসমেন্ট থেকে বাইরে এসে দেখি,  আমাদের সব শেষ হয়ে গেছে।’আমাদের মতো আরও অনেকেই বেসমেন্টে আশ্রয় নিয়েছেন। যারা তাড়াতাড়ি আসতে পারেননি, তারাই ধ্বংসস্তুপের নিচে আটকা পড়েছেন।’ইউক্রেনের পূর্বাঞ্চলীয় দুই প্রদেশ দনেতস্ক ও লুহানস্কে রুশভাষী বিচ্ছিন্নতাবাদীরা বেশ তৎপর। এই দু’টি প্রদেশকে ইউক্রেনের সীমানা থেকে বের করে নেওয়া রুশ বাহিনীর চলমান অভিযানের গুরুত্বপূর্ণ একটি লক্ষ্য।মূলত ন্যাটোকে ঘিরে দ্বন্দ্বের জেরে সীমান্তে আড়াই মাস সেনা মোতায়েন রাখার পর গত ২৪ ফেব্রুয়ারি ইউক্রেনে বিশেষ সামরিক অভিযান শুরুর ঘোষণা দেন রাশিয়ার প্রেসিডেন্ট ভ্লাদিমির পুতিন। এই ঘোষণার ‍দু’দিন আগে ইউক্রেনের রুশ বিচ্ছিন্নতাবাদী নিয়ন্ত্রিত দুই অঞ্চল দনেতস্ক ও লুহানস্ককে স্বাধীন রাষ্ট্র হিসেবে স্বীকৃতি দেন তিনি।বুধবার ১৪২তম দিনে গড়িয়েছে ইউক্রেনে রুশ সেনাদের অভিযান। এই চার মাস সময়ের মধ্যে ইউক্রেনের পূর্বাঞ্চলীয় প্রদেশ লুহানস্ক, ইউক্রেনের দুই বন্দর শহর খেরসন ও মারিউপোল, দনেতস্ক প্রদেশের শহর লিয়াম, মধ্যাঞ্চলীয় প্রদেশ জাপোরিজ্জিয়ার আংশিক এলাকার পূর্ণ নিয়ন্ত্রণ চলে গেছে রুশ বাহিনীর হাতে।একাত্তর/এসএ
tags:যুক্তরাষ্ট্র, ইউক্রেন, রাশিয়া, কানাডা, হামলা, জাতিসংঘ


25545
ম্যাচ জয়ের পরও যে কারণে বিরক্ত তামিম
খেলা
2022-07-11T20:36:20+06:00
প্রথম ওয়ানডেতে দারুণ বোলিংয়ে ওয়েস্ট ইন্ডিজকে চেপে ধরে বাংলাদেশ। লক্ষ্য থাকতে পারতো ১১৫ রানের মতো। কিন্তু ক্যাচ মিসের মহড়ায় সেটা হয়নি। একের পর এক ক্যাচ ফেলায় লক্ষ্য গিয়ে দাঁড়ায় ১৫০ রান। এরপরও অবশ্য জয় পেয়েছে বাংলাদেশ। কিন্তু ক্যাচ মিসের কারণে অতীতে যে অনেকবার চড়া খেসারত দিতে হয়েছে, তা ভালো করেই মনে আছে তামিম ইকবালের। বাংলাদেশের ওয়ানডে অধিনায়ক তাই ব্যাপারটি নিয়ে বিরক্ত। তামিম মনে করেন, ফিল্ডিংয়ে এভাবে চলতে পারে না। যে করেই হোক, ফিল্ডিংয়ে উন্নতির পথ খুঁজে বের করতে হবে। বৃষ্টির কারণ গায়ানাতে প্রথম ওয়ানডে মাঠে গড়ায় বেশ দেরিতে। ম্যাচ নেমে আসে ৪১ ওভারে। কিন্তু বাংলাদেশের বোলারদের দারুণ বোলিংয়ে ৪১ ওভারই একটা সময়ে অনেক দূরের মনে হচ্ছিল ক্যারিবীয়দের জন্য। ৩৪তম ওভারে নবম উইকেট হারায় স্বাগতিকরা, তখন তাদের রান ১১০। কিন্তু শেষ জুটি আর ভাঙতে পারেনি দারুণ বোলিং করতে থাকা বাংলাদেশ। ক্যারিবীয়দের শেষ দুই ব্যাটসম্যান অ্যান্ডারসন ফিলিপ ও জেডেন সিলস মিলে বাকি ওভারগুলো খেলে ফেলেন, গড়েন ৩৯ রানের অবিচ্ছিন্ন জুটি। এটা সম্ভব হয় বাংলাদেশের বাজে ফিল্ডিংয়ের কারণে। শেষ দিকে খেই হারানো বাংলাদেশ কয়েকটি ক্যাচ মাটিতে ফেলে। নিজের বলে ক্যাচ নিতে পারেননি মুস্তাফিজুর রহমান। তার বলে ক্যাচ ছাড়েন আফিফ হোসেন ধ্রুব। শরিফুল ইসলামের বলে ক্যাচ নিতে পারেননি মাহমুদউল্লাহ। এ ছাড়া রান আউটের সুযোগও হাতছাড়া করেন মেহেদী হাসান মিরাজ।বাংলাদেশ দলে এমন দৃশ্য এবারই প্রথম দেখা গেল, এমনও নয়। শেষ তিন বছরে সব ফরম্যাটেই ক্যাচিং নিয়ে ভুগছে বাংলাদেশ। এ কারণে তামিমের চাওয়া, দ্রুত এই সমস্যার সমাধানের পথ খুঁজে বের করতে হবে।প্রথম ওয়ানডেতে ৬ উইকেটের জয়ের পর গায়ানাতে সংবাদমাধ্যমের মুখোমুখি হয়ে তামিম বলেন, 'আরও অনেক জায়গায় আমাদের উন্নতি করতে হবে। আরও একটা ভালো দলের সঙ্গে খেলা হলে এই ক্যাচগুলোর অনেক চড়া মূল্য দিতে হতে পারত। আগেও দুর্ভাবনার কথা বলেছি, এটা বন্ধ হতে হবে বা কমে আসতে হবে। কারণ চার-চারটা ক্যাচ ছেড়ে এভাবে হয় না। আমরা হয়তো ১১৫ রান তাড়া করতাম ক্যাচ না ছাড়লে।'ভুল খুঁজে বের করে সেটা নিয়ে কাজ করার জোর তাগিদ দিয়ে তামিম আরও বলেন, 'এই একটা দিক আমাদের খুঁজে বের করতে হবে যে ভুল কোথায় হচ্ছে। কারণ অনুশীলনে আমি কোনো ভুল দেখি না। এটা নিয়ে সতর্কভাবে আলোচনা করতে হবে আমাদের। বারবার একই মানুষেরা ক্যাচ মিস করছে, যা বাজে ব্যাপার। আমাদের নিশ্চিত করতে হবে যেন এটা সবসময় না হয়।'একাত্তর/এসএ
tags:ক্রিকেট, বাংলাদেশ, তামিম


25546
৪৫ মিনিট ঝুলে রইলেন বিজেপি বিধায়কসহ ৬০ পর্যটক
বিশ্বযোগ
2022-07-11T20:53:35+06:00
ভারতের উত্তরাখণ্ডে হঠাৎ করেই মাঝ পথে বন্ধ হয়ে যায় রোপওয়ে। এতে ৪৫ মিনিট ঝুলে রইলেন বিজেপির বিধায়কসহ ৬০ জন পর্যটক। পরে প্রশাসনের তৎপরতায় তারা রক্ষা পান। সোমবার (১১ জুলাই) এ খবর জানা গেছে ভারতীয় সংবাদমাধ্যম ইন্ডিয়া টাইমসের এক প্রতিবেদনে। জানা গেছে, উত্তরাখণ্ডের তেহরি জেলায় সুরন্দা দেবী মন্দিরে গিয়েছিলেন পর্যটকরা। সেখানেই এই রোপওয়ে বিপর্যয়ের মুখে পড়েন ৬০ জন পর্যটক। ওই রোপওয়েতে ছিলেন উত্তরাখণ্ডের বিধায়ক কিশোর উপাধ্যায়। তিনি জানান, মাঝ পথেই হঠাৎ রোপওয়ে বন্ধ হয়ে যায়। সকলে অস্থির হয়ে উঠেছিল। তেহরি গাড়ওয়ালের এসএসপি নভনীত ভুল্লার জানান, সঙ্গে সঙ্গে প্রশাসনের তৎপরতায়  আটকে পড়া যাত্রীদের উদ্ধার করা হয়।গত মে মাসে এমনই আরেকটি ঘটনা ঘটে ভারতের মধ্যপ্রদেশে। সেখানে প্রায় এক ঘণ্টার জন্য মাঝ পথে বন্ধ হয়ে গিয়েছিল রোপওয়ে। জুন মাস হিমাচলের সোলান জেলায় রোপওয়ে বিপর্যয়ে টানা ৬ ঘণ্টা আটকে ছিলেন ১১ জন পর্যটক।  উল্লেখ্য, রোপওয়ে হচ্ছে হচ্ছে রাতের তৈরি একটি বৈদ্যুতিক পথ, যেখানে একটি ক্যারিয়ারে চড়ে আরোহীরা এক স্থান থেকে অন্যস্থানে ভ্রমণ করে। সাধারণত পর্যটনকেন্দ্রিক পাহাড়ি এলাকায় রোপওয়ে দেখা যায়।   একাত্তর/এসএ
tags:ভারত, বিজেপি, পর্যটন


25547
বাসচাপায় অটোরিকশার পাঁচ যাত্রী নিহত
দেশযোগ
2022-07-11T21:03:14+06:00
চট্টগ্রামের পটিয়া উপজেলার ভাইয়ারদিঘীর পাড় এলাকায় বাস-সিএনজিঅটোরিকশা সংঘর্ষে পাঁচ জন নিহত হয়েছেন। সোমবার (১১ জুলাই) সন্ধ্যা সাড়ে ৭টার দিকে চট্টগ্রাম-কক্সবাজার মহাসড়কের পটিয়ায় অংশে এ দুর্ঘটনা ঘটে।একাত্তর অনলাইনকে বিষয়টি নিশ্চিত করেছেন পটিয়া থানার ভারপ্রাপ্ত কর্মকর্তা (ওসি) রেজাউল করিম চৌধুরী।তিনি বলেন, চট্টগ্রাম-কক্সবাজার মহাসড়কে বাস ও সিএনজির মুখোমুখি সংঘর্ষের পর একটি বাস উল্টে মহাসড়কের পাশে খাদে পড়ে গেছে। এতে পাঁচ জন নিহত হয়েছেন। নিহতরা সিএনজির যাত্রী বলে প্রাথমিকভাবে জানা গেছে। এছাড়াও বেশ কয়েকজন আহত হয়েছেন। ঘটনাস্থলে পুলিশ ও ফায়ার সার্ভিস উদ্ধার অভিযান চালাচ্ছে। প্রাথমিকভাবে নিহতদের নাম-পরিচয় জানাতে পারেননি তিনি।একাত্তর/এসএ
tags:দুর্ঘটনা, মৃত্যু, সড়ক


25548
সর্বদলীয় সরকার গঠনে একমত শ্রীলঙ্কার বিরোধী দলগুলো
বিশ্বযোগ
2022-07-11T21:09:39+06:00
শ্রীলঙ্কার প্রেসিডেন্ট গোতাবায়া রাজাপাকসে বুধবার ( ১৩ জুলাই) পদত্যাগ করবেন বলে জানয়েছেন দেশটির সংসদের স্পিকার মাহিন্দা ইয়াপা আবেবর্ধনে। রাজাপক্ষে পদত্যাগ করার পর একটি সর্বদলীয় অন্তবর্তীকালীন সরকার গঠনের ব্যাপারে ঐকমত্যে পৌঁছেছে দেশটির বিরোধী দলগুলো।এনডিটিভি এক প্রতিবেদনে জানিয়েছে, শ্রীলঙ্কার রাজনৈতিক দলগুলো রোববার বৈঠকে বসেছিল। বৈঠকে সিদ্ধান্ত হয়েছে, রাজাপক্ষে পদত্যাগ করার পর সব দলের প্রতিনিধিদের নিয়ে একটি অন্তবর্তীকালীন সরকার গঠন করা হবে।ঐক্যবদ্ধ হয়ে দেশটির চলমান নজিরবিহীন অর্থনৈতিক সংকট কীভাবে মোকাবিলা করা হবে বলেও জানানো হয় প্রতিবেদনে।  বৈঠকের পর ক্ষমতাসীন দল শ্রীলঙ্কা পদুজানা পেরামুনার (এসএলপিপি) বিদ্রোহী অংশের নেতা বিমল বীরাবানসা বলেছেন, অন্তবর্তীকালীন সময়ের জন্য সব দলের অংশগ্রহণে একটি ঐক্যবদ্ধ সরকার গড়তে আমরা নীতিগতভাবে একমত হয়েছি। এটা হবে এমন একটি সরকার যেখানে সব দলের প্রতিনিধি থাকবে।  প্রেসিডেন্ট গোতাবায়া পার্লামেন্টের স্পিকার মাহিন্দা ইয়াপা আবেবর্ধনেকে জানিয়েছেন, আগামী বুধবার তিনি পদত্যাগ করবেন। এদিকে প্রধানমন্ত্রী রনিল বিক্রমাসিংহে জানিয়েছেন, সব দলকে নিয়ে সরকার গঠনে তিনি পদত্যাগ করবেন।  পার্লামেন্টে প্রতিনিধিত্বকারী দলগুলো সোমবার বিকেলে একটি বৈঠক ডেকেছে। গোতাবায়ার পদত্যাগের পর কীভাবে ক্ষমতা হস্তান্তর নিয়ে তা নিয়ে আলোচনা হবে।১৯৪৮ সালে ব্রিটেনের কাছ থেকে স্বাধীনতা লাভের পর সবচেয়ে মারাত্মক আর্থিক সংকট পার করছে শ্রীলঙ্কা। ২০২২ সালের মার্চ মাস থেকে অর্থনৈতিক সংকটের জেরে শ্রীলঙ্কার পরিস্থিতির চরম অবনতি ঘটে। সংকটের মধ্যে চলা বিক্ষোভের মুখে শুক্রবার ( ০৮ জুলাই) নিজের সরকারি বাসভবন ছেড়ে পালিয়েছেন শ্রীলঙ্কার প্রেসিডেন্ট গোতাবায়া রাজাপক্ষে। এরইমধ্যে তার সরকারি বাসভবনকে দখলে নিয়ে পর্যটনকেন্দ্রের মতো ব্যবহার করছেন সরকারবিরোধী আন্দোলনকারীরা।  একাত্তর/এসএ
tags:শ্রীলঙ্কা, প্রধানমন্ত্রী, রনিল বিক্রমাসিংহে


25549
ঝুট গুদামে আগুন, ঘণ্টাব্যাপী চেষ্টায় নিয়ন্ত্রণে
দেশযোগ
2022-07-11T21:33:34+06:00
গাজীপুরের কোনাবাড়িতে দেওয়ালিয়াবাড়ি এলাকায় আব্দুল আজিজ মিয়ার ঝুটের গুদামে লাগা আগুন এক ঘণ্টার চেষ্টায় নিয়ন্ত্রণে আনে ফায়ার সার্ভিসের তিনটি ইউনিটের কর্মীরা।সোমবার (১১ জুলাই) বিকেল পাঁচটার দিকে ওই ঝুট গুদামে আগুনের সূত্রপাত হয়। স্থানীয়রা জানান, প্রথমে তারাই আগুন নিয়ন্ত্রণে কাজ শুরু করে। কিন্তু আগুন পাশের বাড়িতে ছড়িয়ে পড়লে ফায়ার সার্ভিসে খবর দেওয়া হয়। গাজীপুর ডিবিএল ফায়ার সার্ভিসের কর্মকর্তা মিরাজ ইসলাম জানান, খবর পেয়ে তাৎক্ষণিক ডিবিএলের একটি ইউনিট কাজ শুরু করে। পরবর্তীতে জয়দেবপুরের দুটিসহ মোট তিনটি ইউনিট এক ঘণ্টার চেষ্টায় আগুন নিয়ন্ত্রণে আনে।ক্ষতিগ্রস্তরা জানান, আগুনে একটি ঝুটের গোডাউন ও একটি বাড়ির চারটি রুমের সকল মালামাল আগুনে পুড়ে যায়।তবে আগুন লাগার কারণ ও ক্ষয়ক্ষতির সঠিক পরিমাণ এখনও জানা যায়নি।একাত্তর/জো 
tags:গাজীপুর, ফায়ার সার্ভিস, কোনাবাড়ি, দেওয়ালিয়াবাড়ি, ঝুটের গুদামে আগুন


25550
ঈদের ছুটি শেষে রাজধানীতে ফিরছেন কর্মজীবী মানুষ
দেশযোগ
2022-07-12T10:20:24+06:00
পরিবারের সঙ্গে ঈদ উদযাপন করে আবার রাজধানী ঢাকায় ফিরছেন মানুষ। জীবিকার তাগিদে কর্মস্থল ঢাকায় ফিরতে শুরু করেছেন তারা।মঙ্গলবার (১২ জুলাই) খুলছে অফিস-আদালত, ব্যাংক-বীমা ও শেয়ারবাজার। যে কারণে কর্মক্ষেত্রে যোগ দিতে গ্রাম থেকে ঢাকায় ফিরতে হচ্ছে সবাইকে। আগেরদিন সোমবার ঢাকায় মানুষের ফেরার সংখ্যাটা খুব একটা বেশি নয়। বেশিরভাগ বাস অর্ধেক যাত্রী নিয়ে ঢাকায় ঢুকেছে। লঞ্চ ও ট্রেন ছিল ফাঁকা। তবে মঙ্গলবার ভোর থেকে এ সংখ্যা কয়েকগুণ বেড়ে গেছে। ফেরার সময় যানজটের বিড়ম্বনায় না পড়লেও অতিরিক্ত ভাড়া আদায়ের অভিযোগ রয়েছে যাত্রীদের।সকাল থেকে বেলা ১১টা পর্যন্ত দেশের বিভিন্ন প্রান্ত থেকে ১৬টি ট্রেন রাজধানীর কমলাপুর রেলস্টেশনে ঢোকে। তবে, ফিরতি পথে যাত্রী অনেক কম। ফলে যারা ফিরছেন তারা কোন ঝক্কি ছাড়াই ট্রেনে আসতে পারছেন। তবে, আজও অনেক মানুষ ট্রেনে তাদের প্রিয়জনের কাছে ছুটছেন। ঈদফেরত দক্ষিণ-পশ্চিমাঞ্চলের বিভিন্ন জেলা থেকে ঢাকায় কর্মস্থলগামী মানুষ মানিকগঞ্জের পাটুরিয়া ফেরিঘাট দিয়ে ফিরতে শুরু করেছে। যাত্রী ও যানবাহনের তেমন কোন চাপ না থাকলেও বেশীরভাগই আসছে মোটরসাইকেল যাত্রী।বিনা বাধায় মোটরসাইকেল চালক ও আরোহীরা মহাসড়ক দিয়ে অনায়াসে ফেরি পার হতে পেরে বেশ খুশি। চালকরা বলছেন, মহাসড়কের কোথাও কোন ধরনের বাধার সম্মুখীন হননি তারা। তাছাড়া গাড়ির পরিবর্তে মোটরসাইকেলে স্বাচ্ছন্দ্যে যেতে পারছেন।বিআইডব্লিউটিসির এজিএম আবদুস সালাম বলেন, বেল বাড়ার সঙ্গে সঙ্গে যানবাহন ও যাত্রীর সংখ্যা বাড়তে পারে। সেক্ষেত্রে যাত্রী ও যানবাহন বাড়লে ফেরির সংখ্যাও বাড়ানো হবে।এদিকে রাতে পদ্মা সেতুর জাজিরা প্রান্তে ঢাকামুখী যাত্রী চাপে রাতে কিছুটা যানজট থাকলেও সকালে গাড়ি স্বাভাবিক গতিতেই পদ্মা সেতু পাড় হয়েছে। এসময় এখানে কাউকেই বিড়ম্বনায় পড়তে হয়নি।ভোলা লঞ্চ টার্মিনালেও যাত্রীদের ভিড় চোখে পড়েনি। অধিকাংশ লঞ্চই অর্ধেক যাত্রী নিয়ে নির্ধারিত সময়েই ঢাকায় ফিরছে।একাত্তর/এসজে 
tags:প্রধান সংবাদ, রাজধানী, ঢাকা, ঈদযাত্রা, ঈদফেরত


25551
জেমস ওয়েব টেলিস্কোপে তোলা মহাবিশ্বের প্রথম ছবি প্রকাশ
বিশ্বযোগ
2022-07-12T10:37:56+06:00
হাবল টেলিস্কোপের উত্তরসূরি জেমস ওয়েব টেলিস্কোপ দিয়ে তোলা মহাবিশ্বের প্রথম একটি ছবি প্রকাশ করেছে নাসা। এটিকে এখন পর্যন্ত তোলা মহাবিশ্বের সবচেয়ে গভীর ও বিশদ ছবি বলে মনে করা হচ্ছে। সোমবার (১১ জুলাই) হোয়াইট হাউজে এক ব্রিফিংয়ে মার্কিন প্রেসিডেন্ট জো বাইডেনের সামনে ছবিটি উন্মোচন করা হয়। এদিনই জেমস ওয়েব দিয়ে তোলা আরও কিছু ছবি প্রকাশ করবে নাসা ও এর আন্তর্জাতিক পার্টনার ইউরোপিয়ান ও কানাডীয় স্পেস এজেন্সি। এসময় জো বাইডেন বলেন, 'এই ছবিগুলো পৃথিবীকে মনে করিয়ে দেবে যে আমেরিকা অনেক বড় বড় কাজ করতে পারে। এটি অ্যামেরিকান জনগণ- বিশেষত শিশুদের মনে করিয়ে দেবে যে আমরা করতে পাড়ি না এমন কোন কাজ নেই।'গত বছরের ২৫ ডিসেম্বর জেমস ওয়েব টেলিস্কোপটি মহাকাশে পাঠানো হয়। মহাকাশ নিয়ে বিভিন্ন ধরনের পর্যবেক্ষণ করা এর কাজ হলেও, এর প্রধান দুই কাজ হলো মহাকাশে উজ্জ্বল হওয়া প্রথম নক্ষত্রের ছবি তোলা এবং বহুদূরে অবস্থিত কোন গ্রহ মানুষের বসবাসের উপযোগী কিনা তা পর্যবেক্ষণ করা। জেমস ওয়েবের তোলা প্রথম ছবিটিতে দেখা যাচ্ছে দক্ষিণ গোলার্ধে অবস্থিত 'ভোলানস' নামে একটি নক্ষত্রপুঞ্জ, যেটি পৃথিবী থেকে 'মাত্র' চার দশমিক ছয় বিলিয়ন আলোকবর্ষ দূরে অবস্থিত। এর বৈজ্ঞানিক নাম এসএমএসিএস ০৭২৩। ওয়েব প্রজেক্টের প্রোগ্রাম সায়েন্টিস্ট ড. এরিক স্মিথ মনে করেন, মানুষ নতুন এই টেলিস্কোপের গুরুত্ব ইতোমধ্যে উপলব্ধি করতে পেরেছে। তিনি বলেন, এটি দেখতে ভবিষ্যতের কোনো স্পেসশিপের মতো হওয়ার কারণেই এটিকে নিয়ে মানুষ এতো মুগ্ধ। একাত্তর/এসজে 
tags:জো বাইডেন, মহাকাশ, নাসা, জ্যোতির্বিদ্যা, জেমস ওয়েব টেলিস্কোপ, মহাশুন্য


25552
বাংলাদেশ ব্যাংকে নতুন গভর্নরের যোগদান
অর্থযোগ
2022-07-12T10:41:22+06:00
বাংলাদেশ ব্যাংকের নতুন গভর্নর আব্দুর রউফ তালুকদার মঙ্গলবার (১২ জুলাই) যোগদান করছেন। তিনি ফজলে কবিরের স্থলাভিষিক্ত হয়ে দেশের ১২তম গভর্নর হিসেবে দায়িত্ব পালন করবেন। কেন্দ্রীয় ব্যাংকের নির্বাহী পরিচালক ও মুখপাত্র মো. সিরাজুল ইসলাম এ তথ্য নিশ্চিত করেছেন। তিনি বলেন, ‘মঙ্গলবার সকাল ১০টায় নতুন গভর্নর এসেছেন। বাংলাদেশ ব্যাংকের পক্ষ থেকে তাকে বরণ করে নেওয়া হয়।’এর আগে ১১ জুন অর্থসচিব আব্দুর রউফ তালুকদারকে বাংলাদেশ ব্যাংকের নতুন গভর্নর হিসেবে নিয়োগ দেয় সরকার। রাষ্ট্রপতির আদেশক্রমে উপসচিব মো. জেহাদ উদ্দিনের সই করা প্রজ্ঞাপনে বলা হয়, ‘বাংলাদেশ ব্যাংক অর্ডার ১৯৭২-এর আর্টিকেল ১০(৩) এবং ১০(৫) অনুযায়ী অর্থ বিভাগের সিনিয়র সচিব আব্দুর রউফ তালুকদারকে সরকারি চাকরি হতে অবসর গ্রহণ এবং অন্যান্য সব প্রতিষ্ঠান ও সংগঠনের সঙ্গে কর্ম-সম্পর্ক পরিত্যাগের শর্তে তার যোগদানের তারিখ থেকে চার বছরের জন্য বাংলাদেশ ব্যাংকের গভর্নর পদে নিয়োগ প্রদান করা হলো।’উল্লেখ্য, ২০১৬ সালের ১৫ মার্চ বাংলাদেশ ব্যাংক থেকে বৈদেশিক মুদ্রার মজুত বা রিজার্ভ চুরির ঘটনায় তখনকার গভর্নর আতিউর রহমান পদত্যাগ করেন। এর পর দিন ১৬ মার্চ ফজলে কবিরকে চার বছরের জন্য কেন্দ্রীয় ব্যাংকের গভর্নর পদে নিয়োগ দেয় সরকার। পরে ২০ মার্চ বাংলাদেশ ব্যাংকে ১১তম গভর্নর হিসেবে যোগদান করেন ফজলে কবির। সে হিসাবে তার মেয়াদ শেষ হওয়ার কথা ছিল ২০২০ সালের ১৯ মার্চ। কিন্তু মেয়াদ শেষ হওয়ার ৩৪ দিন আগে ওই বছরের ১৬ ফেব্রুয়ারি গভর্নর হিসেবে তার মেয়াদ ৩ মাস ১৩ দিন বাড়িয়ে দেয় সরকার। যা ওই বছর ৩ জুলাই শেষ হওয়ার কথা ছিল।ওই সময় এক প্রজ্ঞাপনে বলা হয়, ৬৫ বছর পূর্ণ হওয়া পর্যন্ত তিনি গভর্নর থাকবেন। পরে গভর্নর পদের মেয়াদ আরও দুই বছর বাড়িয়ে ৬৭ বছর বয়স করে বাংলাদেশ ব্যাংক অর্ডার সংশোধন করা হয়। ফলে ফজলে কবিরের মেয়াদও ২০২২ সালের ৩ জুলাই পর্যন্ত বেড়ে যায়।হিসাব করে দেখা যায়, প্রথম দফায় ৪ বছর, দ্বিতীয় দফায় ৩ মাস ১৩ দিন এবং তৃতীয় দফায় ১ বছর ১১ মাস ১৫ দিন অর্থাৎ মোট ৬ বছর ৩ মাস গভর্নর হিসেবে দায়িত্ব পালন করে ইতিহাসের পাতায় নাম লিখেয়েছেন ফজলে কবির।বাংলাদেশ ব্যাংকের নতুন গভর্নর হিসেবে নিয়োগ পাওয়া অর্থ-সচিব আব্দুর রউফ তালুকদারের সরকারি চাকরির মেয়াদ ২০২৩ সালের আগস্ট পর্যন্ত। গভর্নর পদে যোগ দিতে হলে তাকে সরকারি চাকরি থেকে স্বেচ্ছায় অবসর নিতে হবে। ১১ জুলাই থেকে তার স্বেচ্ছায় অবসরের আবেদন রাষ্ট্রপতির কার্যালয় অনুমোদন দিয়েছে।সরকারি চাকরি আইন, ২০১৮-এর দ্বাদশ অধ্যায়ে ‘অবসর, ইস্তফা ইত্যাদি’ বিষয়ে বিবরণ দেওয়া আছে। এতে বলা হয়েছে, সরকারি চাকরির মেয়াদ ২৫ বছর পূর্ণ হওয়ার পর যেকোনও সময় একজন সরকারি কর্মচারী অবসর নিতে পারেন। তবে অবসর গ্রহণের ৩০ দিন আগে ওই কর্মচারীকে নিয়োগকারী কর্তৃপক্ষের কাছে চাকরি থেকে অবসরে যাওয়ার ইচ্ছা লিখিতভাবে জানাতে হবে। আরও উল্লেখ আছে, এই ইচ্ছা চূড়ান্ত বলে গণ্য হবে এবং তা সংশোধন বা প্রত্যাহার করা যাবে না।আব্দুর রউফ তালুকদার ২০১৮ সালের ১৭ জুলাই অর্থ-সচিব হিসেবে নিয়োগ পান। এর আগে ২০১৭ সালের অক্টোবরে অর্থ বিভাগের অতিরিক্ত সচিবের দায়িত্বে আসেন। তার আগে তিনি এই বিভাগের জ্যেষ্ঠ সহকারী সচিব, উপ-সচিব ও যুগ্ম-সচিবের দায়িত্ব পালন করেছেন। এছাড়া অর্থ বিভাগের অধীনে বিভিন্ন প্রকল্প বাস্তবায়নেরও দায়িত্ব পালন করেন তিনি।বিসিএস ১৯৮৫ ব্যাচের কর্মকর্তা রউফ সরকারি চাকরিতে যোগ দিয়েছিলেন ‘সচিবালয় ক্যাডারে’র কর্মকর্তা হিসেবে। দেড় যুগ আগে সচিবালয় ক্যাডার বিলুপ্ত করে প্রশাসন ক্যাডারের সঙ্গে একীভূত করা হয়।রউফ তালুকদার চাকরিজীবনে সরকারের বিভিন্ন মন্ত্রণালয়ে গুরুত্বপূর্ণ দায়িত্ব পালন করেন। তিনি আর্থিক ব্যবস্থাপনাসহ বিভিন্ন ক্ষেত্রে পারদর্শিতা প্রদর্শন করেন, বিশেষ করে দেশের বাজেট প্রণয়নের ক্ষেত্রে। তিনি যুক্তরাষ্ট্র, যুক্তরাজ্যসহ বিভিন্ন দেশে অর্থনীতির ওপর কর্মশালায় অংশ নিয়ে দক্ষতা অর্জন করেন। পরে সেসব অভিজ্ঞতা নিজ দেশে কাজে লাগান। মহামারি করোনার সময় দেশের ক্রান্তিকালে অর্থনীতি চাঙা করার জন্য বিভিন্ন প্রণোদনা প্যাকেজ তৈরিতে গুরুত্বপূর্ণ ভূমিকা পালন করেন রউফ। দেশের সামষ্টিক অর্থনৈতিক স্থিতিশীলতা রক্ষায় তার পরামর্শ রাষ্ট্রীয় পর্যায়ে বেশ প্রশংসনীয়।অর্থ বিভাগের বিভিন্ন পদ ছাড়াও শিল্প মন্ত্রণালয়ের পেটেন্ট, ডিজাইন ও ট্রেডমার্কস অধিদফতরের উপ-রেজিস্ট্রার এবং মালয়েশিয়ায় বাংলাদেশ দূতাবাসের প্রথম সচিবের দায়িত্ব পালনের অভিজ্ঞতা আছে আব্দুর রউফ তালুকদারের। এছাড়া খাদ্য মন্ত্রণালয় ও তথ্য মন্ত্রণালয়ে সহকারী সচিব ছিলেন তিনি।আব্দুর রউফ তালুকদার ১৯৬৪ সালে সিরাজগঞ্জের কাজিপুর উপজেলার তারাকান্দি গ্রামে জন্মগ্রহণ করেন। তিনি ঢাকা বিশ্ববিদ্যালয়ের ইনস্টিটিউট অব বিজনেস অ্যাডমিনিস্ট্রেশন (আইবিএ) থেকে এমবিএ ডিগ্রি অর্জন করেন। এরপর তিনি যুক্তরাজ্যের বার্মিংহাম ইউনিভার্সিটি থেকে এমএসসি ডিগ্রি নেন।একাত্তর/এসএ
tags:প্রধান সংবাদ, ব্যাংক, গভর্নর, আর্থিক প্রতিষ্ঠান


25553
প্রার্থীর মৃত্যুতে স্থগিত ইউ‌পি নির্বাচ‌ন
দেশযোগ
2022-07-12T10:55:34+06:00
কুমিল্লার চান্দিনার মহিচাইল ইউনিয়ন পরিষদ নির্বাচনের  স্বতন্ত্র চেয়ারম্যান প্রার্থী এ কে এম রুহুল আমিন মারা গে‌ছে। তিনি মহিচাইল ইউনিয়নের পরচঙ্গা গ্রামের মৃত আবু নাসের ভূইয়ার ছেলে। সোমবার রাত সাড়ে ১০ টায় হৃদ রোগে আক্রান্ত হয়ে হাসপাতালে নেয়ার পথে মারা যান তিনি। তার মৃত্যুতে ওই ইউনিয়ন পরিষদ নির্বাচন স্থগিত করা হবে জানিয়েছেন চান্দিনা উপজেলা নির্বাচন কর্মকর্তা আহসান হাবিব। স্থানীয়রা জানায়, চেয়ারম্যান প্রার্থী এ কে এম রুহুল আমিন ভূইয়া চান্দিনা উপজেলার ৪নম্বর মহিচাইল ইউনিয়ন পরিষদ নির্বাচনে স্বতন্ত্র চেয়ারম্যান প্রার্থী হিসেবে আনারস প্রতীকের প্রার্থী ছিলেন। গত নির্বাচ‌নে আওয়ামীলী‌গের প্রার্থীর কা‌ছে হা‌রেন। এর আগে তিনি ওই ইউ‌নিয়‌নের চেয়ারম‌্যান ছি‌লেন। তিনি চান্দিনা উপজেলা কৃষকলীগের সাধারণ সম্পাদক।রাত সাড়ে ১০ টার দিকে হঠাৎ তিনি শারীরিকভাবে অসুস্থ হয়ে যান। পরে তাকে হাসপাতালে নেয়ার পথে চান্দিনা বাজারের কাছাকাছি আসলে তিনি মারা যান।  এর আগেও হৃদরোগে আক্রান্ত হওয়ায় তার হার্টে দুইটি রিং বসানো ছিলো। তিনি ছাড়াও ওই ইউনিয়নে আরও ৫ জন চেয়ারম্যান প্রার্থী প্রতিদ্বন্দ্বিতা করছেন। চান্দিনা উপজেলা নির্বাচন কর্মকর্তা আহসান হাবিব বলেন, মনোনয়নপত্র জমা দেয়ার পর নিয়ম অনুযায়ী এ কে এম রুহুল আমিনের মনোনয়ন অবৈধ ঘোষণা করা হয়। পরে তিনি হাইকোর্টে আবেদন করে তার মনোনয়ন ফিরিয়ে আনেন। কিন্তু দুঃখের বিষয় গতকাল রাতে তিনি মারা গেছেন। নিয়ম অনুযায়ী নির্বাচন স্থগিত করা হবে যদিও কমিশন থেকে এখনও কোন লিখিত নোটিশ পাইনি। লিখিত নোটিশ পেলেই আনুষ্ঠানিকভাবে নির্বাচন স্থগিত ঘোষণা করবো। উল্লেখ্য, গত ৬ জুন এই ইউনিয়ন পরিষদ নির্বাচনের তফসিল ঘোষণা করা হয়। গত ৮ জুলাই তিনি স্বতন্ত্র প্রার্থী হিসেবে আনারস প্রতীক পান। একাত্তর/এসএ
tags:মৃত্যু, নির্বাচন, প্রার্থী


25554
লঙ্কান প্রেসিডেন্ট পদে লড়তে চান বিরোধী নেতা প্রেমাদাসা
বিশ্বযোগ
2022-07-12T11:05:47+06:00
শ্রীলঙ্কার প্রধান বিরোধীদলীয় নেতা সাজিত প্রেমাদাসা জানিয়েছেন, বর্তমান প্রেসিডেন্ট গোতাবায়া রাজাপাকসে পদত্যাগ করলে তিনি প্রেসিডেন্ট পদের জন্য প্রতিদ্বন্দ্বিতা করতে প্রস্তুত। মঙ্গলবার (১২ জুলাই) বিবিসির এক প্রতিবেদনে বলা হয়, প্রেসিডেন্টের পদ খালি হলে প্রেমাদাসা মনোনয়নের জন্য আবেদন করবেন বলে তার দল ও জোটের অন্যান্য নেতারা সম্মত হয়েছেন। এর আগে এ নিয়ে প্রেমাদাসার দল সামাগি জন বালাওয়েগা (এসজেবি) জোটের অন্যান্য দলগুলোর সাথে বৈঠক করে। ২০১৯ সালেও প্রেসিডেন্ট পদের জন্য লড়েছিলেন প্রেমাদাসা। এবার জিততে হলে তার জোটবদ্ধ দলগুলোর এমপিদের সমর্থনের প্রয়োজন হবে। দুই দশকেরও বেশি সময় ধরে শ্রীলঙ্কা শাসন করা রাজাপাকসে পরিবারের বিরুদ্ধে জনরোষ তাকে এ সমর্থন পেতে সহায়তা করবে বলে আশা করছেন তিনি। প্রেমাদাসা আরও জানিয়েছেন, অন্তর্বর্তীকালীন সর্বদলীয় সরকার গঠনের জন্যও প্রস্তুত তিনি। অবশ্য এপ্রিলে প্রধানমন্ত্রীর দায়িত্ব নেয়ার প্রস্তাব ফিরিয়ে দেয়ার ফলে সমালোচনার মুখোমুখি হয়েছিলেন প্রেমাদাসা। তার পরিবর্তে তখন দায়িত্ব দেয়া হয় প্রতিদ্বন্দ্বী রনিল বিক্রমসিংহেকে। শ্রীলঙ্কার বর্তমান পরিস্থিতিকে 'বিভ্রান্তিকর, অনিশ্চিত ও সম্পূর্ণ অরাজক' বলে আখ্যা দিয়ে প্রেমাদাসা বলেছেন, এখন দরকার 'ঐক্যমত্য, পরামর্শ, আপস ও একসাথে কাজ করা'। আরও পড়ুন: জেমস ওয়েব টেলিস্কোপে তোলা মহাবিশ্বের প্রথম ছবি প্রকাশএদিকে বুধবার (১৩ জুলাই) বর্তমান প্রেসিডেন্ট গোতাবায়া রাজাপাকসে পদত্যাগ করবেন বলে প্রধানমন্ত্রী রনিল বিক্রমসিংহেকে নিশ্চিত করেছেন তিনি। অন্যদিকে দেশটির পার্লামেন্ট স্পিকার জানিয়েছেন, নতুন প্রেসিডেন্ট কে হবেন সে বিষয়ে আগামী ২০ জুলাই সিদ্ধান্ত নেয়া হবে। একাত্তর/এসজে
tags:শ্রীলঙ্কা, প্রেসিডেন্ট, গোতাবায়া রাজাপাকসে, সাজিত প্রেমাদাসা


25555
বিশ্বে বেড়েছে করোনায় শনাক্ত ও মৃত্যু
বিশ্বযোগ
2022-07-12T11:18:24+06:00
চলতি সপ্তাহের শুরুর দিকে করোনায় বিশ্বজুড়ে দৈনিক সংক্রমণ ৫ লাখের কম ও মৃত্যু ১ হাজারের নিচে থাকলেও সোমবার থেকে তা ফের ঊর্ধ্বমুখী হওয়া শুরু করেছে। এ দিন বিশ্বজুড়ে করোনা পজিটিভ হিসেবে শনাক্ত হয়েছেন ৫ লাখ ৬৯ হাজার ৬৫২ জন এবং কোভিডজনিত অসুস্থতায় মৃত্যু হয়েছে ১ হাজার ১৩৭ জনের।এছাড়া সোমবার করোনা থেকে সুস্থ হয়ে বাড়ি ফিরে গেছেন ৮ লাখ ২৮ হাজার ৩৮২ জন। মহামারির শুরু থেকে করোনায় দৈনিক আক্রান্ত, মৃত্যু ও সুস্থতার হালনাগাদ সংখ্যা প্রকাশকারী ওয়েবাসাইট ওয়ার্ল্ডোমিটার্স জানিয়েছে এসব তথ্য।ওয়েবসাইটটির চার্ট অনুযায়ী, সোমবার বিশ্বে দৈনিক সংক্রমণ ও মৃত্যুতে শীর্ষে ছিল জার্মানি। দেশটিতে এদিন করোনা পজিটিভ হিসেবে শনাক্ত হয়েছেন ১ লাখ ৫৪ হাজার ৭২৯ জন এবং কোভিডজনিত অসুস্থতায় মারা গেছেন ১৬৫ জন।বিশ্বের আরও যেসব দেশে দৈনিক সংক্রমণ-মৃত্যুর উচ্চ হার দেখা গেছে, সেসব দেশ হলো ব্রাজিল(মৃত ১৫৫ জন, নতুন আক্রান্ত ৪৪ হাজার ৪৩ জন), ইতালি (মৃত ১২৭ জন, নতুন আক্রান্ত ৩৭ হাজার ৭৫৬ জন), যুক্তরাষ্ট্র (মৃত ১২২ জন, নতুন আক্রান্ত ৫৭ হাজার ৯৭০ জন), ফ্রান্স (মৃত ১০৮ জন, নতুন আক্রান্ত ২৪ হাজার ৩৪৭ জন) এবং জাপান (নতুন আক্রান্ত ৫০ হাজার ৯১৮ জন, মৃত ১০ জন)।বিশ্বে বর্তমানে সক্রিয় করোনা রোগীর সংখ্যা ২ কোটি ৭ লাখ ৪৪ হাজার ১০২ জন। এই রোগীদের মধ্যে করোনার মৃদু উপসর্গ বহন করছেন ২ কোটি ৭ লাখ ৫ হাজার ৯৪৪ জন এবং গুরুতর অসুস্থ অবস্থায় আছেন ৩৮ হাজার ১৫৮ জন।২০১৯ সালের ডিসেম্বরে চীনের হুবেই প্রদেশের উহান শহরে বিশ্বের প্রথম করোনায় আক্রান্ত রোগী শনাক্ত হয়। করোনায় প্রথম মৃত্যুর ঘটনাটিও ঘটেছিল চীনে।তারপর অত্যন্ত দ্রুতগতিতে বিশ্বের বিভিন্ন দেশে ছড়িয়ে পড়তে শুরু করে প্রাণঘাতী এই ভাইরাসটি। পরিস্থিতি সামাল দিতে ২০২০ সালের ২০ জানুয়ারি বিশ্বজুড়ে জরুরি অবস্থা জারি করে বিশ্ব স্বাস্থ্য সংস্থা (ডব্লিউএইচও)।কিন্তু তাতেও অবস্থার উন্নতি না হওয়ায় অবশেষে ওই বছরের ১১ মার্চ করোনাকে মহামারি হিসেবে ঘোষণা করে ডব্লিউএইচও।আন্তর্জাতিক বিভিন্ন সংস্থার তথ্য অনুযায়ী, মহামারি শুরুর পর থেকে এ পর্যন্ত বিশ্বে করোনায় আক্রান্ত হয়েছেন মোট ৫৬ কোটি ১৭ লাখ ৮৫ হাজার ৯৬১ জন এবং এ রোগে মৃত্যু হয়েছে মোট ৬৩ লাখ ৭৪ হাজার ৭৬৩ জনের।গত আড়াই বছরে করোনায় আক্রান্ত হওয়ার পর সুস্থ হয়ে উঠেছেন মোট ৫৩ কোটি ৪৬ লাখ ৬৭ হাজার ৯৬ জন।একাত্তর/এসএ
tags:প্রধান সংবাদ, করোনা ভাইরাস, করোনা, করোনাভাইরাস, মৃত্যু, উপসর্গ


25556
বাস-লরি সংঘর্ষে লরিচালক নিহত, আহত ছয়
দেশযোগ
2022-07-12T11:18:57+06:00
বরিশাল-ঢাকা মহাসড়কের গৌরনদীতে একটি যাত্রীবাহী বাস ও তেলবাহী লরির মুখোমুখি সংঘর্ষে লরির চালক নিহত হয়েছেন। এ দুর্ঘটনায় আহত হয়েছেন বাসের অন্তত ছয় যাত্রী। মঙ্গলবার (১২ জুলাই) সকালে বরিশাল-ঢাকা মহাসড়কের গৌরনদীর টরকী বাসস্ট্যান্ডে এ দুর্ঘটনা ঘটে। দুর্ঘটনার পর মহাসড়কে এক ঘণ্টার বেশি সময় ধরে যানবাহন চলাচল বন্ধ থাকে। নিহত লরিচালক মোক্তার মোল্লা (৫০) গোপালগঞ্জের মোকসেদপুরের বাসিন্দা। তবে এখনও আহতদের নাম-পরিচয় জানা যায়নি।গৌরনদী হাইওয়ে থানার ভারপ্রাপ্ত কর্মকর্তা শেখ বেল্লাল হোসেন জানান, তেলবাহী লরিটি মাদারীপুর থেকে বরিশাল যাওয়ার পথে বরিশাল থেকে ঢাকাগামী বিএমএফ পরিবহনের একটি যাত্রীবাহী বাসের সাথে মুখোমুখি সংঘর্ষ হয়।আরও পড়ুন: প্রার্থীর মৃত্যুতে স্থগিত ইউ‌পি নির্বাচ‌নতিনি জানান, সংঘর্ষে যান দু’টির সামনের অংশ পুরোপুরি দুমড়েমুচরে যায়। এতে লরির চালক ঘটনাস্থলেই নিহত হন। আহতদের উদ্ধার করে গৌরনদী উপজেলা হাসপাতালে ভর্তি করা হয়েছে বলেও জানান তিনি।
tags:সড়ক দুর্ঘটনা, বাস, সংঘর্ষ, বরিশাল, লরি, গৌরনদী


25557
পালিত হচ্ছে বৌদ্ধ ধর্মের পবিত্র দিন আষাঢ়ী পূর্ণিমা
দেশযোগ
2022-07-12T11:29:08+06:00
খাগড়াছড়িতে যথাযথ ধর্মীয় মর্যাদা ও ভাবগাম্ভীর্য্যে মঙ্গলবার (১২ জুলাই) শুভ আষাঢ়ী পূর্ণিমা পালন করছে বৌদ্ধ ধর্মালম্বীরা ।বুদ্ধের সময়ে আষাঢ়ী পূর্ণিমা তিথিকে কেন্দ্র করে তিনটি উল্লেখযোগ্য ঘটনা ঘটেছে। উল্লেখযোগ্য তিনটি ঘটনা হলো- গৌতম বুদ্ধ মাতৃগর্ভে প্রতিসন্ধি লাভ, রাজপ্রাসাদ, রাজত্ব ও স্ত্রীপুত্রের মায়া ত্যাগ করে দুঃখ থেকে মুক্তির পথ অন্বেষণে গৃহত্যাগ ও বুদ্ধত্ব লাভের পর পঞ্চবর্গীয় শিষ্যদের উদ্দেশ্যে প্রথম ধর্মের বাণী প্রচার।এই ঘটনাগুলোকে উপলক্ষ্য করে বৌদ্ধ ধর্মালম্বীরা দিনটি পালন করে থাকে। এই দিনটি বৌদ্ধ ধর্মালম্বীদের জন্য একটি গুরুত্বপূর্ণ দিন।এই আষাঢ়ী পূর্ণিমার পরবর্তী তিন মাস বৌদ্ধ ভিক্ষুরা বর্ষাবাস শুরু করেন। এ সময় ভিক্ষুরা জরুরী কোন কারন ছাড়া বিহারের বাইরে রাত্রিযাপন করতে পারেন না। এই তিন মাস বৌদ্ধ ভিক্ষুরা ধর্ম বিনয় অধ্যায়ন ও ধ্যান চর্চা করে থাকেন। এই তিন মাস বর্ষাবাস শেষ হওয়ার পর  প্রবারনা পূর্ণিমা উদযাপনের মধ্যে দিয়ে শুরু মাস ব্যাপী কঠিন চীবরদানোৎসব।আষাঢ়ী পূর্ণিমা উপলক্ষ্যে খাগড়াছড়িতে ধর্মপুর আর্য বন বিহার, জনবল বৌদ্ধ বিহার, য়ংড বৌদ্ধ বিহাসহ বিভিন্ন বৌদ্ধ বিহারে নানা ধর্মীয় অনুষ্ঠানের আয়োজন করা হয়েছে।একাত্তর/এসএ
tags:প্রধান সংবাদ, পূর্ণিমা, বুদ্ধ, পবিত্র দিন


25558
শিনজো আবেকে শেষ বিদায় জানাচ্ছে জাপান
বিশ্বযোগ
2022-07-12T11:44:47+06:00
আততায়ীর গুলিতে নিহত জাপানের সাবেক প্রধানমন্ত্রী শিনজো আবের প্রতি শেষ শ্রদ্ধা জানাচ্ছেন জাপানের বিভিন্ন স্তরের হাজার হাজার মানুষ। মঙ্গলবার (১২ জুলাই) টোকিওর জোজোজি মন্দিরে শিনজো আবের শেষকৃত্য অনুষ্ঠিত হচ্ছে। এ অনুষ্ঠানে শুধুমাত্র শিনজো আবের ঘনিষ্ঠ বন্ধু ও আত্মীয়স্বজন যোগ দিতে পারবেন। তবে সকাল থেকে কালো পোশাক পরে মন্দিরের বাইরে হাজির হয়েছেন অসংখ্য সাধারণ মানুষ। এদের মধ্যে অনেকেই টোকিওর বাইরে থেকে এসেছেন।  শেষকৃত্য অনুষ্ঠানের পর শিনজো আবেকে বহনকারী শবযানটি টোকিও শহরের ভেতর দিয়ে অগ্রসর হবে। এসময় শবযানটি শহরের বিভিন্ন ল্যান্ডমার্ক স্থাপনার সামনে দিয়ে যাবে, যার মধ্যে রয়েছে জাপানের পার্লামেন্ট ভবন যেখানে ১৯৯৩ সালে আবে একজন আইনপ্রণেতা হিসেবে প্রথম প্রবেশ করেন। এর আগে সোমবার মোমবাতি জ্বালিয়ে ও  ফুল দিয়ে শিনজো আবের প্রতি শ্রদ্ধা জানান জাপানের বিশিষ্ট ব্যক্তিবর্গসহ সাধারণ নাগরিকেরা। দ্বিতীয় বিশ্বযুদ্ধের পর জাপানের সবচেয়ে দীর্ঘকালীন প্রধানমন্ত্রী হিসেবে দায়িত্ব পালন করেন শিনজো আবে। আরও পড়ুন: লঙ্কান প্রেসিডেন্ট পদে লড়তে চান বিরোধী নেতা প্রেমাদাসাউল্লেখ্য, শুক্রবার (৮ জুলাই) জাপানের নারা শহরে এক নির্বাচনী প্রচারণায় অংশ নেয়ার সময় বন্দুকধারীর গুলিতে নিহত হন শিনজো আবে। স্বাস্থ্যগত কারণে ২০২০ সালে প্রধানমন্ত্রীর পদ থেকে সরে দাঁড়ালেও, মৃত্যুর আগ পর্যন্ত তিনি ছিলেন জাপানের একজন অন্যতম প্রভাবশালী রাজনীতিবিদ। তাকে হত্যাকারী তেৎসুয়া ইয়ামাগামি দাবি করেছেন, যেই ধর্মীয় গোষ্ঠীর কারণে তার মা দেউলিয়া হয়ে গিয়েছিলেন, শিনজো আবে সেই গোষ্ঠীর সাথে সম্পর্কিত থাকার কারণে শিনজো আবের ওপর হামলা করেন তিনি। একাত্তর/এসজে 
tags:জাপান, সাবেক প্রধানমন্ত্রী, শিনজো আবে, শেষকৃত্য


25559
ইউপি সদস্যের মৃত্যু নিয়ে ধোঁয়াশা, স্ত্রী ছুরিকাহত
দেশযোগ
2022-07-12T12:06:58+06:00
নাটোরের নলডাঙ্গায় পারিবারিক কলহের জের ধরে বিবাদে এক ইউপি সদস্য নিহত হয়েছেন। তবে কীভাবে তার মৃত্যু হয়েছে তা এখনও স্পষ্ট না হওয়ায় এ নিয়ে সৃষ্টি হয়েছে ধোঁয়াশা। সোমবার (১১ জুলাই) রাতে উপজেলার মাধনগর এলাকায় এই ঘটনা ঘটে। নিহত আবদুল আলীম মাধনগর ইউনিয়ন পরিষদের এক নম্বর ওয়ার্ডের সদস্য ছিলেন। ছুরিকাঘাতে আহত তার স্ত্রী রিমা বেগমকে রাজশাহী মেডিক্যাল কলেজ হাসপাতালে ভর্তি করা হয়েছে।স্থানীয়রা জানান, রাতে আবদুল আলীমের বাড়িতে তার স্ত্রীর চিৎকার শুনে ঘরের জানালা ভেঙে প্রবেশ করেন আবদুল আলীমের শাশুড়ি এনেকা বেগম। এসময় নিজের মেয়েকে ছুরিকাহত অবস্থায় মাটিতে পড়ে থাকতে দেখে তাকে হাসপাতালে নিয়ে যান তিনি। পরে স্থানীয় লোকজন আবদুল আলীমের বাড়িতে গিয়ে তাকে মৃত অবস্থায় পড়ে থাকতে দেখেন। নলডাঙ্গা থানার ভারপ্রাপ্ত কর্মকর্তা (ওসি) শফিকুল ইসলাম জানান, পারিবারিক কলহের খবর পেয়ে পুলিশ ঘটনাস্থলে গেলে স্থানীয়রা জানান, ইউপি সদস্য তার স্ত্রীকে ছুরি মেরেছে এবং গুরুতর আহত অবস্থায় তাকে রাজশাহী মেডিক্যাল কলেজ হাসপাতালে নেওয়া হয়েছে। অপরদিকে ঘরের ভেতরে ঢুকে স্থানীয়রা ওই ইউপি সদস্যের মরদেহ উদ্ধার করেন।আরও পড়ুন: বাস-লরি সংঘর্ষে লরিচালক নিহত, আহত ছয়ওসি আরও জানান, আবদুল আলীমের মাথায় হালকা আঘাতের চিহ্ন রয়েছে। কিন্তু কিভাবে তার মৃত্যু হয়েছে সে বিষয়ে এখনো নিশ্চিত করে বলা যাচ্ছে না। ঘটনাস্থলে গোয়েন্দা সংস্থার সদস্যরা হত্যার বিভিন্ন আলামত সংগ্রহ করেছে জানিয়ে ওসি জানান, এ বিষয়ে তদন্ত চলছে এবং তদন্ত শেষে আইনি ব্যবস্থা গ্রহণ করা হবে। এদিকে নাটোরের পুলিশ সুপার লিটন কুমার সাহা বলেন, রিমা আবদুল আলীমের দ্বিতীয় স্ত্রী। রাতের কোনো এক সময় আলীম তার স্ত্রীকে ছুরিকাঘাত করেন ও এরপর কোনোভাবে আঘাতে তার মৃত্যু হয় বলে প্রাথমিকভাবে ধারণা করা হচ্ছে। বিষয়টি খতিয়ে দেখা হচ্ছে। একাত্তর/এসজে
tags:অপরাধ, নাটোর, মৃত্যু, পারিবারিক কলহ, ইউপি সদস্য, নলডাঙ্গা


25560
ইউক্রেনীয়দের রুশ নাগরিকত্ব দিতে সমন জারি পুতিনের
বিশ্বযোগ
2022-07-12T12:22:21+06:00
ইউক্রেনের জনগণকে গণহারে রুশ নাগরিকত্ব দেওয়ার লক্ষ্যে সরকারি আদেশ (ডিক্রি) জারি করেছেন রুশ প্রেসিডেন্ট ভ্লাদিমির পুতিন।সোমবার (১১ জুলাই) রয়টার্সের এক প্রতিবেদনে এ তথ্য জানিয়েছে।  এই ডিক্রির ফলে ইউক্রেনের সব নাগরিক রাশিয়ার নাগরিকত্ব পাবেন।রাশিয়ার সরকারি ওয়েবসাইটে এ বিষয়ে একটি নথি প্রকাশিত হয়েছে। এতে ইউক্রেনীয় জনগণের রাশিয়ার নাগরিকত্ব পাওয়ার প্রক্রিয়া সহজ করার কথা বলা হয়েছে।ডিক্রিতে বলা হয়, ইউক্রেনের সব নাগরিককে রাশিয়ার নাগরিকত্ব পেতে আবেদন করার শর্তাবলি সহজ ও শিথিল করা হয়েছে। এখন আর কাউকে রাশিয়ায় পাঁচ বছর অবস্থান করার মতো শর্ত পূরণ করতে হবে না। আবেদনকারীকে রুশ ভাষা জানার শর্তও শিথিল করা হয়েছে।এর আগে পূর্ব ইউক্রেনের স্বতন্ত্র-স্বাধীন অঞ্চল হিসেবে ঘোষিত দোনেৎস্কো ও লুহানস্কো এবং রাশিয়ার অধিকৃত দক্ষিণাঞ্চলীয় জাপোরিজঝিয়া ও খেরসন অঞ্চলের বাসিন্দাদের রুশ নাগরিকত্ব দেওয়ার জন্য একই ধরনের একটি ডিক্রি জারি করেন ভ্লাদিমির পুতিন।গত ২৪ ফেব্রুয়ারি ইউক্রেনে সামরিক অভিযান শুরুর ঘোষণা দেন রুশ প্রেসিডেন্ট পুতিন। এর পর থেকেই পূর্ব ইউরোপের দেশটিতে শুরু হয় রুশ সেনা অভিযান। এক্ষেত্রে পশ্চিমাদের বাধা উপেক্ষা করে অভিযান চালিয়ে যাচ্ছে রাশিয়া।  রুশ হামলার বিরুদ্ধে ইউক্রেনীয়দের প্রতিহতের ডাক ও পাল্টা আক্রমণের নৈতিক অবস্থান দুর্বল করতে এমন সহজ নাগরিকত্বের টোপ দেওয়া হয়েছে বলে মনে করা হচ্ছে।  একাত্তর/এসএ
tags:প্রধান সংবাদ, যুক্তরাষ্ট্র, ইউক্রেন, রাশিয়া, কানাডা, হামলা, জাতিসংঘ


25562
যানজটের জন্য দায়ি ব্যবস্থাপনায় সমন্বয়হীনতা: কাদের
জাতীয়
2022-07-12T12:42:18+06:00
এবার ঈদে সড়কের অবস্থা সব জায়গায় ভাল ছিল বলে দবি করেছেন সড়ক পরিবহন ও সেতুমন্ত্রী ওবায়দুল কাদের। মঙ্গলবার (১২ জুলাই) সচিবালয়ে সড়ক পরিবহন ও মহাসড়ক বিভাগের সভাকক্ষে ঈদ পরবর্তী শুভেচ্ছা বিনিময়কালে সাংবাদিকদের তিনি এ কথা বলেন।তিনি বলেন, এবার ঈদে সড়কের অবস্থা সব জায়গায় ভালো ছিল। সড়কের জন্য কোথাও যানজট হয়নি। যেটা হয়েছে সেটা কিছু ব্যবস্থাপনার ত্রুটি বা সমন্বয়ের অভাবে হয়েছে। উত্তরাঞ্চল রুটে সমস্যা বেশি হয়েছে জানিয়ে তিনি বলেন, কিন্তু সেটি হওয়ার কথা ছিল না।তবে পদ্মা সেতু নির্মাণের ফলে দক্ষিণ-পশ্চিমাঞ্চলের মানুষ নির্বিঘ্নে বাড়ি যেতে পেরেছে বলেও এসময় দাবি করেন ওবায়দুল কাদের।এসময় মন্ত্রী জানান, কালনা সেতু এবং বেকুটিয়ায় অষ্টম চীন বাংলাদেশ মৈত্রি সেতু সেপ্টেম্বরের প্রথম সপ্তাহে উদ্বোধন করা হবে। প্রধানমন্ত্রী শেখ হাসিনা সেতু দুটির উদ্বোধন করবেন।তিনি আরও জানান, আগামী নির্বাচনের আগে মেট্রোরেলের কাজ পুরোপুরি শেষ হয়ে যাবে। ডিসেম্বরের মধ্যে আগারগাঁও পর্যন্ত হয়ে যাবে। এছাড়া তিনি জানান, মন্ত্রণালয়ের চলমান কাজগুলো দ্রুত এগিয়ে নিতে নির্দেশ দেওয়া হয়েছে। সিলেট-সুনামগঞ্জের রাস্তাগুলো দ্রুত মেরামত করা হবে।একাত্তর/এসএ
tags:প্রধান সংবাদ, সড়ক, যানজট, সেতু


25563
চালককে ছুরিকাঘাত করে বাইক ছিনতাইয়ের চেষ্টা, আটক দুই
দেশযোগ
2022-07-12T13:20:21+06:00
বান্দরবানের লামা উপজেলায় এক মোটরসাইকেল চালককে ছুরিকাঘাত করে মোটরসাইকেল ছিনতাইয়ের চেষ্টার অভিযোগে দুইজনকে আটক করে পুলিশে সোপর্দ করেছে স্থানীয়রা। সোমবার (১১ জুলাই) দিবাগত রাত ১০টার দিকে উপজেলার রূপসীপাড়া ইউনিয়নের পূর্ব শিলেরতুয়া এলাকার হাতিরঝিরি নামক স্থানে এ ঘটনা ঘটে। এ ঘটনায় আহত মোটরসাইকেল চালক মংয়োং থোয়াই মারমা (৩৫) আলীকদম উপজেলার নয়াপাড়া ইউনিয়নের বাবু পাড়ার বাসিন্দা মংচহ্লা মারমার ছেলে। তিনি স্ত্রী-সন্তান নিয়ে রূপসীপাড়া ইউনিয়ন সদর বাজারে ভাড়া বাসায় বসবাস করে আসছেন। এ ঘটনায় জড়িত সন্দেহে কক্সবাজার জেলার ঈদগাহ উপজেলার সদর ইউনিয়নের পূর্ব পুকখালী গ্রামের বাসিন্দা মো. জামাল হোসেন (২৭) ও পূর্বগুমাথলি গ্রামের মো. সাইমুনকে (২০) আটক করে পুলিশে সোপর্দ করেছে স্থানীয়রা। এসময় স্থানীয়দের ধাওয়া খেয়ে পুতিয়া নামে অন্য একজন পালিয়ে যায় বলে জানা গেছে। আহত মোটরসাইকেল চালক মংয়োং থোয়াই মারমা জানান, রাত সাড়ে ৯টায় রূপসীপাড়া বাজারে তিন যুবক শিলেরতুয়া যাওয়ার জন্য তার মোটরসাইকেল ভাড়া করেন। তিনজনের মধ্যে পুতিয়া নামের একজন তার পূর্বপরিচিত বলে  ভাড়ায় যেতে রাজী হন মংয়োং মারমা। যাত্রী নিয়ে রুপসীপাড়া-পূর্ব শীলেরতুয়া সড়কের হাতিরঝিরি নামক নির্জন স্থানে পৌঁছলে মোটরসাইকেল থামিয়ে কিছু বুঝে ওঠার আগেই মংয়োং মারমাকে এলোপাথাড়ি ছুরিকাঘাত করতে থাকেন ওই তিন যুবক। এক পর্যায়ে মংয়োং মারমার হাত পা বেঁধে জবাই করার প্রস্তুতিকালে আরেকটি মোটরসাইকেল আসতে দেখে তারা মোটরসাইকেলটি নিয়ে পালিয়ে যান। পরে স্থানীয়রা মংয়োং মারমাকে উদ্ধার করে উপজেলা স্বাস্থ্য কমপ্লেক্সে নিলে কর্তব্যরত চিকিৎসক প্রাথমিক চিকিৎসা শেষে তাকে চট্টগ্রাম মেডিক্যাল কলেজ হাসপাতালে রেফার করেন। এদিকে ঘটনার পরপরই রূপসীপাড়া বাজার থেকে মোবাইলে কল পেয়ে শিলেরতুয়া এলাকার স্থানীয় লোকজন পাহারা বসিয়ে সন্দেহভাজন দুইজনকে আটক করেন এবং তাদের কাছ থেকে ছুরি, মোবাইল সেট ও ছিনতাইকৃত মোটরসাইকেলটি উদ্ধার করেন। লামা উপজেলা স্বাস্থ্য কমপ্লেক্সের জরুরি বিভাগের মেডিক্যাল অফিসার ডা. সুভাষ চন্দ্র বিশ্বাস জানান, ছুরিকাঘাতে আহত যুবকের বুকে সাতটি ও পিঠে দুইটি ছুরিকাঘাতের চিহ্ন রয়েছে। পেটে ছুরির আঘাতে তার নাড়ীভুঁড়ি বের হয়ে গেছে। অবস্থা আশংকাজনক হওয়ায় তাকে চট্টগ্রাম মেডিক্যাল কলেজ হাসপাতালে রেফার করা হয়েছে। আরও পড়ুন: ইউপি সদস্যের মৃত্যু নিয়ে ধোঁয়াশা, স্ত্রী ছুরিকাহতঘটনার সত্যতা নিশ্চিত করে রুপসীপাড়া ইউনিয়ন পরিষদ সদস্য আবু তাহের জানান, খবর পেয়ে তিনি লোকজন নিয়ে ঘটনাস্থলে পরিদর্শনের পাশাপাশি ঘাতকদের আটক করে থানায় সোপর্দ করেন। লামা থানার ভারপ্রাপ্ত কর্মকর্তা (তদন্ত) শিবেন বিশ্বাস জানান, মোটরসাইকেল চালক মংয়োং মারমাকে ছুরিকাঘাতের ঘটনায় দুইজনকে আটক করা হয়েছে। ঘটনার পরপরেই ছিনতাইকারীদের কাছ থেকে ছুরি, ভুক্তভোগীর মোবাইল সেট ও মোটরসাইকেলটি উদ্ধার করা হয়। এ ঘটনায় আহত মংয়োং মারমার ভগ্নীপতি বাদী হয়ে আটকদের বিরুদ্ধে থানায় মামলা করেছেন বলেও জানান এ কর্মকর্তা।  
tags:মোটরসাইকেল, ছিনতাই, ছুরিকাঘাত, বান্দরবান, লামা


25564
ট্রেন লাইনচ্যুত হয়ে সিলেটের সাথে রেল যোগাযোগ বন্ধ
দেশযোগ
2022-07-12T13:32:56+06:00
ব্রাহ্মণবাড়িয়ার বিজয়নগরে মালবাহী ট্রেনের একটি বগী লাইনচ্যুত হয়ে সিলেটের সাথে সারাদেশের ট্রেন চলাচল বন্ধ রয়েছে। মঙ্গলবার (১২ জুলাই) সকাল ১১টার দিকে উপজেলার হরষপুর ও মুকন্দপুরের মাঝামাঝি স্থানে এ দুর্ঘটনা ঘটে। আখাউড়া রেলস্টেশনের লোকোশেড ইনচার্জ মো. মনির উদ্দিন জানান, সকাল ১১টার দিকে ব্রাহ্মণবাড়িয়ার আখাউড়া রেলস্টেশন থেকে সিলেটের উদ্দেশ্যে যাত্রা করেছিল ট্রেনটি। পথিমধ্যে হরষপুর ও মুকন্দপুরের মাঝামাঝি স্থানে এর একটি বগি লাইনচ্যুত হয়। আরও পড়ুন: চালককে ছুরিকাঘাত করে বাইক ছিনতাইয়ের চেষ্টা, আটক দুইতিনি আরও জানান, বগিটি উদ্ধারে আখাউড়া জংশন থেকে উদ্ধারকারী ট্রেন ঘটনাস্থলের উদ্দেশ্যে রওনা হয়েছে। এতে সিলেটের সাথে সারাদেশের ট্রেন যোগাযোগ বন্ধ রয়েছে।একাত্তর/এসজে 
tags:সিলেট, ব্রাহ্মণবাড়িয়া, আখাউড়া, রেল যোগাযোগ, ট্রেন লাইনচ্যুত


25565
স্ত্রীর মরদেহ হাসপাতালে ফেলে পালানোর অভিযোগ
দেশযোগ
2022-07-12T13:52:30+06:00
গাজীপুরে হাসপাতালে স্ত্রীর মরদেহ ফেলে রেখে স্বামীর পলিয়ে যাওয়ার অভিযোগ করেছে নিহতের পরিবার। এ ঘটনায় জিজ্ঞাসাবাদের জন্য নিহতের শ্বশুরকে আটক করেছে পুলিশ। সোমবার (১১ জুলাই) রাতে শহীদ তাজউদ্দীন আহমদ মেডিক্যাল কলেজ হাসপাতালে এ ঘটনা ঘটে। নিহত বর্ষা রাণী রাজভর গাজীপুর বিজ্ঞান কলেজের একাদশ শ্রেণির মানবিক বিভাগের শিক্ষার্থী এবং গাজীপুর মহানগরের পশ্চিম বিলাসপুর এলাকার বাদল রাজভরের মেয়ে। বর্ষার স্বামী দীপ্ত রাজভর গাজীপুর মহানগরের উত্তর বিলাসপুর এলাকার রামনাথ রাজভরের ছেলে। নিহতের মা লক্ষ্মী নারায়ণ রাজভর জানান, ২০২১ সালের মার্চে প্রেম করে বর্ষারাণী ও দীপ্ত’র বিয়ে হয়। বিয়ের পর থেকেই শ্বশুরবাড়ির লোকজন মেয়েকে বাবার বাড়িতে তেমন যেতে দিতেন না বলে অভিযোগ করেন তিনি। তিনি জানান, এসএসসি পাশ করার পর এবার বর্ষাকে গাজীপুর বিজ্ঞান কলেজের একাদশ শ্রেণিতে ভর্তি করানো হয়। কিন্তু তার শ্বশুরবাড়ির লোকজন চাইতেন না বর্ষা আরও লেখাপড়া করুক। এদিকে বর্ষার বেকার স্বামী ও শ্বশুর-শাশুড়ি যৌতুকের জন্য বর্ষাকে চাপ দিতেন। সর্বশেষ দীপ্ত’র দাদিকে দিয়ে বর্ষার কাছে পাঁচ লাখ টাকা ও তিন ভরি স্বর্ণালঙ্কার যৌতুক দাবি করেছিলেন। এসব নিয়ে তাদের সংসারে বিভিন্ন সময় কলহ হতো বলেও অভিযোগ বর্ষার মায়ের। লক্ষ্মী নারায়ণ রাজভর আরও জানান, সোমবার রাত ৮টার দিকে স্বামী-স্ত্রীর মধ্যে বাকবিতণ্ডা হয়েছিল। রাত সাড়ে ১০টার দিকে রামনাথ মোবাইল ফোন করে বর্ষার মা-বাবাকে জানান, বর্ষা হঠাৎ অসুস্থ হয়ে পড়েছে। তাকে শহীদ তাজউদ্দীন আহমদ মেডিকেল কলেজ হাসপাতালে নেয়া হচ্ছে। পরে পরিবারের লোকজন হাসপাতালে গিয়ে বর্ষার মরদেহ দেখতে পান। এসময় স্বামী দীপ্ত কাছে ছিল না। ঘটনার পর পরিবারের লোকজন বাড়িতে তালা ঝুলিয়ে পালিয়ে গেছে বলে অভিযোগ করেন লক্ষ্মী নারায়ণ রাজভর। শহীদ তাজউদ্দীন আহমদ মেডিক্যাল কলেজ হাসপাতালের আবাসিক চিকিৎসক মো. রফিকুল ইসলাম জানান, সোমবার রাত পৌনে ১১টার দিকে দীপ্ত হাসপাতালে বর্ষার মরদেহ রেখে যান, যা হাসপাতালের রেজিস্টারে লিপিবদ্ধ রয়েছে। মরদেহের ময়নাতদন্ত করার পর মৃত্যুর কারণ জানা যাবে।আরও পড়ুন: চালককে ছুরিকাঘাত করে বাইক ছিনতাইয়ের চেষ্টা, আটক দুই জয়দেবপুর থানার উপ-পরিদর্শক মো. মোশারফ হোসেন জানান, বর্ষার কপালে ও গলার নিচে কালো দাগ রয়েছে। স্বামী-শাশুড়িসহ পরিবারের লোকজন ঘরে তালা আটকিয়ে পালিয়ে গেছেন। রাতেই হাসপাতাল চত্বর থেকে দীপ্তর বাবা রাম নাথকে জিজ্ঞাসাবাদের জন্য আটক করা হয়েছে। বর্ষার মরদেহ হাসপাতালের মর্গে পাঠানো হয়েছে জানিয়ে তিনি বলেন, এ ব্যাপারে মামলা প্রক্রিয়াধীন রয়েছে। 
tags:মরদেহ, গাজীপুর, স্ত্রী, পারিবারিক কলহ, শহীদ তাজউদ্দীন আহমদ মেডিক্যাল কলেজ হাসপাতাল


25566
লঙ্কান প্রধানমন্ত্রীর বাসভবনে সংঘর্ষে আহত ১০
বিশ্বযোগ
2022-07-12T14:14:46+06:00
শ্রীলঙ্কার প্রধানমন্ত্রীর সরকারি বাসভবন টেম্পল ট্রিতে অবস্থান নেওয়া বিক্ষোভকারীদের দুই পক্ষের মধ্যে সংঘর্ষ হয়েছে। এ সংঘর্ষে এক নারীসহ আহত ১০ জনকে হাসপাতালে নেওয়া হয়েছে।মঙ্গলবার (১২ জুলাই) সকালে এ ঘটনা ঘটে বলে পুলিশের বরাত দিয়ে জানিয়েছে দেশটির সংবাদমাধ্যম ডেইলি মিরর অনলাইন। এর আগে সোমবার (১১ জুলাই) দিবাগত রাত পৌনে তিনটার দিকে সংঘর্ষ শুরু হয়।হাসপাতাল সূত্রের বরাতে ডেইলি মিরর জানিয়েছে, চিকিৎসার জন্য এক নারীসহ ১০ জনকে হাসাপাতালে ভর্তি করা হয়েছে। এর মধ্যে কলম্বো ন্যাশনাল হসপিটালে (সিএনএইচ) ছয়জনকে ভর্তি করা হয়।ছয়জনের মধ্যে দুজন হাসপাতালের বহির্বিভাগে চিকিৎসার পর ছাড়া পেয়েছেন। অন্যদের মধ্যে আরও দুজন বহির্বিভাগে চিকিৎসাধীন। তবে সংঘর্ষে মোট কতজন আহত হয়েছেন, তা জানায়নি ডেইলি মিরর।আরও পড়ুন: বিমানবন্দরে বাধা: দেশত্যাগে ব্যর্থ শ্রীলঙ্কার প্রেসিডেন্টএদিকে কলম্বো বিমানবন্দর কর্মীদের বাধার মুখে প্রেসিডেন্ট গোতাবায়া রাজাপাকসে দেশত্যাগ করতে ব্যর্থ হয়েছেন বলে শ্রীলঙ্কার সরকারি সূত্রকে উদ্ধৃত দিয়ে জানায় টাইমস অব ইন্ডিয়া।জানা গেছে, বিমানবন্দরে সাধারণ যাত্রীরা হয়রানি করতে পারে এমন আশঙ্কায় প্রেসিডেন্ট গোতাবায়া রাজাপাকসে ভিআইপি সুবিধা নিতে চাচ্ছিলেন। কিন্তু কর্মকর্তারা ভিআইপি লাউঞ্জে গিয়ে তার পাসপোর্টে সিল দিতে অস্বীকৃতি জানান।একাত্তর/এসজে 
tags:শ্রীলঙ্কা, সংঘর্ষ, প্রধানমন্ত্রী, বাসভবন


25567
আবারও কারাবন্দী ইরানী নির্মাতা জাফর পানাহি
আনন্দযোগ
2022-07-12T14:57:55+06:00
ইরানের প্রখ্যাত চলচ্চিত্র পরিচালক জাফর পানাহি আবারও গ্রেপ্তার হয়েছেন। ফ্রান্সের একটি সংবাদমাধ্যম জানিয়েছে, সোমবার (১২ জুলাই) তেহরান থেকে ‘গোল্ডেন বিয়ার’ জয়ী পরিচালক পানাহিকে গ্রেপ্তার করা হয়েছে।পানাহিকে এর আগেও ইরানের কট্টর ইসলামপন্থী সরকারের সমালোচক হিসেবে গ্রেপ্তার করা হয়। সরকারবিরোধী প্রতিবাদে অংশ নেওয়ার জন্য ২০১০ সালে তিনি গ্রেপ্তার হন।তার ছয় বছরের জেল হয়। সিনেমা তৈরি এবং চিত্রনাট্য লেখার পাশাপাশি দেশত্যাগের ওপরও তার নিষেধাজ্ঞা রয়েছে পানাহির।গত সপ্তাহে ইরানের দুই চলচ্চিত্র নির্মাতা মোস্তাফা আল-আহমেদ এবং মহম্মদ রাসুলফকে গ্রেপ্তার করে ইরানের নিরাপত্তা বাহিনী। তাদের মামলার ব্যাপারে খোঁজখবর নিতে আইনজীবীর কাছে গিয়েছিলেন পানাহি। সেখানেই তাকে গ্রেপ্তার করা হয় বলে ওই সংবাদমাধ্যমটি জানিয়েছে।গত মে মাসে ইরানের দক্ষিণ-পশ্চিমাঞ্চলের শহর আবাদানে একটি বাড়ি ধসে পড়ে ৪৩ জনের মৃত্যু হয়। এর প্রতিবাদে বিক্ষোভ দেখায় সাধারণ মানুষ। সেই বিক্ষোভকে সমর্থন করায় আহমেদ এবং রাসুলফকে গ্রেপ্তার করা হয়। তাদের গ্রেপ্তারের প্রতিবাদে সরব হন পানাহি। এরপর তাকেই গ্রেপ্তার করা হলো।পানাহিকে বলা হয় ইরানের অন্যতম সেরা চলচ্চিত্রকার। ‘দ্য সার্কেল’, ‘অফসাইড’, ‘ট্যাক্সি’র মতো সিনেমা তৈরি করে তিনি বিশ্বজুড়ে পরিচিতি পেয়েছেন।একাত্তর/এসএ
tags:সিনেমা, গ্রেপ্তার, ইরান


25568
লঙ্কাতেই আছেন গোতাবায়ে, সই করেছেন পদত্যাগপত্রে
বিশ্বযোগ
2022-07-12T15:27:07+06:00
অবশেষে গণদাবির মুখে পদত্যাগপত্রে সই করেছেন শ্রীলঙ্কার পলাতক প্রেসিডেন্ট
গোতাবায়া রাজাপাকসে। মঙ্গলবার সকালে লঙ্কার জনপ্রিয় সংবাদমাধ্যম ডেইলি মিরর এ খবর দিয়েছে।মিরর এক প্রতিবেদনে বলেছে, গোতাবায়া সোমবার তাঁর পদত্যাগপত্রে সই করেছেন।
তবে সেই পত্রে তিনি তারিখ দিয়েছেন ১৩ জুলাই, বুধবার। অর্থাৎ, গোতাবায়ার পদত্যাগ কার্যকর হবে সেদিনই। আর তাঁর দায়িত্ব শেষ
হওয়ার পর দেশটির পার্লামেন্টের স্পিকার এ সম্পর্কে আনুষ্ঠানিক ঘোষণা দেবেন।প্রেসিডেন্টের পদত্যাগপত্র সই হবার পর তা এক জ্যেষ্ঠ সরকারি কর্মকর্তার
কাছে দেয়া হয়েছে। এটি তার মাধ্যমে পার্লামেন্টের স্পিকারের কাছে পাঠানো হবে।পার্লামেন্টের স্পিকার মাহিন্দা জাপা আবেবর্ধন এ বিষয়ে সম্পর্কে অবগত
আছেন। তিনি বুধবার গোতাবায়ার প্রেসিডেন্সি শেষ হবার আনুষ্ঠানিক ঘোষণা দেবেন।এরপর ২০ জুলাই শ্রীলঙ্কার পার্লামেন্ট গোতাবায়ার উত্তরসূরি নির্বাচন
করবেন। এরপরই নতুন প্রেসিডেন্ট শপথ নেবেন। একই দিনে পার্লামেন্টে প্রধানমন্ত্রীও নির্বাচিত
হবেন। গণআন্দোলনের মুখে বিলাসবহুল রাষ্ট্রীয় বাসভবন থেকে পালিয়ে যাওয়া গোতাবায়া
শ্রীলঙ্কার সশস্ত্র বাহিনীর নিরাপত্তায় দেশেই রয়েছেন বলেও দাবি করেছে ডেইলি মিরর। গোতাবায়া দেশেই আছে দাবি করে ডেইলি মিরর জানিয়েছে, সোমবার কোন এক সময়ে
তিনি দেশটির তিন বাহিনীর প্রধানের সঙ্গে বৈঠকও করেছেন। তবে এ খবরের সত্যতা জানা যায়নি।তিন বাহিনীর প্রধানের সঙ্গে বৈঠক করতে গোতাবায়া গোপনে দেশটির জলসীমা
থেকে স্থলভাগে আসেন এবং বৈঠক শেষে বর্তমানে বিমান বাহিনীর তত্ত্বাবধানে রয়েছেন।  শ্রীলঙ্কার বিভিন্ন সংবাদমাধ্যমের দাবি অনুযায়ী, গেল শনিবার বিক্ষোভের
মুখে প্রাসাদ ছাড়ার পর গোতাবায়া রাজাপাকসে নৌবাহিনীর একটি জাহাজের আশ্রয় নিয়েছেন। এক প্রতিরক্ষা কর্মকর্তা জানিয়েছেন যে, ৭৩ বছর বয়সী গোতাবায়া প্রথমে
নৌবাহিনীর একটি স্থাপনায় আশ্রয় নিয়েছিলেন। পরে তাঁকে কাতুনায়েকে বিমানঘাঁটিতে নেওয়া
হয়।তিনি বলেন, গোতাবায়া ও তাঁর অনুগত আরও কিছু লোকজন দুটি ছোট উড়োজাহাজে
আবার কলম্বো ফিরেছেন। তবে কোথায় আছেন সেটি সম্পর্কে কিছু জানাতে রাজি হননি তিনি। গোতাবায়া রাজাপাকসে প্রকৃতই কোথায় আছেন সে সম্পর্কে প্রেসিডেন্টের
কার্যালয় থেকে এখনো আনুষ্ঠানিকভাবে কিছুই জানানো হয়নি।গত শনিবার হাজার হাজার সরকারবিরোধী বিক্ষোভকারী কলম্বোয় প্রেসিডেন্টের
সরকারি বাসভবন টেম্পল ট্রিতে ঢোকে পড়েন। যদিও বিক্ষোভকারীরা সেখানে প্রবেশের কিছু আগে দেশটির নৌবাহিনীর সদস্যদের
নিরাপত্তায় প্রাসাদ ছেড়ে পালান গোতাবায়া রাজাপাকসে। এর তিনি সরাসরি দেশটির আন্তর্জাতিক বিমানবন্দরে চলে যান এবং দুবাই
চলে যাবার প্রস্তুতি নেন। কিন্তু ইমিগ্রেশনের কর্মকর্তারা প্রেসিডেন্টের কথা শুনতে
অপারগতা জানান। এই অবস্থায় গোতাবায়া আবারো নৌবাহিনীর সহায়তায় একটি নৌঘাঁটিতে চলে যান।
পরে একটি জাহাজে করে তিনি শ্রীলঙ্কার গভীর জলসীমায় চলে যান। একাত্তর/এসএ 
tags:প্রধান সংবাদ, শ্রীলংকা, তীব্র বিক্ষোভ, রাজপাকসে


25569
পদ্মা সেতু ভ্রমণে পর্যটনের ৯৯৯ টাকার প্যাকেজ
অন্যান্য
2022-07-12T15:31:42+06:00
মাত্র ৯৯৯ টাকায় পদ্মা সেতু ও ভাঙা এলিভেটেড এক্সপ্রেসওয়ে ঘুরাবে বাংলাদেশ পর্যটন কর্পোরেশন। মঙ্গলবার তারা এই প্যাকেজ ঘোষণা করেছে।পর্যটন কর্পোরেশনের জনসংযোগ কর্মকর্তা মো. জিয়াউল হক হাওলাদার বলেন, স্বাভাবিক রেটের চেয়ে ৫০% ডিসকাউন্টে স্বপ্নের পদ্মা সেতু ও নান্দনিক ভাঙ্গা চত্বরে পর্যটনের আধুনিক এসি ট্যুরিস্ট কোস্টারে ট্যুর হবে ২২ জুলাই শুক্রবার।  আগ্রহীদের আগে প্যাকেজ বুকিং করে ২২ জুলাই বিকেল সাড়ে ৩টায় আগারগাঁওয়ের পর্যটন ভবনের নীচতলায় আসতে হবে। পৌনে ৪ টায় আসন গ্রহণ ও ৪টায় ভ্রমণ শুরু করা হবে। দিনের আলোয় পদ্মা সেতু ও ভাঙ্গা এলিভেটেড এক্সপ্রেসওয়ে হয়ে নান্দনিক ভাঙ্গা চত্বরে উপস্থিত হওয়ার পর সেখানে বৈকালিক স্ন্যাক্স দেওয়া হবে। সন্ধ্যা ৭ টায় আলোকসজ্জিত পদ্মা সেতু হয়ে ঢাকায় ফিরে আসা হবে। ট্যুর সমাপ্ত হবে রাত ৯টায়। পর্যটন কর্পোরেশন জানায় আগ্রহীরা ০১৯৪১৬৬৬৪৪৪ নম্বরে  কল দিলে বিকাশ নম্বর দেওয়া হবে। অথবা পর্যটন ভবনেও ভ্রমণ মূল্য পরিশোধ করা যাবে। আগে এলে আগে পাবেন ভিত্তিতে বুকিং নেওয়া হবে।একাত্তর/এসএ
tags:রাজধানী, পদ্মা সেতু, পর্যটন


25570
বিমানবন্দরে বাধার মুখে পালাতে পারলেন না বাসিল
বিশ্বযোগ
2022-07-12T15:48:07+06:00
গণবিক্ষোভে উত্তাল শ্রীলঙ্কা থেকে পালাতে গিয়ে ব্যর্থ হয়েছেন রাজাপাকসে পরিবারের আরও এক সদস্য। রাজধানী কলম্বোর বিমানবন্দর কর্মীদের প্রতিরোধের মুখে দেশ ছাড়তে পারেননি শ্রীলঙ্কার সাবেক অর্থমন্ত্রী ও প্রেসিডেন্ট গোতাবায়ার ভাই বাসিল রাজাপাকসে। মঙ্গলবার (১২ জুলাই) ভোররাত সাড়ে তিনটায় তাঁর দুবাই যাওয়ার কথা ছিল। কিন্তু তাকে বাধ্য হয়ে ফিরতে হয়েছে। কারণে বিমানবন্দরেই তিনি বিক্ষোভের মুখে পড়েন। সেখানকার কর্মীরা তাঁর দেশ ত্যাগে বাধা দেন। পরিস্থিতি বেগতিক দেখে বাসিল বিমানবন্দর থেকে চলে যান। সাবেক অর্থমন্ত্রী ও সংসদ সদস্য বাসিল রাজাপাকসের আমেরিকান নাগরিকত্বও রয়েছে। তিনি দুবাই হয়ে আমেরিকাতে চলে যাবার পাঁয়তারা করছিলেন। কিন্তু বিমানবন্দরের কর্মীরা বিক্ষোভ শুরু করার পর কর্মকর্তারাও বাসিলের দেশত্যাগে বাধা দেন। কলম্বোর বন্দরনায়েকে আন্তর্জাতিক বিমানবন্দরের সিল্ক রুট প্যাসেঞ্জার ক্লিয়ারেন্স টার্মিনাল দিয়ে দেশত্যাগ করতে চেয়েছিলেন বাসিল। কিন্তু যাত্রীদের বিক্ষোভের মুখে বিমানবন্দরের অভিবাসন কর্মকর্তারা তাকে দেশত্যাগ করতে দেয়নি।আরও পড়ুন: লঙ্কাতেই আছেন গোতাবায়ে, সই করেছেন পদত্যাগপত্রেবাসিল রাজাপাকসে মধ্যরাত ১২টায় বিমানবন্দরের সিল্ক রুট প্যাসেঞ্জার ক্লিয়ারেন্স টার্মিনাল পৌঁছেন। তার ফ্লাইটটি রাত সাড়ে তিনটায় ছেড়ে যাবার কথা ছিলো। কিন্তু কর্মকর্তারা তার দেশত্যাগের অনুমতি দেননি। এমনকি তারা টার্মিনালের কার্যক্রমও বন্ধ করে দেয়। শ্রীলঙ্কা ইমিগ্রেশন অফিসার্স অ্যাসোসিয়েশন জানিয়েছে, সংস্থার সদস্যরা বাসিল রাজাপাকসেকে ভিআইপি বহির্গমন লাউঞ্জে সেবা দিতে অস্বীকৃতি জানিয়েছে। লঙ্কার অস্থিতিশীল পরিস্থিতিতে ইমিগ্রেশন কর্মকর্তারা কোনো শীর্ষ ব্যক্তিকে দেশ ছেড়ে না যেতে দেয়ার প্রচণ্ড চাপে আছেন।একাত্তর/এসজে 
tags:শ্রীলঙ্কা, বিমানবন্দর, কলম্বো, বাসিল রাজাপাকসে


25571
দিনাজপুরে ট্রাকের চাকায় পিষ্ট হয়ে পথচারীর মৃত্যু
দেশযোগ
2022-07-12T15:57:35+06:00
দিনাজপুর-রংপুর মহাসড়কে দিনাজপুর সদর উপজেলার গোপালগঞ্জ নামক স্থানে ট্রাকের চাকায় পিষ্ট হয়ে নিহত হয়েছেন এক পথচারী।মঙ্গলবার (১২ জুলাই) এই দুর্ঘটনার পর বিক্ষুব্ধ লোকজন সড়ক অবরোধ করায় প্রায় এক ঘণ্টা বন্ধ ছিলো ওই মহাসড়কে যান চলাচল। নিহত নুর আলম (২৮) দিনাজপুর সদর উপজেলার রামজীবনপুর গ্রামের মৃত আদর আলীর ছেলে। এই দুর্ঘটনার পর ঘাতক ট্রাকটিকে আটক করেছে এলাকাবাসী।পুলিশ ও প্রত্যক্ষদর্শীরা জানায়, সকাল সাড়ে ১০টার দিকে দিনাজপুর থেকে দশমাইল অভিমুখী একটি দ্রুতগামী ট্রাক গোপালগঞ্জ বাজারের কাছে পথচারী নুর আলমকে চাপা দেয়। এতে ট্রাকের চাকায় পিষ্ট হয়ে ঘটনাস্থলেই তার মৃত্যু হয়। আরও পড়ুন: স্ত্রীর মরদেহ হাসপাতালে ফেলে পালানোর অভিযোগদিনাজপুর সদর থানার পরিদর্শক (তদন্ত) মো. আসাদুজ্জামান জানান, এই দুর্ঘটনার পর বিক্ষুব্ধ লোকজন দিনাজপুর-রংপুর মহাসড়ক অবরোধ করে। ফলে প্রায় এক ঘণ্টা ওই মহাসড়কে যান চলাচল বন্ধ থাকে। পরে পুলিশ গিয়ে যান চলাচল স্বাভাবিক করে দেয়। একাত্তর/এসজে 
tags:সড়ক দুর্ঘটনা, মৃত্যু, দিনাজপুর, ট্রাকের চাপায় পিষ্ট


25572
ফুটবল খেলতে গিয়ে সংঘর্ষ, ১২ জন গুরুতর আহত
দেশযোগ
2022-07-12T16:04:58+06:00
সিরাজগঞ্জের তাড়াশে ফুটবল খেলাকে কেন্দ্র করে সৃষ্ট বিরোধ দু’পক্ষের সংঘর্ষে রূপ নিলে অন্তত ১২ জন গুরুতর আহত হয়েছেন। আহতদের মধ্যে ৬-৭ জনকে গুরুতর অবস্থায় সিরাজগঞ্জ ২৫০ শয্যা বিশিষ্ট শেখ ফজিলাতুন্নেছা মুজিব জেনারেল হাসপাতালে ভর্তি করা হয়েছে। মঙ্গলবার (১২ জুলাই) সকাল সাড়ে ১০ টার দিকে উপজেলার নওগাঁ ইউনিয়নের মাটিয়া মালিপাড়া গ্রামে এ ঘটনা ঘটে।পরে খবর পেয়ে তাড়াশ থানা পুলিশ ঘটনাস্থলে পৌঁছে পরিস্থিতি নিয়ন্ত্রণে আনে।পুলিশ ও স্থানীয়রা জানান, ঈদের আগের দিন বিকেলে মাটিয়া মালিপাড়া গ্রামের যুবকেরা তাদের গ্রামের খেলার মাঠে ঈদ উপলক্ষে ফুটবল খেলার আয়োজন করেন। আর এ খেলা চলাকালে ওই গ্রামের মোবাক্ষর সরকারের ছেলে বিশ্ববিদ্যালয়ে পড়ুয়া ছাত্র সিয়াম সরকারকে একই গ্রামের ফরিদ নামের এক ব্যক্তি বেধড়ক মারপিট করেন। আর এ ঘটনায় ওই ফুটবল খেলা পণ্ড হয়ে যায়। স্থানীয়রা আরও জানান, পরে মঙ্গলবার মাটিয়া মালিপাড়া হাইস্কুল মাঠে বিষয়টি নিয়ে ওই গ্রামের কলেজ শিক্ষক ও নওগাঁ ইউনিয়ন আওয়ামী লীগের সভাপতি মো. মোফাজ্জল সরকার মীমাংসার জন্য কয়েকজন গ্রাম-প্রধানকে নিয়ে আলোচনায় বসেন। এ সময় মাটিয়া মালিপাড়া গ্রামের আবুল কালাম, শাহিনুর রহমানসহ ৬-৭ জন সেখানে থাকা মোবাক্ষর সরকার তার ভাই মাসুদ রানাসহ কয়েক জনের উপর লাঠিসোটা নিয়ে হামলা চালান। আর এ হামলাকে কেন্দ্র করে দুই পক্ষের মধ্যে প্রায় ঘণ্টাব্যাপী থেমে থেমে সংঘর্ষ চলে। এতে মাটিয়া মালিপাড়া গ্রামের মোবাক্ষর সরকার (৫৫), মাসুদ রানা (৫২), শহিদুল ইসলাম (৩৫), সিয়াম সরকার (২২), আব্দুল জব্বার (৪৫), আবুল কালাম (৪৪), শাহিনুর রহমান সুরুজ (৪৩), মো. সুমন (২৫) সহ উভয় পক্ষের অন্তত ১২ জন আহত হন। খবর পেয়ে তাড়াশ থানার ভারপ্রাপ্ত কর্মকর্তা (ওসি) মো. শহিদুল ইসলাম পুলিশ ফোর্স নিয়ে ঘটনাস্থলে পৌঁছে পরিস্থিতি নিয়ন্ত্রণে আনেন এবং আহতদের চিকিৎসার জন্য হাসপাতালে পাঠান।এ প্রসঙ্গে তাড়াশ থানার ওসি (তদন্ত) মো. নূরে আলম জানান, এ ঘটনায় উভয়পক্ষই তাড়াশ থানায় মামলা দায়েরের প্রস্তুতি নিচ্ছে।একাত্তর/জো 
tags:সিরাজগঞ্জ, তাড়াশ, দু’পক্ষের সংঘর্ষ, ফুটবল খেলা, নওগাঁ ইউনিয়ন, মাটিয়া মালিপাড়া


25573
পুকুর থেকে ফুটবল উঠা‌তে গিয়ে প্রাণ গেল স্কুলছাত্রের
দেশযোগ
2022-07-12T16:49:45+06:00
শেরপুরে পুকুরে থেকে ফুটবল উঠা‌তে গি‌য়ে পানিতে ডুবে এক স্কুলছাত্রের মৃত্যু হয়েছে। মঙ্গলবার (১২ জুলাই) দুপুরে সদর উপজেলার পাকুড়িয়া ইউনিয়নের চৈতনখিলা বটতলা এলাকার নিজাম উদ্দিন আহমেদ কলেজের পাশের পুকুরে এ ঘটনা ঘটে। নিহত স্কুলছাত্র মুনায়েম ইসলাম মিশুক (১৬) ওই ইউনিয়নের গণইমমিনাকান্দা গ্রামের মো. মজনু মিয়ার ছেলে ও শেরপুর টেকনিক্যাল স্কুলের দশম শ্রেণির ছাত্র ছিল।পু‌লিশ ও স্থ‌ানীয় সূত্রে জানা যায়, মিশুকসহ তার বন্ধুরা মিলে নিজাম উদ্দিন আহমেদ কলেজ মাঠে ফুটবল খেলছিল। খেলার এক পর্যায়ে ফুটবলটি পুকুরে চলে যায়। এসময় মিশুক ফুটবলটি তুলে আনতে পুকুরে লাফ দেয় এবং এর অনেকক্ষণ পরও পুকুর থেকে উঠে না আসায় বন্ধুরা স্থানীয়দের খবর দেয়। প‌রে স্থানীয়রা পুকুরে নেমে খোঁজাখুঁজি শুরু ক‌রে তার কোন হ‌দিস না পে‌য়ে শেরপুর ফায়ার সার্ভিসে খবর দেয়। পরে ফায়ার সার্ভিসের ডুবুরিরা ঘটনাস্থলে গিয়ে প্রায় দেড় ঘণ্টা অভিযান চালিয়ে মিশুকের মরদেহ উদ্ধার করে।স্থানীয় ইউপি চেয়ারম্যান আলহাজ্ব মো. হায়দার আলী ব‌লেন, ঘটনা জানা মাত্রই ফায়ার সা‌র্ভিস‌কে জানানো হয়, প‌রে ফায়ার সা‌র্ভিস এসে দীর্ঘক্ষণ অভিযান চা‌লি‌য়ে তার মরদেহ উদ্ধার ক‌রে। এ ঘটনায় বিনা ময়নাতদন্তে মরদেহ গ্রহণের জন্য ওই স্কুলছাত্রের পরিবারের পক্ষ থেকে আবেদন করার প্রস্তুতি চলছে।শেরপুর সদর থানার পুলিশ পরিদর্শক (তদন্ত) নাঈম মো. নাহিদ হাসান ব‌লেন, এ বিষয়ে পরবর্তী আইনগত ব্যবস্থা গ্রহণ প্রক্রিয়াধীন রয়েছে।একাত্তর/জো
tags:শেরপুর, পুকুরে ডুবের মৃত্যু, পাকুড়িয়া ইউনিয়ন, চৈতনখিলা বটতলা, নিজাম উদ্দিন আহমেদ কলেজ


25574
স্ট্যান্ডের জায়গায় ঘর নির্মাণ নিয়ে সংঘর্ষে আহত ৪০
দেশযোগ
2022-07-12T17:02:31+06:00
হবিগঞ্জের আজমিরিগঞ্জে ব্যাটারিচালিত অটোরিকশার স্ট্যান্ডের দখলকৃত জায়গায় ঘর নির্মাণকে কেন্দ্র করে দুই পক্ষের সংঘর্ষে অন্তত ৪০ জন আহত হয়েছে। মঙ্গলবার (১২ জুলাই) দুপুরে আজমিরিগঞ্জের শিবপাশা বাজারে এ সংঘর্ষের ঘটনা ঘটে। ঘটনাস্থলে পৌঁছে পুলিশ টিয়ারশেল নিক্ষেপ করে পরিস্থিতি নিয়ন্ত্রণে আনে।পুলিশ ও স্থানীয়রা জানায়, সকালে শিবপাশা বাজারে ব্যাটারিচালিত অটোরিকশা স্ট্যান্ডের জন্য দখলকৃত জায়গায় একটি ঘর নির্মাণ শুরু করে শিবপাশার বন্দেরহাটি গ্রামের মনির হোসেন। এতে অটোরিকশা মালিক-শ্রমিক নেতৃবৃন্দ বাধা দেয়। এসময় মনির হোসেন জায়গাটি যশকেশরী গ্রামবাসীর দাবি করলে তাদের মধ্যে বাকবিতণ্ডা শুরু হয়। পুলিশ জানায়, একপর্যায়ে উভয়পক্ষের শত শত লোক দেশীয় অস্ত্রশস্ত্র নিয়ে সংঘর্ষে জড়িয়ে পড়ে। এতে উভয়পক্ষের অন্তত ৪০ জন আহত হয়। আহতদের উপজেলা স্বাস্থ্য কমপ্লেক্সসহ বানিয়াচং ও হবিগঞ্জের বিভিন্ন ক্লিনিকে চিকিৎসা দেয়া হয়। আজমিরিগঞ্জ থানার ভারপ্রাপ্ত কর্মকর্তা (ওসি) মাসুক আলী জানান, খবর পেয়ে আজমিরিগঞ্জ থানা পুলিশ ঘটনাস্থলে পৌঁছে পরিস্থিতি নিয়ন্ত্রণে আনে। সংঘর্ষ নিয়ন্ত্রণে আনতে চার রাউন্ড টিয়ারশেল নিক্ষেপ করা হয়েছে। পরিস্থিতি বর্তমানে স্বাভাবিক আছে বলে জানান তিনি। একাত্তর/জো 
tags:হবিগঞ্জ, আজমিরিগঞ্জ, অটোরিকশার স্ট্যান্ড, ঘর নির্মাণ নিয়ে সংঘর্ষ, শিবপাশা বাজার


25575
তিন কোটি টাকা বৃত্তি পেলো এক দিনমজুরের ছেলে
বিশ্বযোগ
2022-07-12T17:21:40+06:00
প্রেম কুমার। বয়স ১৭। আর এই বয়সেই বিস্ময় তৈরি করেছেন এই ভারতীয় কিশোর। মেধার গুণে প্রায় তিন কোটি টাকার বৃত্তি পেয়েছে বিহারের এক দিনমজুরের এই ছেলে।বিহারের রাজধানী পাটনা সংলগ্ন ফুলওয়ারি শরিফের গনপুরের মহাদলিত বসতির বাসিন্দা প্রেম। বাবা পেশায় দিনমজুর। মা হারিয়েছেন ছোটবেলাতেই। স্বপ্ন ছিলো প্রকৌশলী হবার।সেই স্বপ্নের পেছনে ছুটতে গিয়ে পড়াশুনাকে নিজের বড় ধর্ম বানিয়েছে প্রেম। বস্তির অন্ধকার ঘরে আলো জ্বেলে পড়তে হতো তাকে। তারপরেও পড়ালেখা চালিয়ে গেছে প্রেম।তরতর করে পেরিয়েছেন স্কুল জীবন। এরপর কলেজ অধ্যায় শেষ করে নিজেকে প্রস্তুত করে উচ্চ শিক্ষার জন্য। সরকারের কাছে আবেদনও করে সে।আমেরিকার পেনসেলভানিয়ার বিখ্যাত লাফায়েত কলেজ থেকে ডাক আসে ভর্তি পরীক্ষায় অংশ নেয়ার জন্য। ভীষণ কঠিন সেই পরীক্ষায় সারা বিশ্বে সে ষষ্ঠ স্থান অধিকার করে।এই কৃতিত্বের জন্য প্রেম পেয়ে যান সেই কলেজের মেকানিক্যাল ইঞ্জিনিয়ারিং বিষয়ে পড়াশুনা করার। সেই সঙ্গে প্রায় তিন কোটি টাকার দারুণ এক বৃত্তি। লালিত স্বপ্ন ধরা দেয় হাতে।প্রেমের বাবা একজন দিনমজুর। কোনোমতে দিন কাটে তাদের। রীতিমতো একটি ভাঙা বাড়িতেই পড়াশোনা করতে হয়েছে প্রেমকে।আরও পড়ুন: লঙ্কাতেই আছেন গোতাবায়ে, সই করেছেন পদত্যাগপত্রে১২ বছর আগে প্রেমের মা পক্ষাঘাতে মারা যান। বাবা অনেক কষ্টে প্রেমের পড়ালেখা চালিয়ে যান। এই প্রেমই এখন ভারতের একমাত্র শিক্ষার্থী, যে আড়াই কোটি টাকার বৃত্তি পেলো।প্রেম বলেন, আমরা অনেক সংগ্রাম করেছি, সংগ্রাম না থাকলে এই জায়গায় আসতে পারতাম না। আমি সুযোগ পেলেই পড়াশোনায় সময় দিয়েছি।একাত্তর/আরএ
tags:দিনমজুর, বৃত্তি, প্রেম কুমার


25576
বাংলাদেশি মাদক কারবারিকে ধরে নিয়ে গেছে বিএসএফ
দেশযোগ
2022-07-12T17:24:48+06:00
লালমনিরহাট জেলার কালীগঞ্জ সীমান্ত থেকে বাংলাদেশি এক যুবককে ধরে নিয়ে গেছে ভারতীয় সীমান্ত রক্ষী বাহিনী বিএসএফ। স্থানীয় ও পুলিশের বরাত দিয়ে জানা গেছে, ওই যুবক এলাকায় চিহ্নিত মাদক কারবারি। মঙ্গলবার (১২ জুলাই) সকালে কালীগঞ্জ উপজেলার চন্দ্রপুর ইউনিয়নের খামারভাতি সীমান্ত এলাকার ৯১৩ নম্বর মেইন পিলারের কাছ থেকে তাকে ধরে নিয়ে যাওয়া হয়। ওই যুবকের নাম নাইমুল ইসলাম (২৮)। তিনি ওই উপজেলার চন্দ্রপুর ইউনিয়নের খামারভাতি এলাকার বাসিন্দা।  নাম প্রকাশ না করার শর্তে এলাকাবাসী জানান, নাইমুল ইসলাম দীর্ঘদিন থেকে ভারতীয় বিভিন্ন প্রকার মাদক বিক্রির সঙ্গে জড়িত। তিনি ভারত থেকে মাদক এনে বাংলাদেশের বিভিন্ন মাদক কারবারিদের কাছে বিক্রি করতেন। এবারও তিনি মাদক আনার জন্য ভারতে যান। ফেরার পথে ভারতীয় ৯১৩ নম্বর মেইন পিলারের কাছ থেকে চিত্রা ক্যাম্পের ৭৫ বিএসএফ ব্যাটালিয়নের সদস্যরা তাকে ফেনসিডিলসহ ধরে নিয়ে যায়। এ ব্যাপারে কালীগঞ্জ থানার ভারপ্রাপ্ত কর্মকর্তা গোলাম রসুল জানান, নাঈমুল নামে চিহ্নিত মাদক কারবারি এক যুবককে বিএসএফ ধরে নিয়ে গেছে বলে শুনেছি।একাত্তর/জো
tags:লালমনিরহাট, মাদক কারবারি, কালীগঞ্জ, বিএসএফ


25577
যশোরে প্রকাশ্যে যুবদল নেতাকে কুপিয়ে হত্যা
দেশযোগ
2022-07-12T17:27:17+06:00
যশোরে প্রকাশ্যে নিজ বাড়ির সামনে জেলা যুবদলের এক নেতাকে কুপিয়ে হত্যা করেছে দুর্বৃত্তরা। মঙ্গলবার (১২ জুলাই) বেলা সাড়ে ১১টার দিকে পৌর শহরের শংকরপুর চোপদারপাড়া আকবরের মোড়ের কাছে এ হামলার ঘটনা ঘটে।নিহত ব্যক্তির নাম বদিউজ্জামান ধনী (৫০)। তিনি ওই এলাকার বাসিন্দা ও জেলা যুবদলের সিনিয়র সহ-সভাপতি ছিলেন।প্রত্যক্ষদর্শীরা জানান, আজ সকালে বাড়ির সামনের স্ত্রীর সঙ্গে দাঁড়িয়েছিলেন বদিউজ্জামান। এ সময় চার-পাঁচজনের একদল দুর্বৃত্ত ধারালো অস্ত্র নিয়ে তার ওপর হামলা চালিয়ে শরীরের বিভিন্ন স্থানে আঘাত করে পালিয়ে যায়। পরে স্থানীয়দের সহায়তায় তাকে যশোর জেনারেল হাসপাতালে ভর্তি করা হয়। ভর্তির কিছুক্ষণ পর তিনি মারা যান। নিহতের শ্যালক তপুর দাবি, এলাকায় আধিপত্য বিস্তরকে কেন্দ্র করে মনোয়ার নামে এক ব্যক্তি তার ভাড়াটিয়া সন্ত্রাসীদের দিয়ে এই হত্যাকাণ্ড ঘটিয়েছে।যশোর ২৫০ শয্যা হাসপাতালের সার্জারি বিভাগের চিকিৎসক ফিরোজ কবীর জানান, অতিরিক্ত রক্তক্ষরণে তার মৃত্যু হয়েছে।আরও পড়ুন: স্ত্রীর মরদেহ হাসপাতালে ফেলে পালানোর অভিযোগযশোরের অতিরিক্ত পুলিশ সুপার বেলাল হোসেন বলেন, প্রাথমিকভাবে জানা গেছে আধিপত্য বিস্তারকে কেন্দ্র করে এই হত্যা ঘটে থাকতে পারে। ঘটনার পর পরই পুলিশের একাধিক টিম অপরাধীদের ধরতে তৎপর হয়েছে। এ হত্যায় জড়িত একজনের নাম উঠে এসেছে। তাকে আটক করতে পারলে হত্যার কারণ জানা যাবে।একাত্তর/এসি
tags:যশোর, খুলনা, কুপিয়ে হত্যা, যুবদল, যশোর সদর


25578
নগরীর কিছু এলাকায় এখনো কোরবানি বর্জ্যের স্তূপ
অন্যান্য
2022-07-12T17:30:21+06:00
কাগজে-কলমে শতভাগ বর্জ্য অপসারণের কথা বলা হলেও ঢাকা দক্ষিণ সিটির কর্পোরেশনের কিছু কিছু এলাকায় এখনো কোরবানির বর্জ্য রয়ে গেছে।আর, দীর্ঘ সময় ধরে এসব বর্জ্য পড়ে থাকায় অস্বস্তি নিয়ে চলতে হচ্ছে বাসিন্দাদের। অস্থায়ী পশুর হাটের বর্জ্যও এখনো পুরোপুরি সরানো সম্ভব হয়নি।তাই, দ্রুততম সময়ের মধ্যে কোরবানির বর্জ্য সরিয়ে নিতে নগর প্রশাসনের প্রতি অনুরোধ জানিয়েছেন স্থানীয় বাসিন্দারা।দক্ষিণ বনশ্রীর মূল সড়ক। ঢাকা তিন নম্বর ওয়ার্ডভুক্ত এলাকার এই সড়কের জায়গায় জায়গায় এখনও কোরবানির বর্জ্যের স্তূপ পড়ে রয়েছে। যা থেকে দুর্গন্ধ ছড়াচ্ছে।স্থানীয়দের অভিযোগ, ঈদের দুই দিন পেরিয়ে গেলেও এসব বর্জ্য সরানো হয়নি। যতো সময় যাচ্ছে চারপাশে ততোই দুর্গন্ধ ছড়াচ্ছে। যা নিয়ে অস্বস্তিতে আছেন এলাকাবাসী।একই অবস্থা বনশ্রীর জি ব্লকেও। আশপাশের অলিগলি থেকে কোরবানির বর্জ্য এনে সেখানে স্তূপ করে রাখা হয়েছে। কিন্তু সেসব সরিয়ে নেয়া হয়নি মঙ্গলবার বিকেল পর্যন্ত।আবার মেরাদিয়ার অস্থায়ী কোরবানির পশুর হাটের বর্জ্যও পুরোপুরি সরেনি। বিভিন্ন জায়গায় এখনো হাটের আর কোরবানির বর্জ্য পড়ে আছে।পাশের কাজীবাড়ি মোড়েও কোরবানির বর্জ্যের স্তূপ। দ্রুত এসব বর্জ্য সরিয়ে নেয়ার আহ্বান জানিয়েছেন এলাকাবাসী। বলছেন, শুধু দুর্গন্ধই নয়, মশারও বিস্তার ঘটাচ্ছে এসব বর্জ্য।আরও পড়ুন: যশোরে প্রকাশ্যে যুবদল নেতাকে কুপিয়ে হত্যাঢাকা দক্ষিণ সিটি কর্পোরেশনের হিসেবে, রোববার (১০ জুলাই) রাত সোয়া একটার মধ্যে ঈদের দিনের কোরবানির শতভাগ বর্জ্য অপসারণ করা হয়েছে।দ্বিতীয় দিনের বর্জ্যও মাতুয়াইল ল্যান্ডফিল স্টেশনে সরিয়ে নেয়া হয়েছে। দুর্গন্ধ ছড়ানো বন্ধে পর্যাপ্ত ব্লিচিং পাউডার ছিটানো হয়েছে।একাত্তর/আরএ
tags:প্রধান সংবাদ, রাজধানী, কাগজে-কলম, শতভাগ বর্জ্য অপসারণ, ঢাকা দক্ষিণ সিটির কর্পোরেশন


25580
লঙ্কান প্রেসিডেন্ট প্রাসাদে মিললো গোপন সুড়ঙ্গ
বিশ্বযোগ
2022-07-12T17:46:34+06:00
শ্রীলঙ্কান প্রেসিডেন্টের রাজকীয় সরকারি বাসভবন এখনো বিক্ষোভকারীদের দখলে। শুধু তাই নয় প্রাসাদের রান্নাঘর থেকে শুরু করে শোবার ঘর সবখানেই তারা আছেন।প্রাসাদের এ কোণ থেকে ও কোণ পর্যন্ত ঘুরে বেড়াচ্ছেন। এমনটি করতে গিয়ে তারা প্রেসিডেন্টের বাসভবনের ভেতরে উচ্চ নিরাপত্তা ব্যবস্থাসহ একটি গোপন সুড়ঙ্গের খোঁজ পেয়েছেন।বাঙ্কারটি একটি আলমারির পেছনে লুকানো ছিলো। আলমারি খুলতেই হতবাক বিক্ষোভকারীরা। দেয়ালের পরিবর্তে রয়েছে একটি সিঁড়ি ঘর। সিঁড়িটি সরাসরি মাটির নিচে চলে গেছে। সুড়ঙ্গের সঙ্গে একটি লিফট আছে, যার মাধ্যমে নিচে যাওয়া যায়। আর সিঁড়ি ধরে নামলেও থেমে যেতে হবে এক লোহার দরজার সামনে।সম্ভবত ওই দরজার ওপারে রয়েছে সুড়ঙ্গ। সেই সুড়ঙ্গ দিয়েই কি তবে পালিয়ে গেছেন প্রেসিডেন্ট গোতাবায়া রাজাপাকসে। তবে সেই ভারি দরজা এখনো খোলা যায়নি।সরকারি বাসভবন তল্লাশির সময়ই বিক্ষোভকারীরা খুলে ফেলেন নকল ওই আলমারির দরজা। তার পরেই তাদের চোখে পড়ে সেই সিঁড়ি।শনিবার দুপুরে প্রেসিডেন্টের বাড়িতে বিক্ষোভকারীদের জোর করে ঢুকে পড়ার কিছুক্ষণ আগেই সেখান থেকে পালিয়ে যান গোতাবায়া।মনে করা হচ্ছে, ওই সুড়ঙ্গ দিয়েই পালিয়ে গিয়েছেন তিনি। দেশটির স্থাপত্যবিদরা বলছেন, প্রেসিডেন্ট প্রাসাদের নিচে এ ধরনের সুরঙ্গ পথ নতুন কিছু নয়। বহু দেশেই আছে।বিদেশি ঋণের ভার ও অর্থনৈতিক সংকটে জর্জরিত শ্রীলঙ্কা সরকার আগেই নিজেদের দেউলিয়া ঘোষণা করে। গত কয়েকদিন ধরে দেশটিতে নতুন করে বিক্ষোভের আগুন জ্বলে উঠেছে।আরও পড়ুন: লঙ্কাতেই আছেন গোতাবায়ে, সই করেছেন পদত্যাগপত্রেরাজাপাকসে গত শনিবার তার সরকারি বাসভবন থেকে অজ্ঞাত স্থানে সরে যান। এর কিছুক্ষণ পরই বিক্ষুব্ধ বিক্ষোভকারীরা তার বাসভবন ও অফিস দখল করে নেন।হাজার হাজার বিক্ষোভকারী ভেতরে প্রবেশ করে। এ সময় কিছু বিক্ষোভকারী প্রেসিডেন্টের পুলে সাঁতার কাটতে দেখা গেছে। তার বাসভবনের বিভিন্ন কক্ষে ছবি তুলতে দেখা গেছে তাদের।একাত্তর/আরএ
tags:শ্রীলঙ্কা, প্রেসিডেন্ট, রাজকীয় সরকারি বাসভবন


25581
দীঘিনালায় ইউপিডিএফ কর্মীকে গুলি করে হত্যার অভিযোগ
দেশযোগ
2022-07-12T17:49:01+06:00
খাগড়াছড়ির দীঘিনালায় জীবন ত্রিপুরা (২৬) নামে এক ইউপিডিএফ (প্রসিত খীসা গ্রুপ) কর্মীকে হাত পা বেঁধে গুলি করে হত্যা করা হয়েছে বলে অভিযোগ পাওয়া গেছে। মঙ্গলবার (১২ জুলাই) সকাল সাড়ে ১০ টার দিকে দীঘিনালার বাবুছড়া ইউনিয়নের পাকজ্জাছড়ি নামক গ্রামে এই ঘটনা ঘটে। নিহত জীবন ত্রিপুরা রাঙ্গামাটির রাজস্থলী এলাকার বাসিন্দা বলে জানা গেছে।ইউপিডিএফ’র খাগড়াছড়ি জেলা সংগঠক অংগ্য মারমা অভিযোগ করেন, সকালে একদল সন্ত্রাসী জীবন ত্রিপুরাকে ধরে তার হাত-পা বেঁধে গুলি করে হত্যা করে। এই ঘটনার জন্য সন্তু লারমার নেতৃত্বাধীন জনসংহতি সমিতিকে (জেএসএস) দায়ী করেছেন তিনি। অবশ্য এ বিষয়ে জনসংহতি সমিতির বক্তব্য পাওয়া যায়নি।অন্যদিকে ইউপিডিএফ তাদের কর্মীকে হত্যার অভিযোগ করলেও পুলিশ এ ব্যাপারে কিছুই জানে না। দীঘিনালা থানার ভারপ্রাপ্ত কর্মকর্তা (ওসি) পেয়ার আহম্মদ জানান, ঘটনা সম্পর্কে তিনি অবগত নন।একাত্তর/জো
tags:খাগড়াছড়ি, দীঘিনালা, ইউপিডিএফ কর্মী হত্যা, বাবুছড়া ইউনিয়ন, পাকজ্জাছড়ি


25582
শঙ্কা নিয়ে ট্যানারি মালিকদের অপেক্ষায় পোস্তার ব্যবসায়ীরা
অন্যান্য
2022-07-12T17:51:48+06:00
কোরবানি ঈদের তিন দিন চামড়া সংগ্রহ শেষে রাজধানীর পোস্তার ব্যবসায়ীদের এখন অপেক্ষা ট্যানারি মালিকদের জন্য। লবণ দেয়া চামড়া দ্রুতই বিক্রি করতে চান তারা। তবে, এবার লবণ ও শ্রমিক খরচ বেশি হওয়ায় ট্যানারদের কাছ থেকে উপযুক্ত দাম পাওয়া নিয়ে শঙ্কিত আছেন আড়তের ব্যবসায়ীরা। তারপরও আশায় আছের তারা। এবার চামড়া নষ্ট হবার পরিমাণ কম থাকায় আর রপ্তানি বাজার চাঙ্গা থাকায় লোকসান কাটানোর আশা করছেন ব্যবসায়ীরা। সরকারের বেঁধে দেয়া দাম, মন্ত্রণালয়ের বাজার নজরদারি আর চামড়া সংরক্ষণে সতর্কতা, সব কিছু মিলে কিছুটা হলেও ঘুরে দাঁড়িয়েছে চামড়ার বাজার। ঈদের তৃতীয় দিন, মঙ্গলবারও পোস্তার বাজারে চামড়ার দর নিয়ে খুশি ছিলেন চামড়ার মৌসুমী ব্যবসায়ীরা। আড়ৎদাররা বলছেন, চামড়া নষ্টের হার এবার অনেক কম। মানও বেশ ভাল। মৌসুমী ব্যবসায়ীদের কাছ থেকে কাঁচা চামড়া কেনার পর পোস্তার ব্যবসায়ীদের এখন অপেক্ষা ট্যানারদের জন্য। তবে চামড়ার যথাযথ দাম পাবেন কি না তা নিয়ে শঙ্কা কাটছে না।একদিকে লবণ ও শ্রমিকের খরচ বেশি থাকা আর বড় বড় অনেক ট্যানারি বন্ধ থাকায় এই শঙ্কা। তার মধ্যে দীর্ঘদিনের বকেয়া শোধ না করা আর ছড়িয়ে ছিটিয়ে আড়তগুলোও বড় হুমকি। আবার, কোরবানির পশুর চামড়া মৌসুমি ব্যবসায়ী বা মসজিদ-মাদ্রাসা কর্তৃপক্ষের কাছ থেকে পাইকারি বাজার পোস্তায় না গিয়ে এবার সরাসরি যাচ্ছে সাভার ট্যানারিতে।এছাড়া, ট্যানারি মালিকরা নিজেদের ব্যবস্থাপনায় চামড়া কিনে কারখানায় সংরক্ষণ করছেন। এসব কারণেই পোস্তার ব্যবসায়ীরা বেশ শঙ্কার মধ্যে আছেন। চামড়া ব্যবসায়ী সমিতির পক্ষ থেকে এরই মধ্যে ট্যানারদের সাথে যোগাযোগ করা হচ্ছে। বলা হয়েছে ট্যানারি মালিকরাও প্রস্তুতি নিয়েই পোস্তায় যাবেন শিগগিরই।আড়তের ব্যবসায়ীরা বলছেন, ঈদ মৌসুমের মতো সরকার বছরব্যাপী চামড়া খাতে দৃষ্টি দিলে এই খাত ঘুরে দাঁড়ানোর সম্ভাবনা আছে। দেশ-বিদেশে এসব চামড়ার কদর আছে। এবার পোস্তায় ঢাকা ও আশপাশের এলাকা থেকে এক লাখ পশুর চামড়া সংগ্রহ হয়েছে। সপ্তাহ খানেকের মধ্যে ঢাকার বাইরের চামড়া আসতে শুরু করবে বলেও জানিয়েছেন ব্যবসায়ীরা।আরও পড়ুন: যশোরে প্রকাশ্যে যুবদল নেতাকে কুপিয়ে হত্যাপোস্তায় প্রকারভেদে ৭০০ থেকে ৯০০ টাকা পর্যন্ত চামড়া কেনা হয়েছে। এক বস্তা লবণ দিয়ে সাত থেকে আটটি চামড়া সংগ্রহ করা যায়। শ্রমিকের মজুরিসহ আরও খরচ ৩০০ টাকা।তাই, আড়তদারদের দাবি, ট্যানারি মালিকরা যদি অন্তত এক হাজার ২০০ টাকা করে চামড়া কেনে, তবে এবার তারা লাভের মুখ দেখতে পাবেন।একাত্তর/এসি
tags:প্রধান সংবাদ, রাজধানী, চামড়া, কোরবানি


25583
করোনায় দেশে আরো ৯ জনের মৃত্যু
অন্যান্য
2022-07-12T18:11:47+06:00
করোনার সংক্রমণ ও মৃতের সংখ্যা বাড়ছেই। সর্বশেষ গত ২৪ ঘণ্টায় করোনায় আক্রান্ত হয়ে আরো ৯ জনের মৃত্যু হয়েছে। একই সময় শনাক্তের হার প্রায় ১৪ ছুঁই ছুঁই।গত ২৪ ঘণ্টায় করোনাভাইরাসে আক্রান্তের হার ১৩ দশমিক ৭৮ শতাংশ। গতদিন এ সংখ্যাটি ছিলো ১৭ দশমিক ৭৮।গতকাল করোনায় আক্রান্ত হয়েছিলেন ৫২১ জন। আজ আক্রান্ত হয়েছেন ৬৫৬ জন।মঙ্গলবার (১২ জুলাই) বিকেলে স্বাস্থ্য অধিদপ্তরের সংবাদ বিজ্ঞপ্তিতে বলা হয়েছে, ২৪ ঘণ্টায় দেশে মোট ৪ হাজার ৭৬১ জনের নমুনা পরীক্ষা করা হয়েছে।দেশে এখন পর্যন্ত সরকারি হিসাবে মোট শনাক্তের সংখ্যা ১৯ লাখ ৯১ হাজার ৩১ জন। মোট শনাক্তের হার ১৩ দশমিক ৭৮ শতাংশ।সরকারি হিসাবে করোনার সংক্রমণে মোট ২৯ হাজার ২১২ জনের মৃত্যু হয়েছে। শনাক্ত বিবেচনায় মোট মৃত্যুর হার ১ দশমিক ৪৭ শতাংশ।অন্যদিকে, করোনা আক্রান্তদের মধ্যে ১ হাজার ৫৪২ জন গত ২৪ ঘণ্টায় সুস্থ হয়ে উঠেছেন। তাদের নিয়ে দেশে মোট সেরে উঠলেন ১৯ লাখ ১৫ হাজার ৮৬০ জন।আরও পড়ুন: শঙ্কা নিয়ে ট্যানারি মালিকদের অপেক্ষায় পোস্তার ব্যবসায়ীরাউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের আজ বিকেলের তথ্য অনুযায়ী বিশ্বে করোনায় এখনও পর্যন্ত মৃত্যু হয়েছে ৬৩ লাখ ৭৫ হাজার জনের। সুস্থ হয়েছেন ৫৩ কোটি ৪৮ লাখ ৯৯৯ জন। ভাইরাসে মোট সংক্রমিত হয়েছেন ৫৬ কোটি ১৮ লাখ ৯৮ হাজার ৫৭৫ জন।একাত্তর/আরএ
tags:করোনাভাইরাস, মহামারি, বাংলাদেশ


25584
সড়ক নয়, কিছু দুর্ভোগের কারণ ব্যবস্থাপনায় ত্রুটি: কাদের
জাতীয়
2022-07-12T18:33:50+06:00
সড়কের কারণে নয়, বরং সমন্বয়হীনতা আর ব্যবস্থাপনায় ত্রুটির কারণেই এবার ঈদযাত্রায় মানুষের ভোগান্তি হয়েছে বলে জানিয়েছেন সড়ক পরিবহন ও সেতুমন্ত্রী ওবায়দুল কাদের। তবে পদ্মাসেতু দিয়েই স্বস্তিতেই বাড়ি ফিরেছেন দক্ষিণাঞ্চলের মানুষ। ঈদের ছুটি শেষে সচিবালয়ে প্রথম কর্মদিবসে সাংবাদিকদের এসব কথা জানান ওবায়দুল কাদের। তিন দিনের ঈদের ছুটি শেষে, মঙ্গলবার ছিলো প্রথম কর্মদিবস। সচিবালয়ে উপস্থিতি ছিলো কম।  ছুটি শেষে ঈদের শুভেচ্ছা বিনিময় করেই সময় কাটিয়েছেন কর্মকর্তারা। সেতু মন্ত্রণালয়ে সাংবাদিকদের সাথে শুভেচ্ছা বিনিময় করেন সড়ক পরিবহন ও সেতুমন্ত্রী। প্রশ্ন ওঠে এবার ঈদযাত্রায় রেল আর সড়ক পথের ভোগান্তি নিয়ে।  সবচেয়ে বেশি ভোগান্তিতে পড়তে হয় উত্তরাঞ্চলের মানুষকে। মন্ত্রী দাবি করেন, সড়কের সমস্যা এবার তেমন ছিলো না। ছিলো ব্যবস্থাপনা আর সমন্বয়ের সঙ্কট। কাদের বলেন, ঈদে মানুষ ভালোভাবে গ্রামে গিয়ে করেছেন। পদ্মা সেতুর কারণে এই যাতায়াত আরো সুন্দর হয়েছে। যতটুকু যানজট হয়েছে সড়কের জন্য নয়, ব্যবস্থাপনা ত্রুটির কারণে।  তিনি আরও বলেন, এবার ঈদের সময় সড়কের অবস্থা সব জায়গায় ভালো ছিল। একটা রুটে সমস্যা হয়েছে, সেটি হলো উত্তরাঞ্চল। কিন্তু সেটি হওয়ার কথা ছিল না। যেটা হয়েছে সেটা কিছু ব্যবস্থাপনার ত্রুটি বা সমন্বয়ের অভাবে হয়েছে। তবে পদ্মা সেতুর ফলে দক্ষিণ পশ্চিমাঞ্চলের মানুষ নির্বিঘ্নে বাড়ি যেতে পেরেছেন।সড়ক পরিবহনমন্ত্রী বলেন, বঙ্গবন্ধু সেতুর ওপর একদিনে ৪৩টি দুর্ঘটনা ঘটেছে। পদ্মা সেতুতে কোনো গাড়ি যদি দুর্ঘটনায় পড়ে, সেই গাড়িটি সরানোর জায়গা আছে। তাই জট হয়নি। ব্যবস্থাপনার জন্য এবং সমন্বয়ের ত্রুটির জন্য ভবিষ্যতে যাতে দুর্ভোগ না হয় সেদিকে কঠোর নজর দিতে হবে বলেও জানান, সড়কমন্ত্রী। তিনি জানান, সেপ্টেম্বর মাসেই বহুল প্রতীক্ষিত কালনা সেতু ও বেকুটিয়ায় অষ্টম চীন-বাংলা মৈত্রী সেতুর উদ্বোধন করা হবে। প্রধানমন্ত্রী শেখ হাসিনা প্রকল্প দু'টি উদ্বোধন করবেন।মন্ত্রী বলেন, ঢাকা-চট্টগ্রাম মহাসড়কে যানজট এড়াতে ৪ লেনকে ৬ লেনে উন্নীতকরণের উদ্যোগ নেওয়া হয়েছে। বন্যার কারণে যেসব রাস্তার ক্ষতি হয়েছে সেগুলো দ্রুত মেরামত করা হবে। কথা বলেন মেট্রোরেলসহ চলমান বিভিন্ন প্রকল্পের অগ্রগতি নিয়েও। মন্ত্রী জানান ডিসেম্বরের মধ্যেই আগারগাঁও পর্যন্ত মেট্রোরেল চলাচলের জন্য খুলে দেয়া হবে। এছাড়া আগামী বছরের শেষের দিকে ঢাকা এলিভেটেড এক্সপ্রেসওয়ের উদ্বোধন করা সম্ভব হবে এমন আশা জানিয়ে সেতুমন্ত্রী বলেন, এই প্রকল্পে গতি এসেছে। অর্থায়নের সমস্যা কেটে গেছে।আরও পড়ুন: শঙ্কা নিয়ে ট্যানারি মালিকদের অপেক্ষায় পোস্তার ব্যবসায়ীরামোটর সাইকেলের কারণে দুর্ঘটনা বেশি হয় জানিয়ে মন্ত্রী বলেন, সরকারের পক্ষ থেকে আরও মোটরসাইকেল নিয়ন্ত্রণ করা প্রয়োজন ছিলো। কিছু কিছু চলতে দেয়া হয়েছিলো। আবার কিছু কিছু আদেশ লঙ্ঘন করেও মহাসড়কে এসেছে। মোটর সাইকেলের কারণেই দুর্ঘটনা বেশি হয়। ছোট ছোট যে যানগুলো তিন চাকার ইজি বাইক এগুলো নিয়ন্ত্রণ করা না হলে সমস্যার সৃষ্টি হয়। তবে মোটর সাইকেল নিয়ন্ত্রণের কারণেই দুর্ঘটনা কমেছে বলে মনে করে ওবায়দুল কাদের। একাত্তর/এসি
tags:প্রধান সংবাদ, ওবায়দুল কাদের, সড়ক, ঈদযাত্রা, ভোগান্তি


25585
সাত ঘণ্টা পর সিলেট রুটে ট্রেন চলাচল শুরু
দেশযোগ
2022-07-12T18:35:35+06:00
ব্রাহ্মণবাড়িয়ার বিজয়নগরে ট্রেন দুর্ঘটনার পর প্রায় ৭ ঘণ্টা বন্ধ থাকার পর সিলেটের সাথে সারা দেশের ট্রেন চলাচল শুরু হয়েছে।মঙ্গলবার (১২ জুলাই) সকাল ১১ টার দিকে জেলার বিজয়নগর উপজেলার হরষপুর ও মুকন্দপুরের মাঝামাঝি স্থানে সিলেটগামী একটি মালবাহী ট্রেনের চারটি চাকা লাইনচ্যুত হয়। এতে সিলেটের সাথে সারা দেশের ট্রেন চলাচল বন্ধ হয়ে যায়। আখাউড়া রেলস্টেশনের লোকোশেড ইনচার্জ মো. মনির উদ্দিন জানান, দুর্ঘটনার খবর পেয়ে বগিটি উদ্ধারে আখাউড়া জংশন থেকে উদ্ধারকারী ট্রেন ঘটনাস্থলে পৌঁছে।  মুকন্দপর রেলস্টেশনের ষ্টেশন মাষ্টার সাইফুল ইসলাম জানান, ক্ষতিগ্রস্ত রেললাইন মেরামত ও লাইনচ্যুত বগিটি সরিয়ে নেয়ার পর বিকাল ছয়টায় পুনরায় এ রেলপথে ট্রেন চলাচল শুরু হয়। একাত্তর/জো
tags:ব্রাহ্মণবাড়িয়া, ট্রেন দুর্ঘটনা, বিজয়নগর, ট্রেন চলাচল শুরু, হরষপুর, মুকন্দপুর, চাকা লাইনচ্যুত


25586
জাতিসংঘের আবাসিক সমন্বয়কের সঙ্গে বিএনপির বৈঠক
রাজনীতি
2022-07-12T18:44:48+06:00
ঢাকায় নিযুক্ত জাতিসংঘের আবাসিক সমন্বয়ক জিন লুইসের সঙ্গে বৈঠক করেছেন বিএনপি নেতারা।মঙ্গলবার (১২ জুলাই) দুপুরে গুলশানে বিএনপি চেয়ারপারসনের রাজনৈতিক কার্যালয়ে ঘণ্টাব্যাপী এ বৈঠক অনুষ্ঠিত হয়।বিএনপির মিডিয়া সেলের সদস্য শায়রুল কবির খান জাগো নিউজকে এ তথ্য জানিয়েছেন।বিএনপির মিডিয়া সেলের সদস্য শায়রুল কবির জানান, জিন লুইসের সঙ্গে বৈঠকে বিএনপি মহাসচিব মির্জা ফখরুল ইসলাম আলমগীর, স্থায়ী কমিটির সদস্য আমীর খসরু মাহমুদ চৌধুরী, সাংগঠনিক সম্পাদক শামা ওবায়েদ অংশ নেন।আরও পড়ুন: সড়ক নয়, কিছু দুর্ভোগের কারণ ব্যবস্থাপনায় ত্রুটি: কাদেরএদিকে বৈঠক শেষে গণমাধ্যমে কোনো পক্ষই কথা বলেননি। একাত্তর/এসি
tags:বিএনপি, জাতিসংঘ


25587
অপহরণ মামলায় দুই পুত্রসহ ইউপি সদস্য কারাগারে
দেশযোগ
2022-07-12T19:04:19+06:00
নেত্রকোণার কলমাকান্দায় দুই ব্যবসায়ীকে অপহরণ মামলায় ইউপি সদস্যসহ তার দুই পুত্রের জামিন নামঞ্জুর করে জেলা কারাগারে পাঠানো নির্দেশ দিয়েছেন আদালত।মঙ্গলবার (১২ জুলাই) দুপুরে নেত্রকোণা জেলা বিজ্ঞ সিনিয়র জুডিশিয়াল ম্যাজিস্ট্রেট আদালত-৩ এর বিচারক মো. কামাল হোসেনের আদালতে ওই মামলার এজাহারভুক্ত ১০ জন বিবাদী আত্মসমর্পণ করে জামিন প্রার্থনার পর আদালতে শুনানি শেষে সাতজন বিবাদীর জামিন মঞ্জুর ও ইউপি সদস্যসহ তিনজনের জামিন নামঞ্জুর করে জেলা কারাগারে পাঠানোর নির্দেশ দেন।জানা গেছে, ব্যবসায়ী ও সাবেক ইউপি সদস্য দীবাকর তালুকদার এবং ঔষধ ব্যবসায়ী ও পল্লী চিকিৎসক রিপন তালুকদার এর দায়ের করা ওই মামলায় জামিন নামঞ্জুর করা বিবাদীরা হচ্ছেন, বর্তমান বড়খাপন ইউনিয়নের ৪ নং ওয়ার্ড সদস্য মো. মাইনউদ্দিন বিশ্বাস ও তার পুত্র মো. মিলন বিশ্বাস এবং সঞ্জিত দাস।এ বিষয়ে মামলার তদন্তকারী কর্মকর্তা কলমাকান্দা থানার উপ-পরিদর্শক মো. শহীদুল ইসলাম সত্যতা নিশ্চিত করে একাত্তরকে জানান, মামলার এজাহারভুক্ত ১০ জন বিবাদীর মধ্যে ইউপি সদস্যসহ বিবাদী তিনজনের জামিন নামঞ্জুর করে জেলা কারাগারে প্রেরণ করেছেন আদালত। এ নিয়ে এ মামলায় ১১ জনের মধ্যে ৪ জন জেলা কারাগারে রয়েছেন।তিনি আরও জানান, ৯৯৯ কল থেকে পেয়ে অপহৃত ব্যবসায়ীদের উদ্ধার করা হয়। এসময় ওই ঘটনায় জড়িত থাকার অভিযোগে অপহরণকারীদের প্রধান মো. শফিকুল ইসলাম বিশ্বাসকে আটক করে জেলা আদালতে প্রেরণ করা হয়। বুধবার (১৩ জুলাই) আদালতে প্রধান বিবাদী শফিকুলের পাঁচ দিনের রিমান্ডের শুনানি হবে বলেও জানান তিনি। একাত্তর/জো 
tags:কলমাকান্দা, নেত্রকোণা, ইউপি সদস্য, দুই ব্যবসায়ী অপহরণ, জামিন নামঞ্জুর


25588
রাতে মাঠে নামছে ব্রাজিল, ভোরে আর্জেন্টিনা
খেলা
2022-07-12T19:04:49+06:00
﻿মেয়েদের কোপা আমেরিকায় রাতে উরুগুয়ের বিপক্ষে মাঠে নামছে ব্রাজিল। একই প্রতিযোগিতায় ভোরে পেরুর মুখোমুখি হবে আর্জেন্টিনা। মঙ্গলবার দিবাগত রাত তিনটায় কলম্বিয়ার এস্তাদিও সেন্তেনারিওতে স্টেডিয়ামে মাঠে নামবে ব্রাজিলের মেয়েরা।একই স্টেডিয়ামে ভোর ছয়টায় পেরুর মোকাবেলায় মাঠে নামবে প্রথম ম্যাচে ব্রাজিলের কাছে হেরে যাওয়া আর্জেন্টিনা। কনমেবল অঞ্চলের ১০ দেশ দুটি গ্রুপে সমান ভাগে বিভক্ত হয়ে প্রতিযোগিতায় নেমেছে। ‘বি’ গ্রুপে এক ম্যাচে তিন পয়েন্ট নিয়ে শীর্ষেই আছে ব্রাজিল। প্রথম ম্যাচে উরুগুয়েকে হারিয়ে টেবিলের দ্বিতীয় স্থান দখলে নিয়েছে ভেনেজুয়েলা।মেয়েদের কোপায় আট আসরের মধ্যে সাতটি শিরোপাই দখলে নিয়েছে ব্রাজিল। বাকি শিরোপাটি ২০০৬ সালে নিজেদের করে নেয় আর্জেন্টিনা।এদিকে নিজেদের প্রথম ম্যাচে হেরে টেবিলের তলানিতে আর্জেন্টিনা। লড়াইয়ে ফিরতে তাই পেরুর বিপক্ষে জয়ের বিকল্প নেই। ব়্যাঙ্কিং ব্যবধানে রোমিনা নুনেজরা ব্রাজিলের চেয়ে পিছিয়ে থাকলেও পেরুর থেকে এগিয়ে আছে ৩১ ধাপ। আরও পড়ুন: তিন কোটি টাকা বৃত্তি পেলো এক দিনমজুরের ছেলেমেয়েদের কোপায় আট আসরের মধ্যে সাতটি শিরোপাই দখলে নিয়েছে ব্রাজিল। বাকি শিরোপাটি ২০০৬ সালে নিজেদের করে নেয় আর্জেন্টিনা। একাত্তর/এসি
tags:আর্জেন্টিনা, ফুটবল, ব্রাজিল, কোপা আমেরিকা


25589
মুরগির খামারে দিন বদলেছেন কুড়িগ্রামের নুরুন্নবী
দেশযোগ
2022-07-12T19:57:27+06:00
‘কষ্ট করলে কেষ্ট মেলে’ জীবনে প্রবাদটির বাস্তব প্রতিফলন ঘটিয়েছেন
কুড়িগ্রামের মুরগির খামারি নুরুন্নবী। জেলার রাজিবপুর উপজেলার মহনগঞ্জ ইউনিয়নের স্যালুট
পাড়া গ্রামের এই ব্যক্তি এখন পথ দেখাচ্ছেন অন্যদেরও।নুরুন্নবী জানান,
আগে শুধু কৃষির ওপর নির্ভরশীল ছিলাম। অল্প কিছু জমিতে চাষ করে সংসার চালাতে হিমশিম খাচ্ছিলাম।
পরে ঝুঁকি নিয়ে আট লাখ টাকা ঋণ করে দুই হাজার ৮০০ মুরগি দিয়ে খামার শুরু করি। এর পর
থেকে স্বামী-স্ত্রী মিলে খামারে শ্রম দেই।তিনি জানান,
খামার শুরুর ছয়মাস পর থেকে প্রতিদিন দুই হাজার ৭০০ মুরগি ডিম দিতে থাকে। প্রতিদিন এই
ডিম বিক্রি করে ১০ হাজার টাকার মতো লাভ থাকে। এই খামার করে আমি এখন স্বাবলম্বী। প্রতিদিন
অনেক মানুষ আমার এই খামার দেখতে আসেন এবং বিভিন্ন বিষয়ে পরামর্শ নেন।নুরুন্নবী বলেন,
খামারের রোগবালাইসহ নানা সমস্যায় উপজেলা প্রাণিসম্পদ অফিসের সহায়তা নিয়ে আসছি। সরকারিভাবে
সহযোগিতা করা হলো ব্যবসার প্রসার আরও বাড়াতে পারবো।রাজিবপুর উপজেলা
প্রাণিসম্পদ কর্মকর্তা ডা. মহাম্মাদ আবুল বাশার বলেন, মুরগির খামার করে নুরুন্নবী এখন
স্বাবলম্বী। তিনি যোগাযোগ করলে অবশ্যই সব ধরনের সহযোগিতা করার চেষ্টা করবো। একাত্তর/এনএ/এসি
tags:কুড়িগ্রাম, রাজিবপুর, উদ্যোক্তা


25590
কোরবানির জন্য খোলা পানির ট্যাংকিতে পড়ে শিশুর মৃত্যু
অন্যান্য
2022-07-12T19:24:27+06:00
রাজধানীর পল্লবীতে পানির ট্যাংকিতে পড়ে আফিয়া নামের দেড় বছরের শিশুর মৃত্যু হয়েছে।মঙ্গলবার (১২ জুলাই) সকালে এ ঘটনা ঘটে।নিহত শিশুর চাচা গুড্ডু জানান, পল্লবীর ১১ নম্বর সেকশনের ২০ নম্বর লাইনে ওয়াবদা ৩নং ভবনের বিহারী পল্লিতে পরিবারের সাথে থাকতো শিশু আফিয়া।সকালে গরু কোরবানির সময় রক্ত ধোয়ার জন্য ট্যাংকটি খোলা রাখা হয়। হামাগুড়ি দিয়ে সবার চোখের আড়ালে পানিতে পড়ে যায় সে। খোঁজাখুঁজির এক পর্যায়ে ট্যাংকির পানিতে তার মরদেহ ভাসতে দেখা যায়।দুই বোন এক ভাইয়ের মধ্যে আফিয়া ছিলো ছোট। তার বাবা মো. সালাম, মা সিমা।আরও পড়ুন: অপহরণ মামলায় দুই পুত্রসহ ইউপি সদস্য কারাগারেঢামেক হাসপাতাল পুলিশ ফাঁড়ির ইনচার্জ মো. বাচ্চু মিয়া বলেন, মরদেহ হাসপাতালের মর্গে রাখা হয়েছে। সংশ্লিষ্ট থানাকে বিষয়টি জানানো হয়েছে।একাত্তর/আরএ
tags:রাজধানী, পল্লবী, পানির ট্যাংকি


25591
রূপগঞ্জে ব্যতিক্রম পাতিল বাইচ খেলা
দেশযোগ
2022-07-12T20:27:25+06:00
ঈদুল আযহা উপলক্ষে নারায়ণগঞ্জের রূপগঞ্জে অনুষ্ঠিত হলো ঐতিহ্যবাহী পাতিল বাইচ খেলা। ঈদের তৃতীয় দিন মঙ্গলবার বিকেলে উপজেলার সদর ইউনিয়নের পিতলগঞ্জ এলাকায় স্থানীয় যুবকরা এই খেলার আয়োজন করেন। এতে অংশ নেয় ২৪ জন। এদিকে এই পাতিল বাইচ খেলাকে কেন্দ্র করে এলাকায় রীতিমতো হৈচৈ পড়ে গেছে। ইতিমধ্যে মেলায় সমাগম ঘটেছে এলাকার কয়েক হাজার লোকের।খেলার আয়োজকরা বলেন, কালের বিবর্তনে বর্তমান প্রজন্ম গ্রামীণ ঐতিহ্য ভুলে মোবাইল গেমসে আসক্ত হয়ে পড়ছে। অন্যদিকে, আশি নব্বইয়ের দশকের খেলাগুলো বাঙালিল মূল সংস্কৃতির সাথে সম্পৃক্ত। সেই ঐতিহ্যকে ধরে রাখতেই এই আয়োজন।পাতিল বাইচ খেলায় উপস্থিত ছিলেন, স্থানীয় আওয়ামী লীগ নেতা মোখলেছুর রহমান ভূইয়া, নারায়ণগঞ্জ জেলা ছাত্রলীগের সাবেক সহ সভাপতি মনিরুজ্জামান ভূইয়া। উপস্থিত ছিলেন, ব্যবসায়ী শামীম ভূঁইয়া, সদর ইউনিয়ন ছাত্রলীগের সাধারণ সম্পাদক আরিফ খান জয়, জেলা ছাত্রলীগ নেতা সাইফ খান সজিব, পারভেজ হোসেন,  রাব্বি হাসান রাসেল, খোকন, আরিফ ভুইয়া, ইমরানসহ আরও অনেকে। খেলা শেষে বিজয়ীদের পুরস্কার দেয়া হয়। একাত্তর/এনএ/এসি
tags:পাতিল বাইচ খেলা


25592
কর্মস্থলে ফিরছে মানুষ, চাপ নেই বাস-ট্রেন ও লঞ্চে
অন্যান্য
2022-07-12T19:57:25+06:00
ঈদ শেষে কোনো ভোগান্তি ছাড়াই রেল ও সড়কপথে রাজধানীতে ফিরতে শুরু করেছে কর্মজীবী মানুষ। ছুটি শেষে মঙ্গলবার প্রথম কর্মদিবস হলেও খুব কম মানুষই এদিন ঢাকা ফিরেছেন। তবে, ঈদের সময়ের ঝক্কি এড়িয়ে বিপুল সংখ্যক মানুষ এখনো রাজধানী ছাড়ছেন। ফলে বাস থেকে শুরু করে ট্রেন ও লঞ্চ টার্মিনালে এখন দ্বিমুখী মানুষের ভিড়। ঈদের ছুটি শেষ। এবার কর্মস্থলে ফেরার পালা। ঈদ শেষে প্রথম কর্মদিবস ছিলো মঙ্গলবার। সেটি মাথায় রেখে ফিরতে শুরু করেছেন কর্মজীবী মানুষ। সঙ্গে নিয়ে ফিরছেন প্রিয়জনের সাথে কাটানো ঈদ আনন্দের অসাধারণ সব মুহূর্ত। তবে ফেরার পথে তেমন কোন ভোগান্তি পোহাতে হচ্ছে না সড়ক-ট্রেন ও নৌপথে। সকাল থেকে সবগুলো ট্রেনই নির্ধারিত সময়েই রাজধানীতে ফিরেছে। তবে, কমলাপুর রেল স্টেশনে আসা কোন ট্রেনেই ছিলো না যাত্রীর চাপ। যাওয়ার সময় যে প্রচণ্ড ভিড় আর ট্রেনের শিডিউল বিপর্যয়ে নাস্তানাবুদ হতে হয়েছিলো ঘরমুখো মানুষকে, তারাই মঙ্গলবার ঢাকায় ফেরেন কোন ভোগান্তি ছাড়াই। তবে যত মানুষ রাজধানীতে ফিরেছেন। তার দ্বিগুণ মানুষ এখন ট্রেনে রাজধানী ছাড়ছেন। মূলত ঈদের সময় ভোগান্তির কথা ভেবে যারা ছুটি নেননি, তারাই এখন বাড়ি যাচ্ছেন।মঙ্গলবার কমলাপুর রেলস্টেশনে গিয়ে দেখা গেলো সকালের দিকে যাত্রীদের কিছু চাপ থাকলেও এগারোটার পরে আসা ট্রেনগুলোতে একেবারেই চাপ ছিলো না।পাবনার ঈশ্বরদী থেকে আসা এক যাত্রী জানান, কাজে যোগ দিতে চলে এসেছেন। তবে পরিবার রেখে এসেছেন বাড়িতে। এমন অনেকেই একা ফিরেছেন পরিবার বাড়িতে রেখে এসেছেন। তবে এদিনও ঘরমুখো মানুষের চাপ দেখা গেলো কমলাপুর রেলওয়ে স্টেশনে। যারা ইদের সময় বাড়ি যেতে পারেননি তারা এবার ছুটছেন। ঈদের সময় ভিড় এড়াতেই এই যাত্রা। রেলের মতো সড়কপথেও ছিলো প্রায় একই রকমের চিত্র। সড়কে যানজটের কারণে ভোগান্তিতে পড়া মানুষ পথে কোন ভোগান্তি ছাড়াই রাজধানীতে ফিরেছেন।দেশের বিভিন্ন রুটে চলাচল করা দূরপাল্লার গণপরিবহনে সোমবার রাত থেকে মঙ্গলবার সকালের দিকে ঢাকায় ফেরা যাত্রীদের চাপ লক্ষ করা গেছে।গাবতলী, সায়েদাবাদ, মহাখালী ও গুলিস্তানের বাস টার্মিনাল ঘুরে দেখা যায়, দেশের বিভিন্ন প্রান্ত থেকে কর্মজীবীরা পরিবার-পরিজন নিয়ে ঢাকায় আসছেন। বিশেষ করে যাদের ছুটি হয়েছে, তারা কর্মক্ষেত্রে যোগ দিতে ঢাকায় ফিরছেন। এ নিয়ে কেউ কেউ আক্ষেপ করে বলেন, এভাবে তিন দিনের জন্য বাড়িতে গিয়ে কষ্ট আরও বাড়ে।আরও পড়ুন: সাত ঘণ্টা পর সিলেট রুটে ট্রেন চলাচল শুরুমঙ্গলবার বিকালে সদরঘাট লঞ্চ টার্মিনালে গিয়েও দেখা গেলো কর্মস্থলে ফেরার মিছিল। তবে তেমন চাপ নেই। যাদের কাজে যোগ দিতেই হবে, কেবল তারাই ফিরছেন। বেশির ভাগ লঞ্চ ধারণক্ষমতার অর্ধেক যাত্রী নিয়ে ঢাকায় পৌঁছেছে। ভোর থেকে সদরঘাটে ফেরা লঞ্চগুলোতেও যাত্রী চাপ কম ছিলো। অনেকে টার্মিনাল থেকে অফিসে চলে গেছেন। আগামী দুই দিনও অনেকটা ঢিলেঢালা থাকবে রাজধানীমুখী মানুষের চাপ। তবে শুক্র ও শনিবার সব পথেই রাজধানীতে ফেরা মানুষর চাপ বাড়বে বলে মনে করছেন সংশ্লিষ্টরা। একাত্তর/এসি
tags:প্রধান সংবাদ, রাজধানী, ঈদযাত্রা, কর্মস্থল


25593
চাপ ও চ্যালেঞ্জ মোকাবিলায় পিছু হটতে নারাজ নতুন গভর্নর
জাতীয়
2022-07-12T20:23:26+06:00
কোনো চাপ বা চ্যালেঞ্জ মোকাবিলায় পিছু হটবেন না বলে জানিয়েছেন বাংলাদেশ ব্যাংকের নতুন গভর্নর আব্দুর রউফ তালুকদার। তিনি বলেন, আইন মেনেই চলবে বাংলাদেশ ব্যাংক।মঙ্গলবার (১২ জুলাই) প্রথম সংবাদ সম্মেলনে তিনি বলেন, যুদ্ধক্ষেত্র ফেলে পালিয়ে যাওয়ার লোক তিনি নন। জানান, বৈশ্বিক পরিস্থিতিতে মূল্যস্ফীতি নিয়ন্ত্রণই প্রধান চ্যালেঞ্জ।গেল ১১ জুন সিনিয়র সচিব আব্দুর রউফ তালুকদারকে বাংলাদেশ ব্যাংকের গভর্নর নিযুক্ত করে সরকার। ঠিক এক মাস পর ১২ জুলাই সকাল ১০টায় বাংলাদেশ ব্যাংকে আসেন তিনি।এ সময় আর্থিক প্রতিষ্ঠান বিভাগের সচিব, তিন ডেপুটি গভর্নর, বিএফআইইউ প্রধানসহ কেন্দ্রীয় ব্যাংকের জ্যেষ্ঠ কর্মকর্তারা রউফ তালুকদারকে স্বাগত জানান।দিনভর বাংলাদেশ ব্যাংকের উচ্চ পর্যায়ের কর্মকর্তাদের সঙ্গে সৌজন্য সাক্ষাৎ, ব্যাংক নির্বাহীদের সংগঠনসহ বিভিন্ন সংগঠনের সাথে দেখা করার পর বিকেল ৫টায় আসেন গণমাধ্যমের সামনে।এ সময় নতুন গভর্নর জানালেন, আগামী চার বছর কিভাবে বাংলাদেশ ব্যাংককে চালাতে চান তিনি। সেই সঙ্গে জানালেন, তাঁর সামনের চ্যালেঞ্জগুলো।এমন এক সময় তিনি দায়িত্ব নিলেন, যখন বিশ্ব মন্দার প্রভাবে রয়েছে বাংলাদেশের অর্থনীতি। তাই মূল্যস্ফীতির চাপ কমিয়ে স্থিতিশীল অর্থনীতি রাখাই হবে মূল লক্ষ্য।আব্দুর রউফ তালুকদার বলেন, মূল্যস্ফীতি নিয়ন্ত্রণ করাই হবে বাংলাদেশ ব্যাংকের প্রধান কাজ। এ ক্ষেত্রে সরকারের সঙ্গে বাংলাদেশ ব্যাংক একসঙ্গে কাজ করবে।তিনি বলেন, বর্তমানে যে মূল্যস্ফীতি, তা বাজারে অতিরিক্ত টাকা সরবরাহের কারণ নয়; বরং অতিরিক্ত আমদানি ব্যয়ের কারণে।এক্সচেঞ্জ রেটকে নিয়ন্ত্রণে আনা দ্বিতীয় বড় দায়িত্ব এবং বৈদেশিক মুদ্রার রিজার্ভকে বাড়ানোকে তৃতীয় বড় দায়িত্ব হিসাবেও বর্ণনা করেন কেন্দ্রীয় ব্যাংকের ১২তম গভর্নর।নতুন গভর্নর আব্দুর রউফ তালুকদার আরো বলেন, বিনিয়োগ বাড়াতে চাই। কেননা উচ্চ সুদ হারের কারণে খেলাপি বাড়ে। কম থাকলে খেলাপি বাড়ে না।তিনি জানান, কোন চাপ অনুভব করছেন না তিনি। বরং বাংলাদেশ ব্যাংকের স্বায়ত্তশাসন ধরে রেখে আইন মেনে চলার বিষয়ে নজর রাখবেন তিনি।আব্দুর রউফ তালুকদার ২০১৮ সালের ১৭ জুলাই অর্থ-সচিব হিসেবে নিয়োগ পান। এর আগে ২০১৭ সালের অক্টোবরে অর্থ বিভাগের অতিরিক্ত সচিবের দায়িত্বে আসেন।তার আগে তিনি এই বিভাগের জ্যেষ্ঠ সহকারী সচিব, উপ-সচিব ও যুগ্ম-সচিবের দায়িত্ব পালন করেছেন। এছাড়া অর্থ বিভাগের অধীনে বিভিন্ন প্রকল্প বাস্তবায়নেরও দায়িত্বেও ছিলেন তিনি।মহামারি করোনার সময় দেশের ক্রান্তিকালে অর্থনীতি চাঙা করার জন্য বিভিন্ন প্রণোদনা প্যাকেজ তৈরিতে গুরুত্বপূর্ণ ভূমিকা পালন করেন রউফ।আরও পড়ুন: শঙ্কা নিয়ে ট্যানারি মালিকদের অপেক্ষায় পোস্তার ব্যবসায়ীরাবাংলাদেশ ব্যাংকের গভর্নর আব্দুর রউফ তালুকদার ১৯৬৪ সালে সিরাজগঞ্জের কাজিপুর উপজেলার তারাকান্দি গ্রামে জন্মগ্রহণ করেন।তিনি ঢাকা বিশ্ববিদ্যালয়ের ইনস্টিটিউট অব বিজনেস অ্যাডমিনিস্ট্রেশন থেকে এমবিএ ডিগ্রি অর্জন করেন। এরপর তিনি যুক্তরাজ্যের বার্মিংহাম ইউনিভার্সিটি থেকে এমএসসি ডিগ্রি নেন।একাত্তর/আরএ
tags:প্রধান সংবাদ, বাংলাদেশ ব্যাংক, গভর্নর, আব্দুর রউফ তালুকদার


25594
বুধবার ওয়ানডে সিরিজ জয়ের মিশনে নামছে টাইগাররা
খেলা
2022-07-12T20:42:05+06:00
সিরিজ জয়ের মিশনে বুধবার  মাঠে নামছে বাংলাদেশ। প্রতিপক্ষ স্বাগতিক ওয়েস্ট ইন্ডিজের বিপক্ষে টানা ৯ ওয়ানডে জয়ের দারুণ সুখস্মৃতি উজ্জীবিত করছে টাইগারদের। দ্বিতীয় ম্যাচে হারাতে পারলে ক্যারিবিয়ানদের বিপক্ষে টানা চতুর্থ সিরিজ জেতারও আনন্দে ভাসবে বাংলাদেশ। খেলা শুরু হবে বুধবার সন্ধ্যা সাড়ে সাতটায়।টেস্ট ও টি-টোয়েন্টি সিরিজ হারের পর ওয়েস্ট ইন্ডিজ সফরে চিত্রটা এখন স্বস্তির। কিন্তু শুধু ওয়ানডে ফরম্যাট বিবেচনায় নিলে এটাই স্বাভাবিক। গেলো ৫-৭ বছর ধরেই এই ফরম্যাটে টাইগাররা হট ফেভারিট। এই সময়ে ব্যাপারটা বোধহয় সবচেয়ে বেশি টের পেয়েছে ক্যারিবিয়ানরাই। ২০১৮ সাল থেকে তাদের কাছে কোন ওয়ানডে হারেনি বাংলাদেশ। দ্বিতীয় ম্যাচ জিততে পারলে সিরিজের জয় তো হবেই, সেই সঙ্গে মিলবে আরও কিছু পাওনা। ওয়েস্ট ইন্ডিজের বিপক্ষে টাইগারদের টানা ম্যাচ জয়ের সংখ্যাটা দুই অংকে অর্থাৎ দশে পৌঁছে যাবে। এর চেয়ে বেশি শুধুমাত্র জিম্বাবুয়ের বিপক্ষে ১৪ ওয়ানডে জিতেছে বাংলাদেশ।ক্যারিবিয়ানদের বিপক্ষে সব মিলিয়ে ৪২টি ওয়ানডে খেলে জয়-পরাজয় কাছাকাছি। ১৯ জয়ের বিপরীতে হার ২১টাতে। টাইগারদের গর্জন উঠলে হিসাবটা মিলে যেতে পারে এই সিরিজেই। দারুণ এই আত্মবিশ্বাস সঙ্গী করে অপরিবর্তিত একাদশ নিয়েই মাঠে নামতে পারে বাংলাদেশ। উইনিং কম্বিনেশনে বিশ্বাসী ক্যাপ্টেন তামিম ইকবালের শক্তির জায়গা হতে পারে উইকেট।প্রতিপক্ষের ঘরেও নিজেদের পছন্দের স্পিনিং উইকেট আরো আশাবাদী করছে বাংলাদেশকে। যে আশায় ফুল হয়ে আছে স্পিনার মেহেদি মিরাজ। প্রথম ম্যাচেই ছিলেন লিডিং উইকেট টেকার। কাইল মায়ার্স, নিকোলাস পুরান আর রভম্যান পাওয়েলকে ফিরে উইন্ডিজের বড় সর্বনাশটা করেছিলেন এই স্পিনিং অলরাউন্ডার। আরেক কি প্লেয়ার হতে পারেন লিটন দাস। দারুণ ফর্ম নিয়ে উইন্ডিস সফরে আসলেও শেষ চার ইনিংসের তিনটাতেই সিঙ্গেল ডিজিতে ফিরেছে। তাই এই ম্যাচে ফেরার অপেক্ষায় আছেন তামিম। আরও পড়ুন: রাতে মাঠে নামছে ব্রাজিল, ভোরে আর্জেন্টিনাক্যারিবিয়ানদের আশা পূরণ করতে পারেননি ওদের টপ প্লেয়ার শাই হোপ। তবে ৫০ এর বেশি এভারেজ যার তিনিও ফিরে আসতে পারে যে কোন ম্যাচেই। আরেকজন আকিল হোসেন। শেষ ১০ ম্যাচে ৯টাতেই উইকেট নিয়েছেন সেই স্পিনারই বুধবার বিপদের কারণ হয়ে উঠতে পারেন বাংলাদেশের জন্য।  দ্বিতীয় ওয়ানডের লড়াইটা হয়তো তাই অতোটা একপেশে হবে না। তবে আশার ব্যাপার আগের মতো এবার বৃষ্টি বাধা হচ্ছে না। অন্তত গায়ানার আবহাওয়া তাই বলছে। পরিষ্কার আকাশের নিচে স্বচ্ছ আরেকটা পারফরম্যান্স হলেই তো সিরিজটা বাংলাদেশের। একাত্তর/এসি
tags:ক্রিকেট, বাংলাদেশ, জিম্বাবুয়ে


25595
ভারতের নতুন পার্লামেন্ট ভবনের ভাস্কর্য নিয়ে বিতর্ক
বিশ্বযোগ
2022-07-12T20:43:30+06:00
ভারতের নতুন পার্লামেন্ট ভবনের ছাদে ব্রোঞ্জ নির্মিত জাতীয় প্রতীকের এক ভাস্কর্য উন্মোচন করেছেন প্রধানমন্ত্রী নরেন্দ্র মোদি। সোমবার (১১ জুলাই) ব্যাপক উৎসাহ-উদ্দীপনায় উদ্বোধন করা হয়েছে ৬.৫ মিটার উচ্চতার ভাস্কর্যটি। ভাস্কর্যটিতে পিঠে পিঠ লাগানো চারটি এশীয় সিংহকে একটি গোলাকার চক্রের ওপর বসানো হয়েছে যা ভারতের জাতীয় প্রতীক। খবর: বিবিসি। তবে উদ্বোধনের পরপরই এই জাতীয় প্রতীকের ভাস্কর্য নিয়ে বিতর্ক শুরু হয়েছে। প্রায় ২৫০ খ্রিষ্টপূর্বাব্দের প্রাচীন ভারতীয় এক ভাস্কর্যের প্রতিলিপি এটি। তবে সমালোচকরা বলছেন, জাতীয় প্রতীকের সিংহগুলোর চেহারায় বদল আনা হয়েছে এই ভাস্কর্যে এবং নতুন যে ‘হিংস্র’ চেহারা দেওয়া হয়েছে তার সঙ্গে মূল প্রতীকের সিংহগুলোর মিলও নেই।সোমবার সকালে প্রধানমন্ত্রী নরেন্দ্র মোদি এই ভাস্কর্য উন্মোচনের একটি ভিডিও টুইটারে প্রকাশ করেন। সাড়ে নয় হাজার কেজি ওজনের এই ভাস্কর্য নতুন পার্লামেন্ট ভবনের কেন্দ্রীয় হলঘরের ছাদে স্থাপিত হয়েছে।ভারত সরকারের এক সিনিয়র কর্মকর্তা জানান, নতুন স্থাপিত জাতীয় প্রতীকের এই ভাস্কর্য নেয়া হয়েছে প্রাচীন ভারতের সম্রাট অশোকের রাজধানীতে পাওয়া ভাস্কর্য থেকে। প্রায় ২৫০ খ্রিষ্টপূর্বাব্দে রাজত্ব করা এই সম্রাটের রাজধানীতে এই ভাস্কর্য ছিল বলে দাবি করেন তিনি।তবে সামাজিক মাধ্যমে অনেকে বলছেন মূল মূর্তিতে সিংহগুলোর যে ‘নমনীয় ও রাজকীয়’ ভঙ্গি ছিল তা নতুন স্থাপিত প্রতীকের ভাস্কর্যে অনুপস্থিত। এর বদলে এটি দেখতে অনেক বেশি ‘হিংস্র’ চেহারার হয়েছে।দিল্লির পুরনো উপনিবেশিক আমলের সরকারি ভবন আধুনিকায়নে ভারত সরকারের দুইশ’ বিলিয়ন রুপির নতুন প্রকল্পের অংশ হিসেবে নতুন পার্লামেন্ট ভবন নির্মাণ করা হচ্ছে। তবে শুরু থেকেই এই প্রকল্পের খরচ এবং নান্দনিকতা নিয়ে সরকারের সমালোচনায় মুখর বিরোধী দলগুলো।সোমবার বিরোধী দল কমিউনিস্ট পার্টি অব ইন্ডিয়ার (মার্কসবাদী) নেতা সীতারাম ইয়েচুরি টুইটারে বলেন, জাতীয় প্রতীকের ভাস্কর্য উদ্বোধন করে নরেন্দ্র মোদি সংবিধান লঙ্ঘন করেছেন। এর মাধ্যমে তার প্রতিনিধিত্ব করা নির্বাহী বিভাগ এবং আইনসভার মধ্যে ক্ষমতার পৃথকীকিরণকে ‘বিপর্যস্ত’ করা হয়েছে বলে অভিযোগ করেন তিনি। এছাড়াও এই ভাস্কর্যের উদ্বোধনের সময় পূজা করায়ও নরেন্দ্র মোদির সমালোচনা করেন সীতারাম ইয়েচুরি। আর বিরোধী দলগুলো বলছে এই ভাস্কর্য উদ্বোধনের অনুষ্ঠানে তাদের আমন্ত্রণও জানানো হয়নি।জানা গেছে, নতুন পার্লামেন্ট ভবন এই বছরের আগস্টে উদ্বোধনের কথা ছিল। এসময়ে ভারত স্বাধীনতার ৭৫ বছর উদযাপন করবে। তবে ভবনটির নির্মাণ শেষ হতে অক্টোবর পর্যন্ত সময় লাগবে বলে পরবর্তীতে জানানো হয়।একাত্তর/জো
tags:ভারত, নতুন পার্লামেন্ট ভবন, জাতীয় প্রতীকের ভাস্কর্য, সিংহগুলোর চেহারায় বদল, হিংস্র চেহারা


25596
গোতাবায়ার ভিসা আবেদন ফিরিয়ে দিলো আমেরিকা
বিশ্বযোগ
2022-07-12T21:31:14+06:00
জনরোষ এড়াতে পালিয়ে থাকা শ্রীলঙ্কার প্রেসিডেন্ট গোতাবায়া রাজাপাকসের ভিসার আবেদন প্রত্যাখ্যান করেছে আমেরিকা। দেশটির এক শীর্ষ কর্মকর্তা এ খবর নিশ্চিত করেছেন।গেলো শনিবার ব্যাপক গণবিক্ষোভের মুখে প্রেসিডেন্ট গোতাবায়ে পালিয়ে যাবার পর থেকেই তার দেশত্যাগ নিয়ে নানা ধরনের খবর আসতে থাকে।প্রাসাদ থেকে পালানোর পর গোতাবায়ে ও তার স্ত্রী দুবাই যাবার চেষ্টা করলে বিমানবন্দরে আটকে যান। পরে কাছেই এক সামরিক ঘাঁটিতে রাত্রিযাপন করেন।পরে নৌবাহিনীর বিশেষ সহায়তায় একটি জাহাজে করে গোতাবায়া শ্রীলঙ্কার গভীর সমুদ্রে চলে যান। পরে মঙ্গলবার আবারও স্থলভাগে ফিরে আসেন। তবে তার অবস্থান এখনো অজানা।এই পরিস্থিতিই আমেরিকার ভিসা চেয়ে প্রত্যাখ্যাত হলেন এরিমধ্যে পদত্যাগপত্রে সই করা গোতাবায়া। অথচ কয়েক বছর আগেও তার কাছে আমেরিকার পাসপোর্ট ছিলো।গোটাবায়া এ সময় শ্রীলঙ্কা ও যুক্তরাষ্ট্রের দ্বৈত নাগরিক ছিলেন। ২০১৯ সালে নির্বাচনের আগে তিনি আমেরিকান নাগরিকত্ব ছেড়ে দিতে বাধ্য হন।কারণ, শ্রীলঙ্কার আইন অনুযায়ী বিদেশী নাগরিকদের রাষ্ট্রপতি পদে প্রতিদ্বন্দ্বিতা করার কোন সুযোগ নেই। সেই নির্বাচনে বিপুল সংখ্যাগরিষ্ঠতা নিয়ে তিনি বিজয়ী হয়েছিলেন।কিন্তু শ্রীলঙ্কার অর্থনৈতিক মন্দা কাটিয়ে উঠায় ব্যর্থতার পরিচয় দেয়ার পর চার বছরেরও কম সময়ে গোতাবায়ে লঙ্কান নাগরিকদের কাছে দারুণভাবে অজনপ্রিয় হয়ে ওঠেন।আরও পড়ুন: লঙ্কান প্রেসিডেন্ট প্রাসাদে মিললো গোপন সুড়ঙ্গকলম্বোর এক শীর্ষ কর্মকর্তা নাম প্রকাশ না করার শর্তে বলেন, প্রেসিডেন্ট গোটাবায়া আমেরিকা যেতে চেয়ে আবেদন করেছিলেন, কিন্তু তার সেই আবেদন ফিরিয়ে দেয়া হয়েছে।এই বিষয়ে কলম্বোতে অবস্থিত আমেরিকার দূতাবাসের পক্ষ থেকে কোন বক্তব্য পাওয়া যায়নি। তবে এর আগে এক বিবৃতিতে, দেশটি সংকটের শান্তিপূর্ণ সমাধানে সংলাপের পরামর্শ দেয়।একাত্তর/আরএ
tags:শ্রীলঙ্কা, প্রেসিডেন্ট, গোতাবায়া রাজাপাকসে


25597
পার্বতীপুরে ট্রেনের টিকিট বিক্রিতে অনিয়মের অভিযোগ
দেশযোগ
2022-07-12T21:46:01+06:00
দিনাজপুরের পার্বতীপুর স্টেশনে টিকিট কাউন্টারে ঈদুল আজহার ফিরতি অগ্রিম টিকেট বিক্রিতে অরাজকতা ও অনিয়মের অভিযোগ উঠেছে। ভুক্তভোগী রেলযাত্রীদের অভিযোগ, কাউন্টার থেকে প্রতিদিনই হাওয়া হয়ে যাচ্ছে ঢাকাগামী ট্রেনের বরাদ্দকৃত আসনের অনেক টিকিট। সেই ৪৪০ টাকার টিকিট কালোবাজারে বিক্রি হচ্ছে দুই হাজার টাকা পর্যন্ত। কয়েকজন বুকিং ক্লার্ক টিকেট কালোবাজারি একটি সিন্ডিকেটের সাথে জড়িত থাকায় সাধারণ যাত্রীরা চরম বিপাকে পড়েছেন বলে অভিযোগ উঠেছে। সকাল আটটায় টিকেট বিক্রি শুরু হওয়ার সাথে সাথে লাইনে টিকেট দেওয়ার ফাঁকে ফাঁকে কাউন্টারের ভিতরেই নিজেদের প্রয়োজনীয় টিকেট কেটে রাখে চক্রটি।মঙ্গলবার (১২ এপ্রিল) সকালে সরেজমিন পার্বতীপুর স্টেশনে গিয়ে দেখা যায়, ২ নং কাউন্টারের সামনে ১৬ জুলাইয়ের ঢাকাগামী আন্তঃনগর নীলসাগর, একতা, দ্রুতযান, পঞ্চগড় ও কুড়িগ্রাম এক্সপ্রেস ট্রেনের অগ্রিম টিকেট নিতে আসা লোকজনের দীর্ঘ সারি। সকাল আটটায় টিকিট বিক্রি শুরু হওয়ার কথা থাকলেও ২৩ মিনিট বিলম্বে শুরু করা হয় টিকিট বিক্রি এবং সকাল ৯টা ৫৩ মিনিটেই অগ্রিম টিকিট বিক্রি শেষ হয়েছে বলে ঘোষণা দেওয়া হয়।টিকেট বিক্রির শুরু থেকে শেষ পর্যন্ত কাউন্টারের সামনে কয়েকজন সংবাদকর্মী অবস্থান করে টিকেট গ্রহীতা যাত্রীদের প্রত্যেকের সাথে কথা বলে একটি তালিকা করেন। তাতে দেখা যায় কাউন্টার থেকে সাতজনের কাছে নীলসাগর ট্রেনের ১৪টি, সাতজনের কাছে একতা ট্রেনের ১৪টি, ৯ জনের কাছে দ্রুতযান ট্রেনের ১৮টি ও ২০ জনের নিকট পঞ্চগড় ও কুড়িগ্রাম এক্সপ্রেসের ৪০টি টিকেট মিলে মোট ৮৬টি শোভন চেয়ারের টিকেট প্রকাশ্যে বিক্রি করা হয়। অথচ খোঁজ নিয়ে জানা যায়, কাউন্টারে এই পাঁচটি ট্রেনের জন্য বরাদ্দ রয়েছে ১৮০টি শোভন চেয়ার আসন। এছাড়া বরাদ্দকৃত ১৮টি এসি চেয়ারের বিপরীতে ১৪টি টিকেট সাতজন যাত্রীর কাছে বিক্রি করা হয়।ফলে টিকিট না পাওয়া রেলযাত্রীরা প্রশ্ন তোলেন শোভন চেয়ারের ৯৬টি এবং এসি চেয়ারের ৪টি টিকিট গেল কোথায়! টিকেট কাউন্টারের বাইরে মনিটর দেওয়া থাকলে বুকিং স্টাফরা এমন অপকর্ম করতে পারতেন না বলেও মন্তব্য করেন তারা।টিকেট কাটতে আসা শহরের বাবুপাড়ার জীবন বলেন, তিনি পুরুষ লাইনের সাত নম্বর সিরিয়ালে ছিলেন। অথচ তাকে কোন এসি কোচের টিকেট দেওয়া হয়নি। অনেক তর্ক-বিতর্কের পর তাকে নীলসাগর ট্রেনের দুইটি শোভন চেয়ারের টিকেট দেওয়া হয়। এ বিষয়ে স্টেশন মাস্টার মো. শওকত আলী বলেন, পার্বতীপুর কাউন্টার থেকে আন্তঃনগর পাঁচটি ট্রেনের জন্য শোভন চেয়ার ১৮০টি ও এসি চেয়ার ১৮টি আসন বরাদ্দ আছে। কাউন্টার থেকে টিকেট বিক্রি কার্যক্রম মনিটর করার জন্য একজন সহকারী বাণিজ্যিক কর্মকর্তা রয়েছেন। বিষয়টি তারাই ভাল বলতে পারবেন।দায়িত্বরত সহকারী বাণিজ্যিক কর্মকর্তা (এসিও) নূর-এ-আলম কাউন্টারে টিকেট কেটে রাখার বিষয়টি অস্বীকার করে বলেন, বরাদ্দকৃত সকল টিকেট লাইনে দাঁড়ানো লোকজনের মাঝে বিক্রয় করা হয়েছে।রেলের পশ্চিম জোনের প্রধান বাণিজ্যিক কর্মকর্তা (সিসিও) সুজিত কুমার বিশ্বাস মোবাইল ফোনে জানান, টিকেট বিক্রি কার্যক্রম তদারকির জন্য পার্বতীপুরে একজন কর্মকর্তা রয়েছেন। গড়মিলের বিষয়টি তিনি বলতে পারবেন। তারপরও আমি বিষয়টি খতিয়ে দেখবো।একাত্তর/জো 
tags:দিনাজপুর, পার্বতীপুর স্টেশন, ঈদুল আজহার অগ্রিম টিকেট, কালোবাজারে বিক্রি


25598
বাংলাদেশি পরিচয় পেয়ে ফুচকা খাইয়ে দিলেন মমতা ব্যানার্জি
বিশ্বযোগ
2022-07-12T22:21:39+06:00
নিজের হাতে ফুচকা বানিয়ে বাংলাদেশি পর্যটককে খাইয়ে দিয়েছেন পশ্চিমবঙ্গের মুখ্যমন্ত্রী মমতা ব্যানার্জি। তিন দিনের উত্তরবঙ্গ সফরে সোমবার দার্জিলিং যান তিনি।মঙ্গলবার (১২ জুলাই) সকালে ‘গোর্খা টেরিটোরিয়াল অ্যাডমিনিস্ট্রেশন’ (জিটিএ) -এর শপথ গ্রহণ অনুষ্ঠানে উপস্থিত ছিলেন মমতা। সেই অনুষ্ঠান শেষে তিনি বেরিয়ে পড়েন পাহাড়ি রাস্তায়। আর তখনই অন্য মুডে দেখা গেল মা-মাটি-মানুষের নেত্রী মুখ্যমন্ত্রী মমতা ব্যানার্জিকে।শপথ অনুষ্ঠান শেষে এরিচমন্ড হিল থেকে চিড়িয়াখানার দিকে যাচ্ছিলেন মমতা। সেখানেই তার চোখে পড়ে নারী সদস্য দ্বারা পরিচালিত ‘অঞ্জলি সেলফ হেল্প গ্রুপ’ নামক একটি ফুচকা স্টল। সোজা ঢুকে পড়েন ওই ফুচকার স্টলে। সেখানেই নারী কর্মীদের সঙ্গে কথা বলতে শুরু করেন মমতা।একসময় পাশেই দাঁড়িয়ে থাকা এক ব্যক্তি নিজেকে বাংলাদেশি নাগরিক বলে পরিচয় দিয়ে বলেন, ‘আমি বাংলাদেশ থেকে এখানে ঘুরতে এসেছি।’তখন মমতাকে বলতে শোনা যায় ‘উনি বাংলাদেশ থেকে এসেছেন। আমাদের অতিথি। ওনাকে ফুচকা দিন। আমি ফুচকার পয়সা দিয়ে দিচ্ছি।’ -এ সময় পাশে থাকা ছোট বাচ্চাসহ অন্যদেরও ফুচকা পরিবেশনের কথা বলেন মমতা।এক পর্যায়ে মমতা নিজেই ফুচকা বানাতে লেগে পড়েন। আর মমতার ফুচকা বানানো দেখে ওই স্টালটির চারপাশে ভিড় জমে যায়।এরপর একটি সাদা প্লাস্টিকের চামচ দিয়ে ফুচকাটি ফুটো করেন তিনি। তার মধ্যে মশলা সহকারে আলু-ছোলা-মটরের পুর, তেঁতুল গোলা পানি ঢুকিয়ে কাগজের প্লেটে করে পাশে থাকা বাংলাদেশি নাগরিকসহ সকলকে পরিবেশন করেন মমতা।তবে এবারই নয়, এর আগে গত মার্চ মাসেই দার্জিলিং সফরে এসে এই স্বনির্ভর গোষ্ঠীর নারীদের সঙ্গে কথা বলেন মুখ্যমন্ত্রী। সেসময় তাদের সাথে হাত লাগিয়ে মোমো তৈরি করতে দেখা যায় মমতাকে। পরে সেই মোমো সকলের মধ্যে পরিবেশন করেন তিনি।এছাড়াও রাজ্যের বিভিন্ন জেলায় সফরে গিয়ে কখনো রান্না করতে, কখনো চা তৈরি করতে দেখা গেছে মমতাকে। এদিকে মঙ্গলবারই দার্জিলিংয়ের মল রোডে একটি কফি হাউজের উদ্বোধন করেন মমতা। যার পোশাকি নাম ক্যাফে হাউস।তখন সেখানে উপস্থিত ছিলেন মন্ত্রী অরূপ বিশ্বাস, মুখ্য সচিব এইচ.কে দ্বিবেদী, গায়ক ও অভিনেতা সাহেব চট্টোপাধ্যায়, কফি হাউজের কর্ণধার সত্যম রায় চৌধুরী প্রমুখ।উদ্বোধনী অনুষ্ঠানে রবীন্দ্র সংগীত পরিবেশন করেন সাহেব চট্টোপাধ্যায়। তার সাথে গলা মেলান মুখ্যমন্ত্রী মমতা।আরও পড়ুন: ভারতের নতুন পার্লামেন্ট ভবনের ভাস্কর্য নিয়ে বিতর্কবেসরকারি উদ্যোগে এই কফি হাউস তৈরি হলেও এর পরিকল্পনা মমতা ব্যানার্জির। তিনি বলেন, বাংলা, ভারত কিংবা ‘কফি হাউজের সেই আড্ডাটা’- মান্না দের বিখ্যাত সেই গানর ছোঁয়া পেতে গেলে এখানে একবার হলেও আসতেই হবে। পাহাড়ের সাথে নাম মিলিয়ে এর নাম রাখা হয়েছে ক্যাফে হাউস।’নতুন এই কফি হাউজের অন্যতম আকর্ষণ চা বা কফি পান করতে করতেই কাঞ্চনজঙ্ঘার মনোরম দৃশ্য উপভোগ করতে পারবেন পর্যটকরা।একাত্তর/আরএ
tags:ফুচকা, বাংলাদেশি পর্যটক, পশ্চিমবঙ্গ, মুখ্যমন্ত্রী মমতা ব্যানার্জি


25599
শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়া
বিশ্বযোগ
2022-07-13T09:49:18+06:00
শ্রীলঙ্কার প্রেসিডেন্ট গোতাবায়া রাজাপাকসে দেশ ছেড়েছেন। মঙ্গলবার দিবাগত রাতে একটি সামরিক বিমানে তিনি মালদ্বীপ গেছেন বলে জানা গেছে।অভিবাসন কর্মকর্তারারা জানিয়েছেন, মঙ্গলবার (১২ জুলাই) পদত্যাগের দাবিতে দেশজুড়ে বিক্ষোভের মুখে গোতাবায়া দেশ ছাড়লেন। খবর রয়টার্সের।কর্মকর্তারা বলেছেন, শ্রীলঙ্কার ৭৩ বছর বয়সী নেতা গোতাবায়া, তার স্ত্রী ও দুইজন দেহরক্ষীসহ চার যাত্রী নিয়ে সামরিক বিমান অ্যান্তোনভ–৩২ মঙ্গলবার মধ্যরাতে বন্দরনায়েক আন্তর্জাতিক বিমানবন্দর থেকে মালদ্বীপের উদ্দেশে রওনা করেন।গত মার্চ থেকে শ্রীলঙ্কায় চলছে সরকারবিরোধী বিক্ষোভ। শনিবার (৯ জুলাই) শত শত বিক্ষোভকারী প্রেসিডেন্ট গোতাবায়ার বাসভবনে ঢোকে। এরপর এদিন রাতে পদত্যাগের ঘোষণা দেন গোতাবায়া। ঘোষণা অনুযায়ী বুধবার (১৩ জুলাই) তার পদত্যাগের কথা। এর আগে তিনি দেশ ছাড়লেন।পদত্যাগের আগেই গত সোমবার রাতে তিনি দেশ ছেড়ে পালানোর চেষ্টা করেন। তবে বিমানবন্দরে অভিবাসন কর্মকর্তারা তাকে আটকে দেন। পরে তিনি নৌপথে পালানোর চেষ্টা করেন। গোতাবায়ার ভাই সাবেক অর্থমন্ত্রী বাসিল রাজাপাকসেও ১১ জুলাই পালানোর চেষ্টা করেন।আরও পড়ুন: গোতাবায়ার ভিসা আবেদন ফিরিয়ে দিলো আমেরিকাএদিকে গোতাবায়া তার স্বাক্ষর করা পদত্যাগপত্র একজন ঊর্ধ্বতন সরকারি কর্মকর্তার কাছে হস্তান্তর করেছেন। ওই কর্মকর্তা পদত্যাগপত্রটি স্পিকারের কাছে হস্তান্তর করবেন। গোতাবায়ার পদত্যাগপত্র কার্যকর হবে আজ বুধবার (১৩ জুলাই) থেকে। স্পিকার মাহিন্দা ইয়াপা আবেবর্ধনে বুধবার জনসমক্ষে প্রেসিডেন্টের পদত্যাগপত্র জাতির কাছে ঘোষণা করবেন।একাত্তর/আরএ
tags:প্রধান সংবাদ, শ্রীলঙ্কা, মালদ্বীপ, প্রেসিডেন্ট গোতাবায়া রাজাপাকস


25600
মানিকগঞ্জে বাসচাপায় দুই বন্ধু নিহত, বাসে আগুন
দেশযোগ
2022-07-13T09:55:09+06:00
ঢাকা-আরিচা মহাসড়কে মানিকগঞ্জের তরা কালিগঙ্গা সেতুর ওপর 'সেলফি পরিবহন' এর এক‌টি বা‌সের ধাক্কায় মোটরসাইকে‌লে থাকা এক কলেজছাত্রসহ দুই যুবক নিহত হয়েছেন। এ ঘটনায় গুরুতর আহত হ‌য়ে‌ছেন আরও একজন। মঙ্গলবার রাত সাড়ে দশটার দিকে কালিগঙ্গা সেতুর ওপর এ দুর্ঘটনা ঘটে। ঘটনার সত্যতা নিশ্চিত করেছেন ঘিওর থানার ওসি রিয়াজউদ্দিন আহমেদ বিপ্লব।নিহত ওই দুই যুবকের বাড়ি মা‌নিকগঞ্জ জেলার ঘিওর উপ‌জেলার বানিয়াজুরী ইউনিয়নের রাথুরা গ্রামে।প্রত্যক্ষদর্শীরা জানিয়েছেন, রাত সাড়ে দশটার দিকে মানিকগঞ্জের তরা কালিগঙ্গা সেতুর ওপর পাটুরিয়াগামী সেলফি পরিবহনের একটি বাস পেছন থেকে একটি মোটরসাইকেলকে চাপা দেয়। এতে ঘটনাস্থলে মারা যায় মানিকগঞ্জ সরকারি দেবেন্দ্র বিশ্ববিদ্যালয় কলেজের অনার্স তৃতীয় বর্ষের ছাত্র জুয়েল মিয়া এবং তার বন্ধু মোটরসাইকেল ব্যবসায়ী মো: আশিকুর রহমান।আরও পড়ুন: গোতাবায়ার ভিসা আবেদন ফিরিয়ে দিলো আমেরিকাএ ঘটনায় আহত হয়েছেন হাসিবুর রহমান অটুট (২৪)। তাকে মুন্নু মেডিকেল কলেজ হাসপাতালে নেয়া হয়েছে।দুর্ঘটনার পর পরই স্থানীয় জনগণ উত্তেজিত হয়ে কয়েকটি সেলফি পরিবহন ভাঙচুর করেছে। এসময় পুলিশ লাঠি চার্জ করে।রাত সা‌ড়ে ১১টার দি‌কে এলাকার মানুষ বা‌নিয়াজু‌রি এলাকায় এক‌টি বা‌সে আগুন ধরি‌য়ে দেয়। প‌রে ফায়ার সা‌র্ভিস কর্মীরা এসে আগুন নেভান।  একাত্তর/আরবিএস  
tags:দুর্ঘটনা, মৃত্যু, সড়ক


25601
মাদারীপুরে বাস-পিকআপ সংঘর্ষে দুইজনের মৃত্যু
দেশযোগ
2022-07-13T10:20:20+06:00
মাদারীপুরের রাজৈর উপজেলায় যাত্রীবাহী বাস ও পিকআপ ভ্যানের মুখোমুখি সংঘর্ষে দুইজন নিহত হয়েছেন। এ ঘটনায় আহত হয়েছেন আরো দুইজন।বুধবার (১৩ জুলাই) সকালে এ দুর্ঘটনা ঘটে।নিহতরা হলেন, নওগাঁ জেলার পোরশা উপজেলার গাঙ্গরিয়া গ্রামের রঈজ মিয়ার ছেলে সাদ্দাম মিয়া (২২) ও একই গ্রামের সিরাজউদ্দিনের ছেলে খাইরুল আলম (৪৫)।হাইওয়ে পুলিশ ও প্রত্যক্ষদর্শীরা জানায়, নওগাঁ থেকে আম বোঝাই একটি পিকআপ বরিশালের উদ্দেশ্যে ছেড়ে আসে। ঢাকা-বরিশাল মহাসড়কের মাদারীপুরের রাজৈর উপজেলার আলমদস্তা এলাকায় আসলে সকাল পৌনে সাতটায় বিপরীত দিক থেকে আসা ‘সোনার বাংলা’ পরিবহনের যাত্রীবাহী বাসের সাথে মুখোমুখি সংঘর্ষ হয়। এতে ঘটনাস্থলেই পিকআপ চালক সাদ্দাম মিয়া মারা যান। এছাড়া আম ব্যবসায়ী খাইরুল আলমসহ বাসের দুই যাত্রী আহত হন।খবর পেয়ে হাইওয়ে পুলিশ ও রাজৈর ফায়ার সার্ভিসের কর্মীরা আহতদের উদ্ধার করে রাজৈর উপজেলা স্বাস্থ্য কমপ্লেক্সে ভর্তি করা হলে সেখানে সকাল সাড়ে ৭টার দিকে ওই ব্যবসায়ী মারা যান।দুর্ঘটনার পর ঢাকা-বরিশাল মহাসড়কে যান চলাচল কিছু সময় বন্ধ ছিলো। পরে পুলিশ পরিস্থিতি নিয়ন্ত্রণে আনে।মাদারীপুরের রাজৈর ফায়ার সার্ভিসের লিডার মো. সালাউদ্দিন জানান, খবর পেয়ে হতাহতদের উদ্ধার করা হয়। ঘটনাস্থলে একজন এবং হাসপাতালে চিকিৎসাধীন অবস্থায় আরো একজনের মৃত্যু হয়।আরও পড়ুন: মানিকগঞ্জে বাসচাপায় দুই বন্ধু নিহত, বাসে আগুনমাদারীপুরের মোস্তফাপুর হাইওয়ে পুলিশের এসআই মো. রুহুল আমিন জানান, নিহতদের মরদেহ উদ্ধার করে ময়নাতদন্তের জন্য জেলা সদর হাসপাতালের মর্গে রাখা হয়েছে। যথাযথ আইনি ব্যবস্থা নেওয়া হবে।একাত্তর/আরএ
tags:সড়ক দুর্ঘটনা, মাদারীপুর, রাজৈর উপজেলা


25602
বাংলাদেশে পুনরায় দূতাবাস চালুর বিষয়ে ভাবছে আর্জেন্টিনা
অন্যান্য
2022-07-13T10:29:35+06:00
বাংলাদেশের সঙ্গে বাণিজ্যিক ও রাজনৈতিক সম্পর্ক দৃঢ় করতে আবারো দূতাবাস চালুর বিষয়ে ভাবছে আর্জেন্টিনা।সোমবার (১২ জুলাই) রাজধানীর একটি হোটেলে এফবিসিসিআই সভাপতি মো. জসিম উদ্দিনের সঙ্গে এক বৈঠকে ঢাকা সফররত আর্জেন্টাইন প্রতিনিধি দলের নেতৃত্বে থাকা দেশটির পররাষ্ট্র মন্ত্রণালয়ের বৈদেশিক নীতি বিভাগের আন্ডার সেক্রেটারি ক্লডিও রোজেনওয়েইগ এ তথ্য জানান। খবর বাসসের।তিনি জানান, বাংলাদেশের সঙ্গে সবক্ষেত্রে সম্পর্ক জোরদার করার ব্যাপারে আন্তরিক আর্জেন্টিনা।এফবিসিসিআই সভাপতি দু’দেশের মধ্যে বাণিজ্য উন্নয়নের জন্য বেসরকারি খাতের মধ্যে সম্পর্ক জোরদারের সুপারিশ করেন। এফবিসিসিআই ও আর্জেন্টিনার শীর্ষ বাণিজ্য সংগঠনের মধ্যে সমঝোতা স্মারক সইয়ের প্রস্তাব করেন তিনি।একই সঙ্গে দক্ষিণ আমেরিকার চারটি দেশ ব্রাজিল, আর্জেন্টিনা, প্যারাগুয়ে ও উরুগুয়ের বাণিজ্য বণ্টক মারকোসারের সঙ্গে বাংলাদেশের মুক্ত বাণিজ্য চুক্তি সইয়ের প্রক্রিয়াকে বেগবান করার জন্য আর্জেন্টিনার সহায়তা কামনা করেন সভাপতি।বৈঠকে বাংলাদেশের অর্থনৈতিক অঞ্চলে আর্জেন্টাইন উদ্যোক্তাদের বিনিয়োগেরও আহবান জানিয়ে তিনি আরো বলেন, মারকোসারভুক্ত দেশগুলো বাংলাদেশ থেকে প্রক্রিয়াজাত খাদ্য, ওষুধ, প্লাস্টিক পণ্য, সিরামিক, তৈরি পোশাক আমদানি করতে পারে।ভারত, বাংলাদেশ, নেপাল, ভুটান, শ্রীলঙ্কা, ও মালদ্বীপে নিযুক্ত আর্জেন্টাইন রাষ্ট্রদূত হুগো গ্যাবি বলেন, মুক্ত বাণিজ্য চুক্তিতে অনেক বেশি সময় লাগে। এক্ষেত্রে মারকোসারের সঙ্গে অগ্রাধিকারমূলক বাণিজ্য চুক্তি সইয়ের পরামর্শ দেন তিনি।আর্জেন্টিনার ভারত দূতাবাসের অর্থনৈতিক ও বাণিজ্য বিভাগের প্রধান ফ্রাঙ্কো অগাস্টিন সেনিলিয়ানি মেলচিওর বলেন, এশিয়া থেকে তার দেশ প্রচুর পরিমাণে টেক্সটাইল পণ্য আমদানি করে। বাংলাদেশও বস্ত্র ও প্লাস্টিক পণ্য রপ্তানির জন্য আর্জেন্টিনাকে সম্ভাবনাময় বাজার হিসেবে বিবেচনা করতে পারে।আরও পড়ুন: শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়াআর্জেন্টিনা থেকে তুলা, গুড়া দুধ, রসুন আমদানির আহ্বান জানান দূতাবাসের এগ্রিকালচার অ্যাটাশে মারিয়ানো বেহেরান জানান, বাংলাদেশের কৃষিখাতের সক্ষমতা বাড়াতে কৃষিপ্রযুক্তি সরবরাহ করতে পারে আর্জেন্টিনা।একাত্তর/আরএ
tags:রাজধানী, আর্জেন্টিনা, বাংলাদেশ, দূতাবাস


25603
বিশ্ব করোনা: বেড়েছে শনাক্ত ও মৃত্যু
বিশ্বযোগ
2022-07-13T10:32:03+06:00
বিশ্বজুড়ে আবার বাড়ছে করোনা সংক্রমণ। গত ২৪ ঘণ্টায় বিশ্বে করোনায় আক্রান্ত হয়েছেন আট লাখ ২২ হাজার ৭৯৯ জন। যা আগের দিনের তুলনায় প্রায় আড়াই লাখের বেশি। এ সময় ভাইরাসটিতে আক্রান্ত হয়ে মৃত্যু হয়েছে এক হাজার ৪২৭ জনের।মহামারির শুরু থেকে করোনায় দৈনিক আক্রান্ত, মৃত্যু ও সুস্থতার হালনাগাদ সংখ্যা প্রকাশকারী ওয়েবাসাইট ওয়ার্ল্ডোমিটার্স বুধবার (১৩ জুলাই) এসব তথ্য জানিয়েছে। ওয়ার্ল্ডোমিটারসের সর্বশেষ তথ্য অনুযায়ী, করোনায় এখন পর্যন্ত মোট আক্রান্তের সংখ্যা ৫৬ কোটি ২৬ লাখ ৯৭ হাজার ৫৩ জন। আর মৃত্যু হয়েছে ৬৩ লাখ ৭৬ হাজার ৪৩৬ জনের।বরাবরের মতো তালিকার শুরুতেই রয়েছে যুক্তরাষ্ট্র। শেষ ২৪ ঘণ্টায় যুক্তরাষ্ট্রে মৃত্যু হয়েছে ২৫১ জনের এবং শনাক্ত হয়েছেন ৯৩ হাজার ১৫১ জন। একই সময়ে ৬৪ হাজার ৭৭১ জন শনাক্ত হয়েছে ব্রাজিলে এবং মৃত ৩৫২ জন।এছাড়া গেলো ২৪ ঘণ্টায় ফ্রান্সে আক্রান্ত এক লাখ ৮২ হাজার ছয়জন এবং মৃত্যু ১২৬ জনের, ইতালিতে আক্রান্ত হয়েছে এক লাখ ৪২ হাজার ৯৬৭ জন এবং মৃত্যু হয়েছে ১৫৭ জনের। কানাডায় মৃত ২৮ জন এবং আক্রান্ত ১২ হাজার ৮১ জন। রাশিয়ায় মৃত ৪৮ জন এবং আক্রান্ত তিন হাজার দুইজন। অন্যদিকে জাপানে আক্রান্ত ৪৬ হাজার ৩৩ জন এবং মৃত্যু ১৯ জনের, অস্ট্রেলিয়ায় সংক্রমিত ৪১ হাজার ২৫৯ জন এবং ৫৮ জনের মৃত্যু হয়েছে। আরও পড়ুন: শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়াউল্লেখ্য, ২০১৯ সালের ডিসেম্বরে চীনের হুবেই প্রদেশের উহান শহরে বিশ্বের প্রথম করোনায় আক্রান্ত রোগী শনাক্ত হয়। করোনায় প্রথম মৃত্যুর ঘটনাটিও ঘটেছিল চীনে। তারপর অত্যন্ত দ্রুতগতিতে বিশ্বের বিভিন্ন দেশে ছড়িয়ে পড়তে শুরু করে প্রাণঘাতী এই ভাইরাসটি। পরিস্থিতি সামাল দিতে ২০২০ সালের ২০ জানুয়ারি বিশ্বজুড়ে জরুরি অবস্থা জারি করে বিশ্ব স্বাস্থ্য সংস্থা (ডব্লিউএইচও)।অবস্থার উন্নতি না হওয়ায় অবশেষে ওই বছরের ১১ মার্চ করোনাকে মহামারি হিসেবে ঘোষণা করে ডব্লিউএইচও। আন্তর্জাতিক বিভিন্ন সংস্থার তথ্য অনুযায়ী, মহামারি শুরুর পর থেকে এ পর্যন্ত বিশ্বে করোনায় আক্রান্ত হয়েছেন ৫৬ কোটির বেশি মানুষ এবং মৃত্যু হয়েছে প্রায় ৬৭ লাখ মানুষের।একাত্তর/আরবিএস 
tags:প্রধান সংবাদ, করোনা ভাইরাস, করোনা, মৃত্যু, উপসর্গ


25604
প্রেমের টানে আমেরিকান তরুণী গাজীপুরে
দেশযোগ
2022-07-13T11:00:04+06:00
আমেরিকার এক তরুণী প্রেমের টানে এসেছেন গাজীপুরের শ্রীপুরে। ধর্ম আর নাম বদলে ভালোবাসার যুবককে বিয়ে করে সেজেছেন বাঙালি বধূ। ভবিষ্যতে তিনি বাঙালি স্বামীকে নিয়ে স্থায়ী বসতি গড়ে তুলতে চান আমেরিকায়।ঈদ আনন্দের সঙ্গে ওই বাড়িতে এখন বাড়তি আনন্দ-উল্লাস। প্রেমের এই কাহিনী ছড়িয়ে পড়লে আশপাশের লোকজন ওই নব-দম্পতিকে দেখতে ভিড় জমান।পরিবারের লোকজন আত্মীয়-স্বজন সবাই সাদরে গ্রহণ করেছেন দূর থেকে ছুটে আসা তরুণীকে।যুক্তরাষ্ট্রের অ্যারিজোনার বাসিন্দা লিডিয়া লুজা সামাজিক যোগাযোগ মাধ্যমে পরিচয়ের পর প্রেমে হাবুডুবু খেয়ে মাত্র কয়েক মাসের মধ্যেই ইমরানকে বিয়ের সিদ্ধান্ত নেন। যথাযথই বাংলাদেশে আসতে না পারায় নেপালে এসে তাদের বিয়ে হয়।ধর্মান্তরিত হয়ে নামের সঙ্গে স্বামীর পরিবারের উপাধি ‘খান’ শব্দটি যোগ করেন। এখানে স্বামীর পরিবারের সঙ্গে খুবই খুশিতে ও পারিবারিক পরিবেশের চমৎকার দিন কাটাচ্ছেন বলেও জানিয়েছেন তিনি।ইমরান খান জানান, গত জানুয়ারির শেষ সপ্তাহে ফেসবুকের মাধ্যমে পরিচয় হয় তাদের। মাস খানেক পর লুজা বিয়ের প্রস্তাব দেয়। পরে মার্চ মাসে আলাপ আলোচনার ভিত্তিতে দু’জনে নেপালে গিয়ে একটি মসজিদে বিয়ে করেন তারা।ধর্ম, রাষ্ট্র, বয়স কোন কিছুই আটকাতে পারেনি তাদের। বাকিটা জীবন একসাথেই কাটাতে চান তারা। স্ত্রীর ইচ্ছা তিনিও পাড়ি দিতে চান আমেরিকায়, যোগ করেন ইমরান।আরও পড়ুন: বাংলাদেশে পুনরায় দূতাবাস চালুর বিষয়ে ভাবছে আর্জেন্টিনাশ্রীপুরের যুবক ইমরান খান একটি বেসরকারি বিশ্ববিদ্যালয়ে পড়াশোনা করছেন। আর লিডিয়া লুজা যুক্তরাষ্ট্রের অ্যারিজোনার বাসিন্দা। দুই ভাইয়ের একমাত্র বোন সে। ছোটবেলা থেকে তিনি দাদুর কাছে বড় হয়েছেন।একাত্তর/আরএ
tags:আমেরিকা, তরুণী, গাজাীপুর, বাঙালি বধূ


25605
পাকিস্তানে পর্যটকবাহী বাস খাদে পড়ে ১১ জনের মৃত্যু
বিশ্বযোগ
2022-07-13T11:01:21+06:00
পাকিস্তানের উত্তর-পশ্চিমাঞ্চলের লালকো উপত্যকায় পাহাড়ি রাস্তা থেকে একটি পর্যটকবাহী বাস খাদে পড়ে অন্তত ১১ জনের মৃত্যু হয়েছে। এ ঘটনায় আহত হয়েছে আরও দু'জন।এনডিটিভি'র খবরে বলা হয়েছে, মঙ্গলবার (১২ জুলাই) খাইবার পাখতুনখোয়া প্রদেশের সোয়াত উপত্যকার গাবিন জাব্বার এলাকায় এ দুর্ঘটনা ঘটে।পুলিশ জানায়, পর্যটকদের বহনকারী গাড়িটি পাহাড়ি রাস্তা থেকে ছিটকে খাদে পড়ে যায়। নিহত ১১ জনই সোয়াত উপত্যকার মাট্টা তহসিলের বাসিন্দা। তারা ভ্রমণ শেষে বাড়ি ফিরছিলেন।নিহতদের বিষয়ে বিস্তারিত কিছু জানায়নি পুলিশ। স্থানীয় প্রশাসন জানিয়েছে, আহত দু'জনের অবস্থা এখনও আশঙ্কাজনক। তারা স্থানীয় হাসপাতালে চিকিৎসাধীন। আরও পড়ুন: শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়াখাইবার পাখতুনখোয়া প্রদেশের মুখ্যমন্ত্রী মেহমুদ খান শোকসন্তপ্ত পরিবারের প্রতি সমবেদনা জানিয়েছেন। আহতদের যথাযথ চিকিৎসার জন্য কর্তৃপক্ষের প্রতি আহ্বান জানিয়েছেন তিনি।উল্লেখ্য, সোয়াত উপত্যকার মনোমুগ্ধকর নৈসর্গিক দৃশ্য দেখতে প্রতি বছর কোয়েল লাখ পর্যটক ওই এলাকায় ভ্রমণ করেন। বিশেষজ্ঞদের মতে, পাকিস্তানে দুর্বল সড়ক অবকাঠামোই এ ধরণের দুর্ঘটনার জন্য দায়ি। এছাড়া ট্রাফিক আইনের প্রতি অবজ্ঞা এবং সড়ক রক্ষণাবেক্ষণের অভাবে দেশটিতে দুর্ঘটনা বাড়ছে।একাত্তর/আরবিএস  
tags:প্রধান সংবাদ, দুর্ঘটনা, মৃত্যু, সড়ক


25606
ইয়াবা-গাঁজাসহ রাজধানীতে গ্রেপ্তার ১৯
অন্যান্য
2022-07-13T11:11:55+06:00
রাজধানীর একাধিক এলাকায় মাদকবিরোধী অভিযান পরিচালনা করে মাদক বিক্রি ও সেবনের অভিযোগে ১৯ জনকে গ্রেপ্তার করেছে ঢাকা মেট্রোপলিটন পুলিশের (ডিএমপি) বিভিন্ন অপরাধ ও গোয়েন্দা বিভাগ।বুধবার (৬ জুলাই) ডিএমপির মিডিয়া অ্যান্ড পাবলিক রিলেশনস বিভাগ এ তথ্য নিশ্চিত করেছে। গ্রেপ্তারের সময় তাদের কাছ থেকে চার হাজার ৫০২ পিস ইয়াবা ট্যাবলেট ও ৩৫০ গ্রাম গাঁজা উদ্ধার করা হয়।আরও পড়ুন: শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়াঢাকা মেট্রোপলিটন পুলিশ এর নিয়মিত মাদকবিরোধী অভিযানের অংশ হিসেবে মঙ্গলবার (১২ জুলাই) সকাল ছয়টা থেকে বুধবার (১৩ জুলাই) সকাল ছয়টা পর্যন্ত রাজধানীর বিভিন্ন থানা এলাকায় অভিযান চালিয়ে তাদেরকে গ্রেপ্তারসহ মাদকদ্রব্য উদ্ধার করা হয়।তাদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ১০টি মামলা দায়ের করা হয়েছে।একাত্তর/আরবিএস  
tags:রাজধানী, মাদক, গ্রেপ্তার, ইয়াবা, আইস


25607
ফেরিঘাট হয়ে কাজে ফিরছে দক্ষিণের মানুষ
দেশযোগ
2022-07-13T11:13:16+06:00
প্রিয়জনের সাথে ঈদের ছুটি কাটিয়ে এরই মধ্যে কর্মমুখী হতে শুরু করেছে দক্ষিণ-পশ্চিমাঞ্চলের মানুষ। তবে দৌলতদিয়া ঘাটের চিরচেনা রূপ না থাকায় দুর্ভোগ মুক্তভাবেই গন্তব্যে যেতে পারছেন সাধারণ মানুষ।বুধবার (১৩ জুলাই) সরেজমিনে দৌলতদিয়া ফেরি ঘাটে দেখা যায়, যাত্রীবাহী পরিবহনের চাপ নেই। তবে মোটরসাইকেল ও ব্যক্তিগত গাড়ির চাপ বেশি।দেখা যায়, যানবাহনগুলো দৌলতদিয়া ফেরিঘাটে এসে সহজেই টিকিট সংগ্রহ করতে পারছে।আরও পড়ুন: ইয়াবা-গাঁজাসহ রাজধানীতে গ্রেপ্তার ১৯বিআইডব্লিউটিসি দৌলতদিয়া অফিস সূত্রে জানা যায়, এই নো-রুটে পর্যাপ্ত ফেরি রয়েছে। পদ্মা সেতু উদ্বোধনের পর থেকেই দৌলতদিয়া -পাটুরিয়া নৌ-রুটে যানবাহনের চাপ কম। যে কারণে ফেরি ঘাটে আসা যানবাহনগুলো সহজেই ফেরি পার হতে পারছে।একাত্তর/আরএ
tags:রাজবাড়ী, ঈদের ছুটি, দৌলতদিয়া ঘাট


25608
ব্রাজিল দিলো তিন গোল, আর্জেন্টিনার চার গোল
খেলা
2022-07-13T12:05:53+06:00
মেয়েদের কোপা আমেরিকায় রাতে উরুগুয়ের বিপক্ষে মাঠে নামে ব্রাজিল। একই প্রতিযোগিতায় ভোরের দিকে পেরুর মুখোমুখি হয় আর্জেন্টিনা।এ দুটো ম্যাচেই জয় পেয়েছে ফুটবল ভক্তদের অন্যতম প্রিয় দল আর্জেন্টিনা ও ব্রাজিল।ম্যাচে উরুগুয়ের নারী ফুটবলারদের ৩-০ গোলে হারিয়ে সেমির পথে অনেকখানি এগিয়ে গেলো ব্রাজিল।নারী কোপা আমেরিকার ‘বি’ গ্রুপের দুই ম্যাচ শেষে ব্রাজিলের পয়েন্ট ৬। গোল ব্যবধান তাদের প্লাস ৭। অর্থ্যাৎ দুই ম্যাচে ৭ গোলের পরিবর্তে কোনো গোল হজম করেনি তারা। ৩ পয়েন্ট করে নিয়ে দ্বিতীয় এবং তৃতীয় স্থানে রয়েছে ভেনেজুয়েলা এবং আর্জেন্টিনা।আরও পড়ুন: বুধবার ওয়ানডে সিরিজ জয়ের মিশনে নামছে টাইগাররাঅপরদিকে বুধবার ভোরে নারী কোপা আমেরিকায় অনুষ্ঠিত নিজেদের দ্বিতীয় ম্যাচে পেরুকে ৪-০ গোলে রীতিমত বিধ্বস্ত করেছে আর্জেন্টিনা। এই জয়ের ফলে ‘বি’ গ্রুপে তৃতীয় স্থানে উঠে এলো আর্জেন্টাইনরা এবং সেমিতে ওঠার সম্ভাবনাও টিকে থাকলো।একাত্তর/আরএ
tags:আর্জেন্টিনা, ব্রাজিল, কোপা আমেরিকা


25609
বিয়ের প্রলোভন দেখিয়ে ধর্ষণের অভিযোগ, প্রেমিকের মা গ্রেপ্তার
দেশযোগ
2022-07-13T12:07:53+06:00
নোয়াখালীর সুবর্ণচরে এক কিশোরীকে (১৬) তার প্রেমিক বিয়ের প্রলোভন দেখিয়ে ধর্ষণ করেছে বলে অভিযোগ উঠেছে। এ ঘটনায় দায়ের করা মামলায় পুলিশ এজহার নামীয় আসামির (প্রেমিকের) মা'কে গ্রেপ্তার করেছে।  অভিযুক্ত যুবকের নাম মামুন (২২)। গ্রেপ্তারকৃত আমেনা (৪০) মামুনের মা এবং এজহার নামীয় তিন নম্বর আসামি।  বুধবার (১৩ জুলাই) সকাল সাড়ে ১০টার দিকে বিষয়টি নিশ্চিত করেন চরজব্বার থানার ভারপ্রাপ্ত কর্মকর্তা (ওসি) দেবপ্রিয় দাশ। তিনি বলেন, মঙ্গলবার রাতে ভিকটিমের বড় বোন বাদি হয়ে প্রেমিকসহ তার আরও তিনজন স্বজনকে আসামি করে চরজব্বর থানায় নারী ও শিশু নির্যাতন দমন আইনে মামলাটি দায়ের করেন। ভুক্তভোগীর অভিযোগ ও মামলা সূত্রে জানা যায়, ভুক্তভোগী কিশোরী স্থানীয় একটি দাখিল মাদ্রাসার শির্ক্ষার্থী। দুই বছর আগে সুবর্ণচরের পূর্ব চরবাটা ইউনিয়নের মামুনের (২২) সঙ্গে তার প্রেমের সম্পর্ক গড়ে ওঠে। এ সম্পর্কের সূত্র ধরে নিজের তিন সহযোগীকে নিয়ে গত এক বছর ধরে বিভিন্ন সময় বিয়ের প্রলোভন দেখিয়ে ওই কিশোরীকে ধর্ষণ করে আসছিল মামুন। আরও পড়ুন: শ্রীলঙ্কা থেকে পালিয়ে মালদ্বীপে প্রেসিডেন্ট গোতাবায়াসবশেষ গত ৭ জুলাই রাত সাড়ে ১১টার দিকে বাড়ির পার্শ্ববর্তী একটি পুকুর পাড়ে নিয়ে পুনঃরায় ধর্ষণের চেষ্টা করে মামুন। ওই সময় কিশোরীর চিৎকারে আশপাশের লোকজন এগিয়ে আসে, মামুন দ্রুত পালিয়ে যায়। পরে বিষয়টি মামুনের পরিবারকে জানালে তারা বিয়ে দিয়ে দেবে বলে কালক্ষেপণ এবং বিভিন্নভাবে ওই কিশোরীর পরিবারকে হুমকি দিতে থাকে।  চরজব্বার থানার ভারপ্রাপ্ত কর্মকর্তা (ওসি) দেবপ্রিয় দাশ জানান, এ ঘটনায় এজহার নামীয় আসামি অর্থাৎ প্রেমিকের মা'কে গতকাল মঙ্গলবার রাতে গ্রেপ্তার করেছে পুলিশ। মামলার অপর আসামিদের গ্রেপ্তারের চেষ্টা চালাচ্ছে পুলিশ। গ্রেপ্তারকৃত আসামিকে বুধবার দুপুরে নোয়াখালী চীফ জুডিশিয়াল ম্যাজিস্ট্রেট আদালতে সোপর্দ করা হবে।  একাত্তর/আরবিএস  
tags:ধর্ষণ, গ্রেপ্তার, নারী


25610
গাজীপুরে আবারও ঝুট গুদামে আগুন
দেশযোগ
2022-07-13T12:14:47+06:00
গাজীপুরে ঝুট গুদামে আবারও আগুনের ঘটনা ঘটেছে। বুধবার (১৩ জুলাই) সকাল সাড়ে ৯টার দিকে জেলার কোনাবাড়ি থানার দেওয়ালিবাড়ি এলাকায় আগুনের এ ঘটনা ঘটে। আগুন নিয়ন্ত্রণ করতে ফায়ার সার্ভিসের চারটি ইউনিট চেষ্টা চালিয়ে যাচ্ছে।গাজীপুর ফায়ার সার্ভিসের উপ-পরিচালক আব্দুল হামিদ মিয়া জানান, দেওয়ালিয়াবাড়ি এলাকায় একটি ঝুট গুদামে আগুন দেখে স্থানীয়রা নিয়ন্ত্রণ করার চেষ্ট করে। পরে ফায়ার সার্ভিসে খবর দেয়। ওই আগুন মুহুর্তেই পাশের ঝুট গুদামে ছড়িয়ে পরে। আগুন লাগার কারণ এখনও জানা যায়নি। হতাহতের কোনো খবরও পাওয়া যায়নি।আরও পড়ুন: ফেরিঘাট হয়ে কাজে ফিরছে দক্ষিণের মানুষএর আগে গত বুধবার ভোরে গাজীপুরের পুবাইল মাঝুখান এলাকায় ঝুট গুদামে আগুনের ঘটনা ঘটে। মুহূর্তেই আগুন নিয়ন্ত্রণের বাইরে চলে যায় এবং কালো ধোঁয়ায় ভয়াবহ আকার ধারণ করে। পরে এলাকাবাসীর সহযোগিতায় তিন ঘণ্টা পর আগুন নিয়ন্ত্রণে আনেন ফায়ার সার্ভিসের কর্মীরা।একাত্তর/এসি
tags:ঢাকা, আগুন, গাজীপুর, গাজীপুর সদর


25611
অতিরিক্ত গতি প্রাণ কেড়ে নিলো তিন বন্ধুর
দেশযোগ
2022-07-13T12:30:01+06:00
দিনাজপুরে বেপরোয়া গতির একটি প্রাইভেট কার নিয়ন্ত্রণ হারিয়ে খাদে পড়ে তিন বন্ধুর প্রাণহানী হয়েছে। এ ঘটনায় গুরুতর আহত হয়েছেন আরও দুই বন্ধু। তাদের দিনাজপুর ও রংপুর মেডিক্যাল কলেজ হাসপাতালে ভর্তি করে চিকিৎসা দেওয়া হচ্ছে।মঙ্গলবার (১২ জুলাই) সাড়ে ১১টার দিকে দিনাজপুর সদর উপজেলার দিনাজপুর-রংপুর মহাসড়কের সাতমাইল নামক স্থানে এ সড়ক দুর্ঘটনা ঘটে।নিহতরা হলেন- দিনাজপুর শহরের সুইহারী মহল্লার কপিলেশ বসাকের ছেলে বর্ণ বসাক (২৪), মুন্সীপাড়া মহল্লার মৃত নুর আমীনের ছেলে ইমন (২৩) ও কসবা মহল্লার শফিকুল ইসলামের ছেলে শাওন (২৫)।আহতরা হলেন- রওনক নবী প্রিয় (২৩) ও তানজিল (২২)।দিনাজপুর কোতয়ালী থানার পরিদর্শক (তদন্ত) আসাদুজ্জামান জানান, কয়েকজন বন্ধু রাতে দুটি প্রাইভেট কার নিয়ে দশমাইল এলাকায় ঘুরতে যায়। ফেরার সময় রাত একটি গাড়ি দুর্ঘটনা কবলে পড়ে। অতিরিক্ত গতির কারণে নিয়ন্ত্রণ হারিয়ে প্রাইভেট কারটি খাদে পড়ে দুমড়ে মুচড়ে যায়। এতে বর্ণ বসাক ঘটনাস্থলেই নিহত হয়। গুরুতর আহত অবস্থায় চার জনকে দিনাজপুর এম আব্দুর রহিম মেডিক্যাল কলেজ হাসপাতালে ভর্তি করা হয়। পরে রাতেই মারা যায় ইমন ও শাওন।আরও পড়ুন: প্রেমের টানে আমেরিকান তরুণী গাজীপুরেঅপরদিকে আহত রওনক নবী উন্নত চিকিৎসার জন্য রংপুর মেডিক্যাল কলেজ হাসপাতাল এবং তানজিল দিনাজপুর এম আব্দুর রহিম মেডিক্যাল কলেজ হাসপাতালের সার্জারি বিভাগে চিকিৎসা নিচ্ছেন। একাত্তর/এসি
tags:সড়ক দুর্ঘটনা, রংপুর, দিনাজপুর, দিনাজপুর সদর, বন্ধু


25612
পেরুকে হারিয়ে টিকে রইলো আর্জেন্টিনা
খেলা
2022-07-13T12:30:42+06:00
মেয়েদের কোপা আমেরিকার রোববারের ম্যাচে ব্রাজিলের কাছে ০-৪ গোলে পরাজয়ের পর ঘুরে দাঁড়ানো প্রয়োজন ছিল আর্জেন্টিনার নারী ফুটবলারদের। পেরুকে পেয়ে কাঙ্ক্ষিত সেই লক্ষ্য অর্জন করেও নিয়েছে তারা।বুধবার (১৩ জুলাই) সকালে নিজেদের দ্বিতীয় ম্যাচে পেরুকে ৪-০ গোলে হারায় আর্জেন্টিনা। ফলে এখনো সেমিতে ওঠার সম্ভাবনা টিকে থাকলো তাদের।এই জয়ে ‘বি’ গ্রুপে তৃতীয় স্থানে উঠে এসেছে আর্জেন্টাইনরা।কলম্বিয়ার আর্মেনিয়া শহরের সেন্টেনারিওয়ে অনুষ্ঠিত ম্যাচটিতে পেরুকে দাঁড়াতেই দেয়নি আর্জেন্টিনার মেয়েরা। ম্যাচের শুরু থেকেই পুরোপুরি প্রভাব বিস্তার করে খেলতে শুরু করে লা আলবিসেলেস্তারা।যে কারণে ম্যাচের ১৮, ৫২, ৬২ ও ৮৪ মিনিটে গোল করতে সক্ষম হন তারা।আরও পড়ুন: ব্রাজিল দিলো তিন গোল, আর্জেন্টিনার চার গোলশুক্রবার আর্জেন্টিনা মুখোমুখি হবে উরুগুয়ের। বাংলাদেশ সময় রাত ৩টায় শুরু হবে ম্যাচটি।একাত্তর/আরএ
tags:আর্জেন্টিনা, ফুটবল, কোপা আমেরিকা


25613
রাজধানীতে বাস উল্টে পথচারী নিহত
অন্যান্য
2022-07-13T12:40:27+06:00
রাজধানীর বনানী কবরস্থান সংলগ্ন ২৩নং রোডের উল্টোপাশে ঢাকা-ময়মনসিংহ সড়কে যাত্রীবাহী বাস উল্টে এক পথচারীর মৃত্যু হয়েছে।বুধবার (১৩ জুলাই) সকালে এ দুর্ঘটনা ঘটে।পুলিশ জানায়, নিহত ব্যক্তির নাম রঞ্জু শেখ (৩৫)। তিনি নিরাপত্তা কর্মী হিসেবে কাজ করতেন। তার গ্রামের বাড়ি রাজবাড়ী।জানা গেছে, ভোরের দিকে বাসের গতি ছিলো অতিরিক্ত। তা নিয়ন্ত্রণ করতে না পেরে রাস্তায় ডিভাইডারের পাশে ধাক্কা লেগে বাসটি উল্টে যায়। বাসে কতজন যাত্রী ছিল এ বিষয়ে প্রাথমিকভাবে কিছু জানা যায়নি। যাত্রীদের মধ্যে আহতের সংখ্যাটিও জানা সম্ভব হয়নি।প্রত্যক্ষদর্শীর বরাতে গুলশান ট্রাফিক জোনের সহকারী পুলিশ কমিশনার মো. মোস্তাফিজুর রহমান গণমাধ্যমকে বলেন, ট্রাফিক বিভাগের সদস্যদের ডিউটি শুরু হয়েছিল সকাল ৬টায়। কিন্তু তার আগে ঘটনাটি ঘটেছে। আমরা প্রত্যক্ষদর্শীদের মাধ্যমে জানতে পেরেছি ঘটনাটি আনুমানিক ভোর সাড়ে ৫টার দিকে ঘটেছে।আরও পড়ুন: অতিরিক্ত গতি প্রাণ কেড়ে নিলো তিন বন্ধুরবনানী থানার ভারপ্রাপ্ত কর্মকর্তা (ওসি) নূরে আজম মিয়া বলেন, দুর্ঘটনা কবলিত বাসটি জব্দ করা হয়েছে। চালক ও হেলপার পালিয়ে যাওয়ায় কাউকে আটক করা যায়নি। এ ঘটনায় যথাযথ আইনি ব্যবস্থা নেওয়া হবে।একাত্তর/আরএ
tags:সড়ক দুর্ঘটনা, রাজধানী, পথচারী নিহত


25614
টুইটারের চুক্তি বাতিল করায় মাস্কের বিরুদ্ধে মামলা
প্রযুক্তিযোগ
2022-07-13T12:42:22+06:00
চার হাজার চারশ’ কোটি ডলারে জনপ্রিয় সামাজিক মাধ্যম টুইটার কেনার চুক্তি থেকে সরে এসেছেন টেসলার প্রধান নির্বাহী ইলন মাস্ক। এ চুক্তি বাতিল করায় এবার ইলন মাস্কের বিরুদ্ধে মামলা করেছে টুইটার কর্তৃপক্ষ।ব্রিটিশ সংবাদমাধ্যম বিবিসি জানিয়েছে, মাস্ক যেন তার প্রতিশ্রুতি অনুযায়ী টুইটারের প্রতিটি শেয়ার ৫৪ দশমিক ২০ ডলারে কিনে নেন, সেই আদেশ চেয়ে যুক্তরাষ্ট্রের ডেলাওয়ারের আদালতে এ মামলা দায়ের করা হয়েছে।  টুইটার চেয়ারম্যান ব্রেট টেইলর বলেন, মাস্ক যেন তার চুক্তি মানেন, সেটা নিশ্চিত করতেই এই পদক্ষেপ। কোম্পানি কর্তৃপক্ষের অভিযোগ, টুইটার কিনে নেওয়ার কথা বলে মানুষের মনোযোগ কাড়েন মাস্ক। কোম্পানিটি কেনার বিষয়ে প্রস্তাবপ দেন। কিন্তু বর্তমানে মাস্ক মনে করন, তিনি এ চুক্তি আইন মানতে বাধ্য নন; তিনি ভাবছেন, মন চাইলেই তিনি সিদ্ধান্ত পাল্টে ফেলতে পারেন, একটা কোম্পানিকে ছুড়ে ফেলতে পারেন, কোম্পানির শেয়ার হোল্ডারদের পথে বসাতে পারেন, তারপর চুক্তি থেকে বেরিয়ে যেতে পারেন।  বিবিসি লিখেছে, বিশ্বের শীর্ষ ধনী মাস্ক গত এপ্রিলে জনপ্রিয় এই সোশাল মিডিয়া কোম্পানি কেনার ঘোষণায় যে কাহিনীর জন্ম দিয়েছিলেন, চুক্তি থেকে সরে আসার সিদ্ধান্তে তাতে নতুন মোড় এলো। এদিকে কোম্পানিটির বিশাল সংখ্যক শেয়ার কিনে নেন মাস্ক। সে সময় মাস্ককে কোম্পানির পরিচালক পদে যোগ দেওয়ার আমন্ত্রণ জানিয়েছিল টুইটারের পরিচালনা পর্ষদ। প্রথমে সে প্রস্তাবে রাজি হলেও শেষ মুহুর্তে সেই প্রস্তাব ফিরিয়ে দেন এই ধনকুবের। পড়ে পুরো টুইটার কিনে নেওয়ার প্রস্তাব দিয়ে বসেন তিনি।অন্যদিকে শেয়ার হোল্ডারদের চাপে ২৫ এপ্রিল মাস্কের প্রস্তাব গ্রহণ করে টুইটারের পরিচালনা পর্ষদ। চার হাজার চারশ কোটি ডলারে টুইটারের মালিকানা মাস্কের হাতে তুলে দেওয়ার চুক্তিও সম্পন্ন হয়। কিন্তু ঠিক আড়াই মাসের মাথায় একাধিক শর্ত ভঙ্গের কারণ দেখিয়ে মাস্ক সেই চুক্তি থেকে সরে আসার ঘোষণা দেন। সবশেষ টুইটারের বিরুদ্ধে নতুন করে অভিযোগ তোলেন মাস্কের আইনজীবীরা। তাদের দাবি করেন, শর্ত অনুযায়ী স্প্যাম আর ভুয়া অ্যাকাউন্টের সংখ্যা নিয়ে যথেষ্ট তথ্য দিতে টুইটার ব্যর্থ হয়েছে, আর সেটাই চুক্তি বাতিল করেছেন মাস্ক।একাত্তর/আরবিএস  
tags:মামলা, টুইটার, ইলন মাস্ক


25615
শ্রীলঙ্কায় জরুরি অবস্থা জারি, কলম্বোতে কারফিউ
বিশ্বযোগ
2022-07-13T13:00:28+06:00
জরুরি অবস্থা জারি হলো বিক্ষুব্ধ শ্রীলঙ্কায়। প্রেসিডেন্ট গোতাবায়া রাজাপাকসে দেশ ছেড়ে পালানোর পরপরই এ ঘোষণা আসে। পাশপাশি দেশটির পশ্চিমাঞ্চলীয় প্রদেশে জারি করা হয়েছে কারফিউ।স্থানীয় সময় বুধবার (১৩ জুলাই) লঙ্কান প্রধানমন্ত্রীর কার্যালয়ের একজন মুখপাত্রের বরাতে এ তথ্য নিশ্চিত করেছে ভারতীয় সংবাদমাধ্যম এনডিটিভি।  প্রধানমন্ত্রী রনিল বিক্রমাসিংহের মুখপাত্র দিনুক কলম্বেজ বার্তা সংস্থা এএফপিকে বলেছেন, প্রেসিডেন্ট দেশের বাইরে থাকায় দেশের বর্তমান পরিস্থিতি মোকাবেলায় জরুরি অবস্থা জারি করা হয়েছে।পুলিশ বলেছে, পশ্চিম প্রদেশজুড়ে অনির্দিষ্টকালের জন্য কারফিউ জারি করা হয়েছে। যার মধ্যে রাজধানী কলম্বো রয়েছে। রাজাপাকসে সামরিক বিমানে মালদ্বীপে যাওয়ার পরে ক্রমবর্ধমান বিক্ষোভ নিয়ন্ত্রণে রাখতে এ সিদ্ধান্ত।একজন সিনিয়র পুলিশ কর্মকর্তা এএফপিকে বলেছেন, কলম্বোতে প্রধানমন্ত্রীর কার্যালয়ের বাইরে বিক্ষোভ চলছে এবং পরিস্থিতি নিয়ন্ত্রণে রাখতে আমাদের কারফিউ দরকার। এদিকে শ্রীলঙ্কার প্রেসিডেন্ট গোতাবায়া রাজাপাকসে দেশ ছেড়েছেন। মঙ্গলবার দিবাগত রাতে একটি সামরিক বিমানে তিনি মালদ্বীপ গেছেন বলে জানা গেছে।অভিবাসন কর্মকর্তারারা জানিয়েছেন, পদত্যাগের দাবিতে দেশজুড়ে বিক্ষোভের মুখে গোতাবায়া দেশ ছেড়েছেন। এর আগে অর্থনৈতিক সংকটে পড়ে দেশটি। গত মার্চ থেকে  শ্রীলঙ্কায় চলছে সরকারবিরোধী বিক্ষোভ। শনিবার (৯ জুলাই) শত শত বিক্ষোভকারী প্রেসিডেন্ট গোতাবায়ার বাসভবনে ঢোকে। এরপর এদিন রাতে পদত্যাগের ঘোষণা দেন গোতাবায়া। ঘোষণা অনুযায়ী বুধবার (১৩ জুলাই) তার পদত্যাগের কথা। এর আগে তিনি দেশ ছাড়লেন।স্থানীয় ও আন্তর্জাতিক গণমাধ্যমের খবরে বলা হচ্ছে, এরইমধ্যে বিক্ষোভকারীদের নিয়ন্ত্রণ করতে মাঠে নেমেছে দেশের নিরাপত্তাবাহিনী। সেনা টহলের পাশপাশি হেলিকপ্টারও যুক্ত হয়েছে এ কাজে।  একাত্তর/আরবিএস  
tags:প্রধান সংবাদ, মেগা প্রকল্প, শ্রীলংকা, অর্থনীতিতে বিপর্যয়


25616
ছাত্রলীগ নেতাকে বন্দুক ঠেকিয়ে হত্যার হুমকির অভিযোগ
দেশযোগ
2022-07-13T13:11:44+06:00
পিরোজপুরে নম্বর বিহীন বেপরোয়া গতির এক প্রাইভেটকার চালকের গতি রোধ করায় তিনি স্থানীয় এক ছাত্রলীগ নেতাকে গুলি করে হত্যার হুমকি দিয়েছেন বলে অভিযোগ পাওয়া গেছে। সোমবার (১২ জুলাই) বিকেলে পিরোজপুর শহরের বাসস্ট্যান্ড এলাকায় এ ঘটনা ঘটে।সিসি ক্যামেরায় রেকর্ড হওয়া একটি ভিডিওতে দেখা গেছে, একটি মোটরসাইকেলে থাকা তিন যুবক সাদা রঙের একটি প্রাইভেটকারের গতি রোধ করেন। এতে ক্ষিপ্ত হয়ে গাড়ির চালক বের হয়ে গাড়ির পেছন থেকে একটি শটগান বের করেন। পরে কথোপকথনের পর সটকে পড়েন।হত্যা হুমকি পাওয়া ওই যুবকের নাম আসিফ ইকবাল। তিনি পিরোজপুর পৌর ছাত্রলীগের সভাপতি বলে জানা গেছে।আফিস ইকবাল জানান, এদিন বিকেলে তিনিসহ কয়েকজন পিটিআই সড়কের পাশে দাঁড়িয়ে ছিলেন। এ সময় সাদা রঙয়ের নম্বর বিহীন একটি প্রাইভেট কার হুলারহাট থেকে সিও অফিসের দিকে বেপরোয়া গতিতে আসছিলো। গাড়িটি পাশ থেকে যাওয়ার সময় তার হাতে ধাক্কা লাগে। পরে তিনি একটি মোটরসাইকেল চালিয়ে কিছুদূর গিয়ে গাড়িটির গতিরোধ করেন। এ সময় প্রাইভেটকারের চালক নেমে গাড়ির পেছন থেকে একটি শটগান হাতে নিয়ে তেড়ে আসেন। কাছে এসে কোনো কথা বলার আগেই শটগান লোড করে তার বুকে ঠেকিয়ে গুলি করে মেরে ফেলার হুমকি দেন। এ সময় ওই গাড়ি থেকে এক নারীও বের হন। পরে তার সঙ্গে থাকা কয়েকজন ও পথচারীরা এগিয়ে এলে তিনি গাড়িতে উঠে দ্রুত খুলনার দিকে চলে যান।পিরোজপুর সদর থানার অফিসার ইনচার্জ আ. জ. মো. মাসুদুজ্জামান জানান, আফিস ইকবাল থানায় একটি অভিযোগ দিয়েছে। এ বিষয়ে খোঁজখবর নিয়ে ব্যবস্থা নেওয়া হবে। একাত্তর/এসি
tags:বরিশাল, ছাত্রলীগ, পিরোজপুর, হুমকি, পিরোজপুর সদর


25617
বঙ্গবন্ধু টানেলের কাজ দ্রুত শেষ করার নির্দেশ সেতুমন্ত্রীর
জাতীয়
2022-07-13T13:42:20+06:00
কর্ণফুলী নদীর তলদেশে নির্মাণাধীন বঙ্গবন্ধু শেখ মুজিবুর রহমান টানেলসহ সেতু বিভাগের অধীন চলমান অন্য প্রকল্পের কাজ দ্রুত শেষ করার নির্দেশ দিয়েছেন আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের।বুধবার (১৩ জুলাই) বনানীর সেতু ভবনের সম্মেলন কক্ষে সেতু বিভাগ ও বাংলাদেশ সেতু কর্তৃপক্ষের কর্মকর্তাদের সঙ্গে মতবিনিময় সভায় প্রধান অতিথির বক্তব্যে তিনি এ নির্দেশ দেন।বঙ্গবন্ধু শেখ মুজিবুর রহমান টানেল নির্মাণ প্রকল্পের সার্বিক অগ্রগতি শতকরা ৮৭ ভাগ শেষ হয়েছে বলে জানান ওবায়দুল কাদের।আরও পড়ুন: ছাত্রলীগ নেতার বুকে বন্দুক ঠেকিয়ে হত্যার হুমকির অভিযোগসেতু বিভাগের সচিব মো. মনজুর হোসেনের সভাপতিত্বে মতবিনিময় সভায় সেতু বিভাগ ও বাংলাদেশ সেতু কর্তৃপক্ষের ঊর্ধ্বতন কর্মকর্তারা উপস্থিত ছিলেন।একাত্তর/এসি
tags:ওবায়দুল কাদের, বঙ্গবন্ধু টানেল, সেতুমন্ত্রী


25618
এসএসসি পরীক্ষার্থীর গলাকাটা লাশ উদ্ধার
দেশযোগ
2022-07-13T13:49:26+06:00
ভোলায় পর পর দুটো হত্যাকাণ্ডের রেশ না কাটতেই এবার ওবায়দুল (১৭) নামে এক এসএসসি পরীক্ষার্থীর গলাকাটা লাশ উদ্ধার করা হয়েছে।বুধবার (১৩ জুলাই) সকালে ভোলা সদর উপজেলার আলী নগর ইউনিয়নের রুইতা গ্রাম থেকে পুলিশ তার মৃতদেহ উদ্ধার করে। নিহতের স্বজনরা জানান, ভোলার আলী নগর ইউনিয়নের মৃত আবদুল্লাহর ছেলে ওবায়দুল গতকাল মঙ্গলবার রাত ৮টার দিকে বাসা থেকে বের হন। কিন্তু রাত ১২টায় তিনি আর ঘরে না ফিরলে খোঁজ করে বাড়ির পাশে সুপারি বাগানে তার গলাকাটা লাশ পাওয়া যায়।পুলিশ প্রাথমিকভাবে হত্যাকাণ্ডের কারণ জানাতে পারেনি।নিহত ওবায়দুল ভোলা পশ্চিম রুহিতা মাধ্যমিক বিদ্যালয়ের ছাত্র ছিলেন। চলতি বছর তার এসএসসি পরীক্ষা দেওয়ার কথা ছিলো। পড়াশোনার পাশাপাশি ওবায়দুল ইলেকট্রিক মিস্ত্রির কাজ করতেন। অতিরিক্ত পুলিশ সুপার (সদর সার্কেল) ফরহাদ সরদার জানান, প্রাথমিকভাবে ধারণা করা হচ্ছে এটি হত্যাকাণ্ড। অভিযুক্তদের আইনের আওতায় আনা হবে।আরও পড়ুন: রাজধানীতে বাস উল্টে পথচারী নিহতএদিকে দুইদিন আগে ১০ জুলাই (রোববার) সকালে আলী নগরে কুপিয়ে ও গলা কেটে নাহিদ নামে এক যুবককে হত্যা করা হয়। এ ঘটনার পরদিন সোমবার ভোলা সদরের ভেলুমিয়া ইউনিয়নে পা বাধা অবস্থায় জয়তুন নেছা নামের এক বৃদ্ধার লাশ উদ্ধার করে পুলিশ।একাত্তর/আরএ
tags:ভোলা, হত্যাকাণ্ড, এসএসসি পরীক্ষার্থী


25619
নভেম্বরে ৮০০ কোটিতে পৌঁছাবে জনসংখ্যা, চীনকে পিছে ফেলবে ভারত
বিশ্বযোগ
2022-07-13T14:01:26+06:00
প্রতিবেশি দেশ ভারত ২০২৩ সাল নাগাদ (সম্ভবত) বিশ্বের সবচেয়ে জনবহুল দেশ হিসেবে চীনকে ছাড়িয়ে যাবে বলে জানিয়েছে জাতিসংঘ। অন্যদিকে চলতি বছরের নভেম্বর মাস নাগাদ বিশ্বের জনসংখ্যা ৮০০ কোটিতে পৌঁছাবে, এবং ২০৫০ সাল নাগাদ এ সংখ্যা গিয়ে দাঁড়াবে ৯৭০ কোটিতে।জাতিসংঘ এক প্রতিবেদনে জানিয়েছে, চলতি বছর ১৪২ কোটি ৬০ লাখ জনসংখ্যা নিয়ে বিশ্বের সবচেয়ে জনবহুল দেশের তালিকায় প্রথমে রয়েছে চীন। তার পরপরই রয়েছে ভারত, দেশটির বর্তমান জনসংখ্যা ১৪১ কোটি ২০ লাখ।সোমবার প্রকাশিত ওই প্রতিবেদনে আরও বলে হয়েছে, ভারতের জনসংখ্যা বৃদ্ধি পেয়ে আগামী বছর চীনের জনসংখ্যাকে ছাড়িয়ে যাবে এবং বেশ কয়েক বছরের জন্য এই বৃদ্ধি অব্যাহত থাকবে।২০৫০ সালে ভারতের জনসংখ্যা আনুমানিক ১৬৬ কোটিরও বেশিতে গিয়ে দাঁড়াবে এবং সেই সাপেক্ষে চীনের জনসংখ্যা অনেকটা পিছিয়ে ১৩১ কোটিতে নেমে আসবে বলেও জানানো হয়েছে। জাপানের সরকারি সংবাদমাধ্যম এনএইচকে বলছে, এরইমধ্যে ভারত সরকার জনসংখ্যার দ্রুত বৃদ্ধি রোধ করতে একটি নীতি প্রণয়ন করেছে।আরও পড়ুন: ছাত্রলীগ নেতার বুকে বন্দুক ঠেকিয়ে হত্যার হুমকির অভিযোগএদিকে বিশ্বব্যাংকের প্রতিবেদনে বলা হয়েছে, জাতিসংঘ ভারতের জনসংখ্যা বৃদ্ধির কারণ হিসেবে চিহ্নিত করছে শিশু মৃত্যুর হারের অব্যাহত হ্রাসকে। উল্লেখ্য, চীন ১৯৮০ সালে এক-সন্তান নীতি চালু করেছিল, যার ফলে জন্মহার কমে গিয়েছিল এবং বয়স্কদের জনসংখ্যার অনুপাত বৃদ্ধি পেয়েছিল।একাত্তর/আরবিএস  
tags:ভারত, চীন, জনসংখ্যা


25620
শ্রীলঙ্কার পরিস্থিতি কী বার্তা দেয় ?
একাত্তর জার্নাল

tags:শ্রীলঙ্কা, রাজাপাকসে


25621
কোনদিকে যাচ্ছে দেশের করোনা পরিস্থিতি ?
একাত্তর জার্নাল

tags:করোনা ভাইরাস, করোনা, কোভিড-১৯


25622
সিরিজ জয়ের লক্ষে উন্ডিজদের বিরুদ্ধে মাঠে নামছে টাইগাররা
অন্যান্য

tags:ক্রিকেট, খেলাযোগ, বাংলাদেশ, ওয়েস্ট ইন্ডিজ


25623
পটুয়াখালীতে যাত্রীবাহী বাস খাদে পড়ে একজন নিহত
দেশযোগ
2022-07-13T14:17:11+06:00
পটুয়াখালী-কুয়াকাটা সড়কের বসাক বাজারে যাত্রীবাহী বাস খাদে পড়ে একজনের মৃত্যু হয়েছে। এ ঘটনায় আহত হয়েছেন আরো সাতজন।বুধবার (১৩ জুলাই) ভোরের দিকে এ দুর্ঘটনা ঘটে।নিহতের নাম বাদল আকন (২৪)। তিনি বরিশাল জেলার বাকেরগঞ্জ উপজেলার নন্দপাড়া গ্রামের আব্দুল মজিদ আকনের ছেলে।পটুয়াখালী সদর থানার ভারপ্রাপ্ত কর্মকর্তা (ওসি) মোহাম্মদ মনিরুজ্জামান জানান, ইমরান ট্রাভেলসের যাত্রীবাহী বাসটি গতকাল সন্ধ্যায় ঢাকা থেকে কুয়াকাটার উদ্দেশ্যে ছেড়ে আসে। বুধবার ভোররাতে বসাক বাজার এলাকা অতিক্রমকালে চালক নিয়ন্ত্রণ হারিয়ে ফেললে বাসটি রাস্তা থেকে পাশের খাদে পড়ে যায়। এসময় ঘটনাস্থলেই মারা যান ওই বাসের যাত্রী বাদল আকন। এছাড়া আহত হন আরো ৭ জন।আহতদের মধ্যে চারজনকে প্রাথমিক চিকিৎসার পর ছেড়ে দেওয়া হয়েছে। বাকি তিনজন পটুয়াখালী মেডিকেল কলেজ হাসপাতালে ভর্তি রয়েছেন।আরও পড়ুন: এসএসসি পরীক্ষার্থীর গলাকাটা লাশ উদ্ধারপুলিশ সূত্রে জানা যায়, ঘাতক বাসটি জব্দ করা গেলেও এর চালক ও হেলপার পালিয়েছে। নিহতের মরদেহ ময়নাতদন্তের জন্য মর্গে পাঠানো হয়েছে।একাত্তর/আরএ
tags:সড়ক দুর্ঘটনা, পটুয়াখালী, কুয়াকাটা


25624
লঙ্কান প্রধানমন্ত্রীর কার্যালয়ে ঢুকে পড়েছে বিক্ষোভকারীরা
বিশ্বযোগ
2022-07-13T14:18:02+06:00
শ্রীলঙ্কার প্রেসিডেন্ট গোতাবায়া রাজপাকসের মালদ্বীপে পালিয়ে যাবার
খবর ছড়িয়ে পরার সঙ্গে সঙ্গে আবারো উত্তপ্ত হয়ে উঠেছে দেশটির রাজপথ। রাজধানী কলম্বোর গল ফেস গ্রিন স্কোয়ারে সকালে হাজার হাজার বিক্ষোভকারী
পুলিশের সঙ্গে সংঘর্ষে জড়িয়ে পরে। এর কিছুক্ষণ পরেই দেশটিতে জরুরি অবস্থা জারি করা
হয়। কিন্তু জরুরি অবস্থা উপেক্ষা করে প্রধানমন্ত্রীর কার্যালয়ে ঢুকে পড়ে
হামলা চালিয়েছে উত্তেজিত জনতা। এছাড়া আরও বেশ কিছু সরকারি প্রতিষ্ঠানে হামলা চালিয়েছে
বিক্ষোভকারীরা।প্রধানমন্ত্রীর কার্যালয় ঘিরে ফেলতেই সেনা এবং পুলিশের সঙ্গে বিক্ষোভকারীদের
দফায় দফায় সংঘর্ষ হয়। তাদের ছত্রভঙ্গ করতে লাঠিচার্জও করে পুলিশ।পরিস্থিতি সামাল দিতে এবং বিক্ষোভকারীদের ছত্রভঙ্গ করতে কাঁদানে গ্যাস
ব্যবহারের পাশাপাশি লাঠিচার্জও করা হয়। কিন্তু তাতেও দমানো যায়নি বিক্ষোভকারীদের। প্রধানমন্ত্রীর কার্যালয়ের দেয়াল টপকে তারা ঢুকে পড়েন। পার্লামেন্টের
উদ্দেশেও মিছিল করে যান বিক্ষোভকারীরা। কিন্তু পার্লামেন্টের দুশ’ মিটার আগেই তাদের
আটকে দেয়া হয়।বিক্ষোভকারীরা প্রেসিডেন্টের পাশপাশি প্রধানমন্ত্রী রানিল বিক্রমাসিংহের
পদত্যাগও দাবি করে আসছেন। রানিল জানিয়েছেন, নতুন সরকার গঠন হবার সঙ্গে সঙ্গে তিনি পদ
ছেড়ে দেবেন। বুধবার সকালে লঙ্কান বিমান বাহিনীর বিশেষ বিমানে করে পদত্যাগ করা প্রেসিডেন্ট
গোতাবায়া ও তার স্ত্রী দুই দেহরক্ষীসহ কলম্বো থেকে মালদ্বীপের রাজধানী মালে’তে উড়ে
যান। এই খবর ছড়িয়ে পরার সঙ্গে সঙ্গে বিক্ষোভকারীরা আবারো রাজপথে নেমে আসেন।
কলাম্বোর বিভিন্ন সড়কে পুলিশের সঙ্গে সংঘর্ষে জড়িয়েছে বিক্ষোভকারীরা। পরিস্থিতি নিয়ন্ত্রণে প্রধানমন্ত্রী রানিল বিক্রমাসিংহে দেশটির পশ্চিমাঞ্চলীয়
প্রদেশে কারফিউ জারি করার পাশাপাশি দ্বীপজুড়ে জরুরি অবস্থা জারি করেন। শ্রীলংকার পুলিশ বলেছে, পশ্চিম প্রদেশজুড়ে অনির্দিষ্টকালের জন্য কারফিউ
জারি করা হয়েছে। যার মধ্যে রাজধানী কলম্বো রয়েছে। দাঙ্গা বাধালে জড়িতদের গ্রেপ্তারের নির্দেশও রয়েছে।  দেশটির গণমাধ্যমগুলোর সবশেষ খবর বলছে, সময়ের সঙ্গে সঙ্গে প্রধানমন্ত্রীর
কার্যালয়ের সামনের সড়কে বিক্ষোভকারীদের সংখ্যা বাড়ছে। পুলিশ সেখানে সতর্ক অবস্থায় আছে।এর আগে প্রেসিডেন্ট গোতাবায়া শ্রীলঙ্কা ছেড়ে পালানোর পরই অস্থায়ী
প্রেসিডেন্ট হিসেবে শপথ নেন প্রধানমন্ত্রী রানিল বিক্রমাসিংহে। জনরোষ উপেক্ষা করেই
তিনি এ শপথ নেন। কিন্তু বিক্ষোভকারীরা আগেই হুশিয়ারী দিয়েছিলেন, রানিল যেন কোন ভাবেই
প্রেসিডেন্টের দায়িত্ব না নেন এবং বুধবার দুপুরের মধ্যের প্রধানমন্ত্রীর পদও ছেড়ে দেন।কিন্তু সেই সব হুঁশিয়ারি উপেক্ষা করেই জনরোষের মধ্যেই অস্থায়ী প্রেসিডেন্টের
শপথ নেন রানিল। আর তার পরই গোটা দেশে জরুরি অবস্থা ঘোষণা করেন তিনি।উল্লেখ্য, চরম অথনৈতিক সংকটের মধ্যে শ্রীলঙ্কাতে তীব্র খাদ্য ও জ্বালানি
স্বল্পতা দেখা দিলে দেশটির জনগণ গত মার্চ থেকে রাজপথে আন্দোলন শুরু করে।  একাত্তর/আরবিএস  
tags:প্রধান সংবাদ, শ্রীলঙ্কা, অর্থনৈতিক সঙ্কট, সরকারবিরোধী বিক্ষোভ, পুলিশের গুলি


25625
কলম্বোর আকাশে টহল দিচ্ছে সেনা হেলিকপ্টার
বিশ্বযোগ
2022-07-13T14:37:02+06:00
শ্রীলঙ্কার প্রধানমন্ত্রী রানিল বিক্রমাসিংহের কার্যালয়ে সামনের রাস্তায় অবস্থান নিতে শুরু করেছে বিক্ষোভকারীরা। তাদের দাবি, বুধবারের মধ্যেই পদ ছাড়তে হবে রানিলকে। এর আগে, ভোরে লঙ্কান বিমান বাহিনীর বিশেষ বিমানে চড়ে কলম্বো থেকে মালদ্বীপে পালিয়ে যান বিদায়ী প্রেসিডেন্ট গোতাবায়া রাজাপাকসে। এরপরই আবারো বিক্ষোভ শুরু হয় দেশটিতে।সকালের দিকেই কলম্বোর গল ফেস গ্রিন স্কোয়ার থেকে হাজার হাজার বিক্ষোভকারী প্রধানমন্ত্রীর কার্যালয়ের সামনে জড়ো হন। এক পর্যায়ে তারা পাচিল টপকে ভেতরে ঢুকে পড়েন। পরিস্থিতি সামাল দিতে সেনা ও পুলিশ টহল বাসানো হয়েছে। এরিমধ্যে বিক্ষোভকারীরা তাদের সঙ্গে সংঘর্ষে জড়িয়েছে। এতে দশ বিক্ষোভকারী আহত অবস্থায় হাসপাতালে নেয়া হয়েছে।আরও পড়ুন: লঙ্কান প্রধানমন্ত্রীন কার্যালয়ে ঢুকে পড়েছে বিক্ষোভকারীরাবিক্ষোভকারীদের উপর নজর রাখতে কলম্বোর আকাশে সেনা হেলিকপ্টার টহল দিতে শুরু করেছে। হেলকপ্টারটি নিচু দিয়ে উড়ে যাবার সময় জনতা দুয়ো ধ্বনি দিতে দেখা গেছে।শ্রীলঙ্কার পার্লামেন্টের স্পিকার মাহিন্দা জাপা আবেবর্ধনে জানিয়েছেন, সংবিধান অনুযায়ী প্রেসিডেন্টের দায়িত্ব চালিয়ে নেবেন প্রধানমন্ত্রী। অন্যদিকে প্রধানমন্ত্রীর কার্যালয় জানিয়েছে, অস্থায়ী প্রেসিডেন্ট ও প্রধানমন্ত্রী হিসাবে রানিল বিক্রমাসিংহে দেশে জরুরি অবস্থা ও কারফিউ জারি করেছেন। একাত্তর/এসি
tags:শ্রীলঙ্কা, রাজাপাকসে, কলম্বো


25626
মুক্তিযোদ্ধার বাড়িতে হামলা: উপজেলা চেয়ারম্যানসহ কারাগারে ১০
দেশযোগ
2022-07-13T15:02:14+06:00
ফরিদপুরের সালথা উপজেলায় বীর মুক্তিযোদ্ধা এলেম শেখের বাড়িতে হামলা, ভাঙচুর ও লুটপাটের অভিযোগে উপজেলা চেয়ারম্যানসহ ১০ জনকে কারাগারে পাঠিয়েছেন আদালত।বুধবার (১৩ জুলাই) দুপুরে আসামি পক্ষের আইনজীবী অ্যাড ইব্রাহিম হোসেন জানান, ফরিদপুরের অতিরিক্ত চিফ জুডিশিয়াল ম্যাজিস্ট্রেট কোর্টের ছয় নং আমলি আদালতে আসামিরা হাজির হয়ে জামিন আবেদন করেন। এ সময় আদালতের বিচারক তরুণ বাছাড় তাদের জামিন নামঞ্জুর করে সালথা উপজেলা চেয়ারম্যান মো. ওয়াদুদ মাতুব্বরসহ ১০ জন আসামিকে কারাগারে পাঠানোর নির্দেশ দেন।এর আগে রোববার (৯ জুলাই) দিবাগত রাতে সালথা উপজেলা চেয়ারম্যান ওয়াদুদ মাতুব্বরকে প্রধান আসামি করে ৩৬ জনের নাম উল্লেখ করে বাড়িতে হামলার ঘটনায় বীর মুক্তিযোদ্ধার স্ত্রী জয়গুন বেগম বাদি হয়ে সালথা থানায় একটি মামলা দায়ের করেন। উল্লেখ্য, গতি আট জুলাই সন্ধ্যায় উপ‌জেলার গ‌ট্টি ইউনিয়ন আওয়ামী লীগের সভাপতি আবু জাফর মোল্ল্যার ওপর দুর্বৃত্তের হামলা অভিযোগ ওঠে। স্থানীয়দের অভিযোগ, এ সময় তিনি দৌড়ে বীর মুক্তিযোদ্ধা এলেম শেখের বাড়িতে আশ্রয় নেয়। তখন হামলাকারীরা এলেম শেখের বসতবাড়ি ভাঙচুর ও লুটপাট চালায়। আরও পড়ুন: ছাত্রলীগ নেতার বুকে বন্দুক ঠেকিয়ে হত্যার হুমকির অভিযোগমুক্তিযোদ্ধার অভিযোগ, এ সময় হামলাকারীদের মারপিটে স্ত্রীসহ তিন আহত হন। একাত্তর/এসি
tags:ঢাকা, ফরিদপুর, সালতা, মুক্তিযোদ্ধা, উপজেলা চেয়ারম্যান, সালথা


25627
সরকারের অনুরোধে গোতাবায়াকে দেশ ছাড়তে সহায়তা
বিশ্বযোগ
2022-07-13T15:12:09+06:00
শ্রীলঙ্কার প্রেসিডেন্ট গোতাবায়া ও ফার্স্ট লেডি লোমা রাজাপাকসেকে
মালদ্বীপে উড়ে যেতে সহায়তা দেয়ার কথা স্বীকার করেছে দেশটির বিমান বাহিনী।বুধবার দেশটির বিমান বাহিনী এক বিবৃতিতে একথা জানিয়েছে। এতে বলা হয়
গোতাবায়া, তার স্ত্রী ও দুজন দেহরক্ষীর দেশ ছাড়ার জন্য তারা তাদের উড়োজাহাজ ব্যবহার
করতে দিয়েছে।বিবৃতিতে আরও বলা হয়েছে, ক্ষমতাসীন সরকারের অনুরোধ এবং প্রতিরক্ষা
মন্ত্রনালয়ের যথাযথ অনুমোদনের পরই বিমান বাহিনী তাদের উড়োজাহাজ ব্যবহার করতে দিয়েছে।বিমান বাহিনীর বিবৃতিতে আরও বলা হয়েছে, ইমিগ্রেশন ও কাস্টমসের সব ধরনের
আইন মেনেই প্রেসিডেন্ট গোতাবায়াকে উড়োজাহাজ ব্যবহারের অনুমতি দেয়া হয়েছে। উল্লেখ্য, বুধবার ভোর রাতে
বিমান বাহিনীর বিশেষ বিমানে গোতাবায়া প্রতিবেশী মালদ্বীপের পালিয়ে যান। তিনি স্থানীয়
সময় ভোর রাত তিনটায় রাজধানী মালেতে অবতরণ করেন।শ্রীলঙ্কার এক কর্মকর্তা জানিয়েছেন, লঙ্কান বিমান বাহিনীর আন্তোনভ-৩২
বিমানে প্রেসিডেন্ট তার স্ত্রী ও দুজন দেহরক্ষীকে নিয়ে দেশ ছেড়েছেন।এই প্রক্রিয়ার সাথে জড়িত এক অভিবাসন কর্মকর্তা বলেন, তাদের পাসপোর্টগুলোতে
স্ট্যাম্প দেয়া হয়েছে। তারা বিমানবাহিনীর বিশেষ বিমানে করে পাড়ি দিয়েছেন।আরও পড়ুন: লঙ্কান প্রধানমন্ত্রীর কার্যালয়ে ঢুকে পড়েছে বিক্ষোভকারীরাগণবিক্ষোভের মুখে গেলো শনিবারই গোতাবায়া স্পিকারের কাছে জানান, তিনি
বুধবার পদত্যাগ করবেন। তবে এর আগে নিরাপদে দেশ ছাড়ার ব্যবস্থা করে দেয়ার দাবি জানান
গোতাবায়া। বিরোধীরা তার এই দাবি মানতে রাজি হননি। এরই মধ্যে মঙ্গলবার দিনগত রাতে
সস্ত্রীক দেশ ছাড়লেন ৭৩ বছর বয়সী গোতাবায়া।এর মাধ্যমে রাজাপাকসে পরিবারের দীর্ঘদিনের শাসনের অবসান হলো বলে ধারণা
করা হচ্ছে। দেশটির ভয়াবহ অর্থনৈতিক জটিলতার জন্য এই পরিবারকেই দায়ী করা হয়।একাত্তর/আরিএস  
tags:শ্রীলঙ্কা, অর্থনৈতিক সঙ্কট, সরকারবিরোধী বিক্ষোভ, পুলিশের গুলি


25628
শ্রীলঙ্কার ভারপ্রাপ্ত প্রেসিডেন্ট রানিল বিক্রমসিংহে
বিশ্বযোগ
2022-07-13T15:43:27+06:00
শ্রীলঙ্কার প্রধানমন্ত্রী রানিল বিক্রমসিংহেকে ভারপ্রাপ্ত প্রেসিডেন্টের দায়িত্ব দেয়া হয়েছে বলে জানিয়েছেন দেশটির স্পিকার মাহিন্দা ইয়াপা আবেবর্ধনে। বুধবার (১৩ জুলাই) বিবিসির প্রতিবেদনে বলা হয়, শ্রীলঙ্কার সংবিধানের ৩৭.১ অনুচ্ছেদ অনুযায়ী এ নিয়োগের কথা স্পিকারকে জানিয়েছেন গোতাবায়া রাজাপাকসে। তবে এ বিষয়ে এখন পর্যন্ত রাজাপাকসের পক্ষ থেকে সরাসরি কোনো বক্তব্য পাওয়া যায়নি। সাম্প্রতিক সময় শ্রীলঙ্কার যাবতীয় ঘোষণা পার্লামেন্টের স্পিকার এবং প্রধানমন্ত্রীর কার্যালয় থেকে আসছে।এদিকে দেশটির প্রেসিডেন্ট গোতাবায়া রাজপাকসের মালদ্বীপে পালিয়ে গেছেন বলে খবর পাওয়া গেছে। এ খবর ছড়িয়ে পড়ার পর হাজার হাজার বিক্ষোভকারী রাজধানী কলম্বোর গল ফেস গ্রিন স্কোয়ারে পুলিশের সঙ্গে সংঘর্ষে জড়িয়ে পরে। এর কিছুক্ষণ পরেই দেশটিতে জরুরি অবস্থা জারি করা হয়।কিন্তু জরুরি অবস্থা উপেক্ষা করে প্রধানমন্ত্রীর কার্যালয়ে ঢুকে পড়ে হামলা চালিয়েছে উত্তেজিত জনতা। এছাড়া আরও বেশ কিছু সরকারি প্রতিষ্ঠানে হামলা চালিয়েছে বিক্ষোভকারীরা।আরও পড়ুন: লঙ্কান প্রধানমন্ত্রীর কার্যালয়ে ঢুকে পড়েছে বিক্ষোভকারীরাতবে বিক্রমসিংহের আপাতত কোনো বিপদের সম্ভাবনা নেই বলে নিশ্চিত করেছে বিবিসি। তার সরকারি বাসভবন পুড়িয়ে দেয়ার পর থেকে লুকিয়ে রয়েছেন তিনি। অন্যদিকে আগের পরিকল্পনা অনুযায়ী রাজাপাকসে বুধবারই তার পদত্যাগপত্র স্পিকারের কাছে পাঠাবেন বলে জানিয়েছেন স্পিকার আবেবর্ধনে। একাত্তর/এসজে
tags:শ্রীলঙ্কা, রানিল বিক্রমসিংহে, ভারপ্রাপ্ত প্রেসিডেন্ট


25629
২৪ ঘণ্টায় ৫১ ডেঙ্গু রোগী হাসপাতালে ভর্তি
জাতীয়
2022-07-13T15:47:51+06:00
গত ২৪ ঘণ্টায় ডেঙ্গুতে আক্রান্ত হয়ে হাসপাতালে ভর্তি হয়েছেন ৫১ জন। এর মধ্যে ৩৯ জন ঢাকার বাসিন্দা। বাকি ১২ জন ঢাকার বাইরের।বুধবার (১৩ জুলাই) বিকেলে সারাদেশের পরিস্থিতি নিয়ে স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুমের নিয়মিত ডেঙ্গু বিষয়ক প্রতিবেদনে এই তথ্য জানানো হয়েছে।ডেঙ্গু আক্রান্ত নতুন রোগীদের নিয়ে বর্তমানে হাসপাতালে ভর্তি আছেন ১৬৯  জন। এর মধ্যে ঢাকার বিভিন্ন সরকারি ও বেসরকারি হাসপাতালে ভর্তি আছেন ১২৬ জন। বাকি ৪৩ ঢাকার বাইরের।বিজ্ঞপ্তিতে বলা হয়, গত ২৪ ঘণ্টায় ডেঙ্গুতে নতুন করে কারো মৃত্যু হয়নি। ফলে এ বছর এখনো একজনের মৃত্যু হয়েছে ডেঙ্গুতে।চলতি বছরের জানুয়ারি থেকে এ পর্যন্ত সর্বমোট ১ হাজার ৫২৮ জন রোগী হাসপাতালে ভর্তি হয়েছেন। এর মধ্যে সুস্থ হয়ে বাড়ি ফিরেছেন ১ হাজার ৩৫৮ জন।প্রসঙ্গত, ২০১৯ সালে দেশে ডেঙ্গু মারাত্মক আকার ধারণ করায় এক লাখের বেশি মানুষ আক্রান্ত হয়েছিলেন। পরের বছর ২০২০ সালে তা অনেকটা কমে আসায় হাসপাতালগুলো ১ হাজার ৪০৫ জন ডেঙ্গু রোগী পেয়েছিল। তবে ২০২১ সালের মাঝামাঝি সময়ে কিছুটা উদ্বেগজনক পরিস্থিতি তৈরি করে ডেঙ্গু।আরও পড়ুন: লঙ্কান প্রধানমন্ত্রীর কার্যালয়ে ঢুকে পড়েছে বিক্ষোভকারীরা২০২১ সালে বিভিন্ন সময়ে ডেঙ্গু আক্রান্ত হয়ে হাসপাতালে ভর্তি হয়েছিলেন ২৮ হাজার ৪২৯ জন। এর মধ্যে সুস্থ হয়ে বাড়ি ফেরেন ২৮ হাজার ৩২৪ জন। বছরের বিভিন্ন সময়ে ডেঙ্গুতে মারা যান ১০৫ জন।একাত্তর/আরএ
tags:রাজধানী, ডেঙ্গু, মশা, জুলাই


25630
'বিশেষ চাহিদা সম্পন্ন শিশুদের বিকাশে শিক্ষার পরিবেশ গুরুত্বপূর্ণ'
বিশ্বযোগ
2022-07-13T16:03:21+06:00
বিশেষ চাহিদা সম্পন্ন শিশুদের মেধা-মনন বিকাশে সমন্বিত শিক্ষার পরিবেশ নিশ্চিত করার ওপর গুরুত্বারোপ করেছেন প্রধানমন্ত্রী শেখ হাসিনা। বুধবার (১৩ জুলাই) সকালে গণভবনে দেশের অটিজম ও এনডিডি (নিউরো ডেভেলপমেন্ট ডিজাবিলিটিজ) শিশুদের শিক্ষার ন্যায্য ও সম অধিকার নিশ্চিতকল্পে নির্মিতব্য ন্যাশনাল একাডেমী ফর অটিজম এন্ড নিউরো ডেভেলেপমেন্ট ডিজাবিলিটিজ (এনএএএনডি) এর স্থাপত্য নকশার উপস্থাপনা অবলোবনকালে একথা বলেন প্রধানমন্ত্রী। শেখ হাসিনা বলেন, বিশেষ চাহিদা সম্পন্ন শিশুদের মেধা-মনন বিকাশে সমন্বিত শিক্ষার পরিবেশ খুবই গুরুত্বপূর্ণ। তাছাড়া যেকোনো স্বাভাবিক শিশুর তুলনায় এ ধরনের শিশুদের শারীরিক ও মানসিক বৃদ্ধিতে খোলামেলা ও প্রাকৃতিক পরিবেশ অত্যন্ত গুরুত্বপূর্ণ ভূমিকা পালন করে থাকে। এ সময় রাষ্ট্রপ্রধান বলেন, যে কোন স্বাভাবিক শিশুর তুলনায় এ ধরনের শিশুর শারিরীক ও মানসিক বিকাশে খোলামেলা ও প্রাকৃতিক পরিবেশ অত্যন্ত গুরুত্বপূর্ণ ভূমিকা পালন করে থাকে।প্রধানমন্ত্রী শহর এলাকায় যে কোন আবাসিক ভবন নির্মাণের ক্ষেত্রে ‘ক্রস ভেন্টিলেশন’ ব্যবস্থা নিশ্চিতে ও তার আহবান পুণর্ব্যক্ত করেন।শেখ হাসিনা এ সময় অটিজম ও এনডিডি শিশুদের জন্য বিদ্যমান শিক্ষকদের প্রশিক্ষণ এবং নতুন নতুন শিক্ষক ও প্রশিক্ষক সৃষ্টির ওপর বিশেষ গুরুত্বারোপ করেন। আরও পড়ুন: লঙ্কান প্রধানমন্ত্রীর কার্যালয়ে ঢুকে পড়েছে বিক্ষোভকারীরাকমপ্লেক্স ভবনের নকশা প্রণয়নের ক্ষেত্রে তিনি দিনের আলোর সর্বোত্তম ব্যবহার, মুক্ত বায়ু/অক্সিজেন চলাচল, প্রয়োজনীয় জলাধার সংরক্ষণ, যথাযথ অগ্নিনির্বাপন ব্যবস্থাসহ পর্যাপ্ত উন্মুক্ত স্থান রাখার ওপর জোর দেন তিনি।বার্তা সংস্থা বাসস জানায়, এ সময় শিক্ষামন্ত্রী ডা. দীপু মনি, শিক্ষা উপমন্ত্রী ব্যারিস্টার মহিবুল হাসান চৌধুরী, প্রধানমন্ত্রীর কার্যালয়ের সিনিয়র সচিব তোফাজ্জেল হোসেন মিয়া এবং মাধ্যমিক ও উচ্চ শিক্ষা বিভাগের সচিব মো. আবু বকর সিদ্দিক অন্যান্যের মধ্যে উপস্থিত ছিলেন।একাত্তর/আরবিএস  
tags:শিশু, প্রধানমন্ত্রী, শেখ হাসিনা


25631
লক্ষ্মীপুরে ট্রাকের সঙ্গে বাসের ধাক্কা, চালক নিহত
দেশযোগ
2022-07-13T16:04:17+06:00
লক্ষ্মীপুর একটি যাত্রীবাহী বাসের সঙ্গে দাঁড়িয়ে থাকা ট্রাকের সংঘর্ষে নিহত হয়েছেন ট্রাক চালক মো. মোমিন মিয়া (৩২)। এ সময় আহত হয়েছেন আরো সাতজন।বুধবার (১৩ জুলাই) সকালে লক্ষ্মীপুর-ঢাকা মহাসড়কের চরচামিতা এলাকায় এ দুর্ঘটনা ঘটে।নিহত মোমিন ভোলা লালমোহন এলাকার জাকির হোসেনের ছেলে।আহতদের মধ্যে পাঁচজনের পরিচয় পাওয়া গেছে। তারা হলেন- মনির হোসেন, সুমাইয়া আকতার, সাইফুল ইসলাম, আবুল খায়ের ও রয়েল।আহতদের উদ্ধার করে সদর হাসপাতালে ভর্তি করা হয়েছে। এর মধ্যে দু’জনের অবস্থা আশঙ্কাজনক।পুলিশ জানায়, সকালে লক্ষ্মীপুর থেকে ঢাকার উদ্দেশ্য ছেড়ে যায় যাত্রীবাহী বাস ইকোনো সার্ভিস। চরচামিতা এলাকায় পৌঁছলে বাসটি একটি দাঁড়িয়ে থাকা ট্রাককে ধাক্কা দিলে বাসের সামনের দিকে থাকা ৭ জন আহত হন। ঘটনাস্থলেই নিহত হন ট্রাক চালক মো. মোমিন।পুলিশ নিহতের মরদেহ উদ্ধার করে ময়নাতদন্তের জন্য সদর হাসপাতাল মর্গে পাঠিয়েছে।আরও পড়ুন: পটুয়াখালীতে যাত্রীবাহী বাস খাদে পড়ে একজন নিহতলক্ষ্মীপুর চন্দ্রগঞ্জ থানার ভারপ্রাপ্ত কর্মকর্তা (ওসি) মোসলেহ উদ্দিন ঘটনার সত্যতা নিশ্চিত করে বলেন, দুর্ঘটনায় হতাহতদের উদ্ধার করে হাসপাতালে পাঠানো হয়েছে। মরদেহ মর্গে রাখা হয়েছে।একাত্তর/আরএ
tags:সড়ক দুর্ঘটনা, লক্ষ্মীপুর, ট্রাক-বাস সংঘর্ষ


25632
গ্রামে কোরবানির মাংস বিতরণের মানুষ পাইনি: তথ্যমন্ত্রী
রাজনীতি
2022-07-13T16:22:45+06:00
তথ্য ও সম্প্রচারমন্ত্রী ড. হাছান মাহমুদ বলেছেন, আমার গ্রামে অর্থাৎ আমার পাড়ায় কোরবানির মাংস বিতরণ করার জন্য মানুষ পাইনি। পরে অন্য জায়গায় নিয়ে যেতে হয়েছে মাংস বিতরণ করার জন্য।বুধবার (১৩ জুন) সচিবালয়ে তথ্য ও সম্প্রচার মন্ত্রণালয়ের সভাকক্ষে এক অনুষ্ঠান শেষে সাংবাদিকদের সঙ্গে আলাপকালে তিনি এ কথা বলেন।তিনি বলেন, আমার গ্রামে আগে দেখতাম কোরবানি করে না এমন বহু মানুষ বসবাস করতো। কিন্তু এখন আমার গ্রামে অর্থাৎ আমার পাড়ায় কোরবানির মাংস বিতরণ করার জন্য মানুষ খুঁজে পাইনি। পরে অন্য জায়গায় নিয়ে যেতে হয়েছে মাংস বিতরণ করার জন্য। কারণ ইসলাম ধর্মের রীতি অনুযায়ী যারা কোরবানি করে না তাদেরকে কোরবানির মাংস বিতরণ করতে হয়।হাছান মাহমুদ বলেন, আমি গ্রামের বাড়িতেই কোরবানি করি। আমার গ্রামে গত বছরের তুলনায় এ বছর অনেক বেশি কোরবানি হয়েছে। পত্রিকায়ও নিউজ এসেছে, গত বছরের তুলনায় এবার ৮ লাখ বেশি পশু কোরবানি হয়েছে। তবে কোরবানির পশুর চামড়ার মূল্য কম হওয়ায় অনেকে চামড়া মাটিতে পুঁতে ফেলেছে বা নদীতে ফেলে দিয়েছে মানুষ। অথচ চামড়ার মূল্য কম হওয়ায় খুচরা ক্রেতারা চামড়া কিনতে যায়নি।তথ্যমন্ত্রী বলেন, যারা চামড়া সংগ্রহ করেছেন তাদের পরিসংখ্যান ভুল হতে পারে। কারণ চামড়া সংগ্রহ কম হয়েছে। তাদের পরিসংখ্যান দিয়ে কোরবানি পশুর পরিসংখ্যান করা যাবে না। যারা চামড়ার ব্যবসা করে তাদের কাছে চামড়ার পরিসংখ্যান কমই থাকবে। কারণ চামড়ার সংগ্রহ যেভাবে হওয়া প্রয়োজন ছিল, ঠিক সেভাবে হয়েছে বলে মনে হয় না। কারণ চামড়ার দামটা অনেক কম।একাত্তর/এআর
tags:কোরবানি, তথ্য, সম্প্রচারমন্ত্রী, ড. হাছান মাহমুদ, মাংস


25633
সংবিধান অনুযায়ী সরকার পরিবর্তন হবে : কাদের
রাজনীতি
2022-07-13T16:42:11+06:00
সংবিধান অনুযায়ী নির্বাচনের মাধ্যমে সরকার পরিবর্তিত হবে বলে মন্তব্য করেছেন আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের।বুধবার (১৩ জুলাই) আওয়ামী লীগের দপ্তর সম্পাদক ব্যারিস্টার বিপ্লব বড়ুয়া স্বাক্ষরিত বিবৃতিতে তিনি এ কথা বলেন।আওয়ামী লীগকে সরকার পতনের হুমকি দিয়ে কোনো লাভ নেই মন্তব্য করে ওবায়দুল কাদের বলেন, সংবিধান অনুযায়ী নির্বাচনের মাধ্যমে বাংলাদেশে সরকার পরিবর্তিত হবে। ষড়যন্ত্রের মাধ্যমে তার কোনো ব্যত্যয় ঘটাতে চাইলে বঙ্গবন্ধুকন্যা জননেত্রী শেখ হাসিনার নেতৃত্বে বাংলাদেশ আওয়ামী লীগ দেশের জনগণকে সঙ্গে নিয়ে দাঁতভাঙা জবাব দেবে।বিবৃতিতে বিএনপি মহাসচিব মির্জা ফখরুল ইসলাম আলমগীরের গণমাধ্যমে দেওয়া বক্তব্যকে ‘মিথ্যাচারনির্ভর এবং বিভ্রান্তিমূলক’ দাবি করে নিন্দা ও প্রতিবাদ জানান ওবায়দুল কাদের।তিনি বলেন, বিএনপি মহাসচিব মির্জা ফখরুল ইসলাম আলমগীরের দেওয়া বিবৃতিটি বিএনপির প্রতিদিনের চিরাচরিত ভাষায় দেওয়া মিথ্যাচারে ভরপুর অপরাজনীতির অংশ ছাড়া আর কিছু নয়। যশোর জেলা যুবদলের সহসভাপতি বদিউজ্জামান হত্যাকাণ্ড নিয়ে দেওয়া বিএনপি মহাসচিবের বিবৃতিতে যে বানোয়াট তথ্য পরিবেশন করা হয়েছে তা সত্যের অপলাপ।আওয়ামী লীগের সাধারণ সম্পাদক বলেন, বিচারাধীন কোনো বিষয়ে মন্তব্য করা আইন সিদ্ধ নয়। কারো রাজনৈতিক পরিচয় কোন হত্যাকারীর অপরাধকে আড়াল করতে পারে না। হত্যাকারী বা অপরাধী যেই হোক তার বিচার হবেই। বঙ্গবন্ধুকন্যা জননেত্রী শেখ হাসিনার সরকারের সময়ে সংঘটিত বিভিন্ন হত্যাকাণ্ডের দ্রুত বিচার ও অপরাধীদের শাস্তি ভোগ সেটাই প্রমাণ করে। এমনকি সরকার দলীয় পদে থেকেও বিভিন্ন অপরাধে সম্পৃক্ত থাকার কারণে অনেকেই আজ সাজাভোগ করছে।সহিংস রক্তপাতের মধ্য দিয়ে অবৈধ ক্ষমতাকে টিকিয়ে রাখার চেষ্টা চালাচ্ছে—মির্জা ফখরুলের দেওয়া এই বক্তব্যের তীব্র প্রতিবাদ জানিয়ে সেতুমন্ত্রী কাদের বলেন, বাংলাদেশ আওয়ামী লীগ ঐতিহ্যগতভাবে আইনের শাসনের প্রতি পরিপূর্ণভাবে শ্রদ্ধাশীল এবং সাংবিধানিক বিধিবিধান অনুযায়ী নির্বাচন ছাড়া আওয়ামী লীগ কখনো দেশ পরিচালনার দায়িত্ব গ্রহণ করেনি। স্বাধীন বাংলাদেশে সাংবিধানিক পন্থায় স্বেচ্ছায় শান্তিপূর্ণভাবে ক্ষমতা হস্তান্তরের একমাত্র নজির সৃষ্টি করেছেন বঙ্গবন্ধুকন্যা শেখ হাসিনা।তিনি বলেন, কিন্তু বিএনপির প্রতিষ্ঠাতা জিয়াউর রহমান সপরিবারে জাতির পিতা বঙ্গবন্ধু শেখ মুজিবুর রহমানকে হত্যা করে সংবিধান লঙ্ঘন করে অবৈধভাবে ক্ষমতা দখল করেছিল। এমনকি স্বৈরাচার জিয়া বঙ্গবন্ধুর খুনিদের রক্ষায় প্রথমে ইনডেমনিটি অধ্যাদেশ এবং পরে তা আইনে পরিণত করে বঙ্গবন্ধু হত্যার বিচারের পথকে রুদ্ধ করেছিল। পৃথিবীর ইতিহাসে এমন ন্যক্কারজনক ঘটনা দ্বিতীয় আর একটি নেই।আওয়ামী লীগের এই শীর্ষ স্থানীয় নেতা বলেন, স্বৈরাচার জিয়ার উত্তরাধিকার বেগম খালেদা জিয়াও অনুরূপভাবে ১৯৯৬ সালে ও ২০০৬ সালে অবৈধভাবে ক্ষমতায় টিকে থাকতে অগণিত আওয়ামী লীগ নেতা-কর্মী হত্যার পথ বেছে নিয়েছিল। বিএনপির শাসনামল হত্যা-ক্যু সন্ত্রাস ও জঙ্গিবাদের অভয়ারণ্যে পরিণত হয়েছিল বাংলাদেশ। বিএনপি তাদের ক্ষমতাকে চিরস্থায়ী করতে আওয়ামী লীগকে নিশ্চিহ্ন করার জন্য রাষ্ট্রীয় পৃষ্ঠপোষকতায় একুশে আগস্টের মতো ভয়াবহ গ্রেনেড হামলা চালিয়েছিল।বিবৃতিতে তিনি আরও বলেন, বঙ্গবন্ধুকন্যা জননেত্রী শেখ হাসিনাই এ দেশে আইনের শাসন প্রতিষ্ঠা করেছেন এবং স্বাভাবিক ফৌজদারি কার্যবিধি অনুযায়ী বিচারিক প্রক্রিয়া অনুসরণ করে বঙ্গবন্ধু হত্যার বিচার কার্য সম্পন্ন করেছেন। পক্ষান্তরে বিএনপি, স্বাধীন বাংলাদেশে মহান মুক্তিযুদ্ধে বিরোধিতাকারী মানবতাবিরোধী যুদ্ধাপরাধীদের ক্ষমতায়ন ও পুরস্কৃত করেছে, এমনকি দীর্ঘ সময় ক্ষমতায় থাকলেও তারা বিএনপির প্রতিষ্ঠাতা জিয়া হত্যাকাণ্ডের বিচারের কোনো প্রকার উদ্যোগ গ্রহণ করেনি; এমনকি বিচারের দাবি পর্যন্তও করেনি।একাত্তর/এআর
tags:ওবায়দুল কাদের, বিএনপি


25634
পর্যটকদের কাছে পচা মাছ বিক্রি করায় পাঁচ ব্যবসায়ীকে জরিমানা
দেশযোগ
2022-07-13T16:42:16+06:00
কুয়াকাটা সৈকতে ভ্রমণে আসা পর্যটকদের কাছে পচা মাছ বিক্রি ও খাবারের অতিরিক্ত মূল্য রাখায় তিন হোটেল মালিক ও দুই ফিস ফ্রাই ব্যবসায়ীকে ২২ হাজার টাকা জরিমানা করেছে ভ্রাম্যমান আদালত।মঙ্গলবার (১২ জুলাই) রাতে কুয়াকাটা সৈকতের ফিস ফ্রাই মার্কেট ও চৌরাস্তায় হোটেলে অভিযান চালিয়ে এ জরিমানা করেন কলাপাড়া উপজেলা সহকারী কমিশনার (ভূমি) আবু বক্কর সিদ্দিকীর নেতৃত্বে ভ্রাম্যমান আদালত।নির্বাহী ম্যাজিস্ট্রেট আবু বক্কর সিদ্দিকী জানান, পর্যটকদের কাছে পচা চিংড়ি মাছ বিক্রি ও খাবারের অতিরিক্ত মূল্য চাওয়ার অপরাধে ভোক্তা অধিকার সংরক্ষণ আইনে হোটেল মল্লিকার মালিক মো. খলিলকে পাঁচ হাজার, বৈশাখী রেস্তোরার মালিক ইমাম হোসেনকে ১০ হাজার, ব্যবসায়ী মনিরুল ইসলামকে দুই হাজার, তৈয়ব রহমানকে তিন হাজার ও আল আমিনকে দুই হাজার টাকা জরিমানা করা হয়েছে। আরও পড়ুন: লক্ষ্মীপুরে ট্রাকের সঙ্গে বাসের ধাক্কা, চালক নিহতপর্যটন মৌসুমে তাদের এ অভিযান অব্যাহত থাকবে বলেও তিনি জানান।একাত্তর/এসজে
tags:কুয়াকাটা, জরিমানা, পর্যটন, ব্যবসায়ী, ভ্রাম্যমান আদালত


25636
শীতলক্ষ্যায় গোসলে নেমে মাদ্রাসাছাত্রের ডুবে মৃত্যু
দেশযোগ
2022-07-13T16:55:22+06:00
নারায়ণগঞ্জের রূপগঞ্জে খালাতো ভাইয়ের বিয়ের অনুষ্ঠানে এসে শীতলক্ষ্যা নদীতে গোসল করতে নেমে পানিতে ডুবে সাত বছরের এক মাদ্রাসাছাত্রের মৃত্যু হয়েছে। বুধবার (১৩ জুলাই) সকালে উপজেলার তারাবো পৌরসভার তারাবো বাশপট্টি এলাকায় এ মর্মান্তিক ঘটনা ঘটে। জানা গেছে, নিহত আলামীন (৭) বরিশালের মেহেদীগঞ্জ থানাধীন জাঙ্গালীয়া এলাকার কামাল হোসেনের ছেলে।  নিহতের পিতা কামাল হোসেন জানান, মঙ্গলবার বিকেলে তিনি ছেলে আলামীনসহ তার পরিবারের লোকজন নিয়ে আলামীনের খালাতো ভাইয়ের বিয়ের অনুষ্ঠানে যোগদান করেন। বুধবার সকালে বরযাত্রী যাওয়ার কথা ছিল আলামীনের। বাড়ির সবার সাথে হলুদ মাখামাখি করে বাড়ীর পাশের শীতলক্ষ্যা নদীতে একাই গোসল করতে নামলে পানিতে ডুবে যায় আলামীন। পরে তাকে উদ্ধার করে মুমূর্ষু অবস্থায় স্থানীয় একটি হাসপাতালে নিয়ে গেলে কর্তব্যরত চিকিৎসক আলামীনকে মৃত বলে ঘোষণা করেন। এ ব্যাপারে রূপগঞ্জ থানার ভারপ্রাপ্ত কর্মকর্তা (তদন্ত) হুমায়ুন কবির মোল্লা বলেন, মৃত্যুর খবর পেয়ে ঘটনাস্থলে পুলিশ পাঠানো হয়। তবে পরিবারের আবেদনের প্রেক্ষিতে বিনা ময়নাতদন্তে লাশ পরিবারের কাছে হস্তান্তর করা হয়েছে। এ ঘটনায় একটি অপমৃত্যুর মামলা দায়ের করা হয়েছে।একাত্তর/জো
tags:নারায়ণগঞ্জ, রূপগঞ্জ, পানিতে ডুবে মৃত্যু, শীতলক্ষ্যা নদী, তারাবো পৌরসভা, তারাবো বাশপট্টি


25637
কলকাতায় বাসচাপায় চবি শিক্ষার্থীর মৃত্যু
প্রবাস
2022-07-13T17:14:49+06:00
ভারতের কলকাতায় বাসের ধাক্কায় আহত হওয়ার দুইদিন পর মারা গেছেন চট্টগ্রাম বিশ্ববিদ্যালয়ের এক শিক্ষার্থী। এ দুর্ঘটনায় আহত হয়েছেন নিহতের মা। খবর টাইমস অফ ইন্ডিয়ার। রোববার (১০ জুলাই) কলকাতায় বিড়লা প্ল্যানেটারিয়ামের কাছে রাস্তা পার হওয়ার সময় একটি বাস তাদেরকে ধাক্কা দেয়। সোমবার (১২ জুলাই) রাত ১০টা ২০ মিনিটে কলকাতার এসএসকেএম হাসপাতালে ওই শিক্ষার্থীর মৃত্যু হয়। নিহত শাজমিলা জিসমাম ইলেট্রিক্যাল অ্যান্ড ইলেকট্রনিকস ইঞ্জিনিয়ারিং (ট্রিপল-ই) বিভাগের শিক্ষার্থী ছিলেন। তার মা আহত শিরিন আরা চৌধুরী ডলি বিশ্ববিদ্যালয়ের ব্যবস্থাপনা বিভাগের শিক্ষক।টাইমস অফ ইন্ডিয়ার প্রতিবেদনে বলা হয়, দিল্লির অল ইন্ডিয়া ইন্সটিটিউট অফ মেডিক্যাল সায়েন্সেস-এ ক্যান্সারের চিকিৎসা নিচ্ছিলেন শিরিন আরা চৌধুরী ডলি। তার শারীরিক চেকআপের জন্য শাজমিলা মাকে নিয়ে ঈদুল আযহার দুই দিন আগে কলকাতা গিয়েছিলেন। দুই-এক দিনের মধ্যে তাদের দিল্লি যাওয়ার কথা ছিল।আরও পড়ুন: শীতলক্ষ্যায় গোসলে নেমে মাদ্রাসাছাত্রের ডুবে মৃত্যুচিকিৎসকরা জানিয়েছেন, অতিরিক্ত অভ্যন্তরীণ রক্তক্ষরণের কারণে শাজমিলার মৃত্যু হয়েছে। তাকে বাঁচাতে কলকাতার সড়কে 'গ্রিন চ্যানেল' তৈরি করে ১১ ব্যাগ রক্ত জোগাড় করে কলকাতার ট্র্যাফিক পুলিশ। তবে শেষ পর্যন্ত বাঁচানো যায়নি তাকে। একাত্তর/এসজে
tags:ভারত, কলকাতা, শিক্ষার্থী, বাসচাপা, বাংলাদেশি, চট্টগ্রাম বিশ্ববিদ্যালয়


25638
বিদ্যুতায়িত হয়ে ডেকোরেটর মিস্ত্রি নিহত
দেশযোগ
2022-07-13T17:15:01+06:00
নওগাঁর রাণীনগরে ডেকোরেশনের বৈদ্যুতিক কাজ করতে গিয়ে বিদ্যুতায়িত হয়ে এক ডেকোরেটর মিস্ত্রি নিহত হয়েছেন। মঙ্গলবার (১৩ জুলাই) রাত ১১ টার দিকে উপজেলার দেউলা গ্রামে এ দুর্ঘটনা ঘটে।জানা গেছে, নিহত ডেকোরেটার মিস্ত্রি মানিক হোসেন (২০) উপজেলার রাতোয়াল গ্রামের আনিছুর রহমানের ছেলে।স্থানীয়রা জানান, উপজেলার দেউলা গ্রামে হরিবাসর অনুষ্ঠান উপলক্ষে ডেকোরেশনের বৈদ্যুতিক কাজ করতে গিয়ে বিদ্যুতায়িত হন মানিক। গুরুতর অবস্থায় স্থানীয় লোকজন উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করেন।ঘটনার সত্যতা নিশ্চিত করে রাণীনগর থানার পুলিশ পরিদর্শক (তদন্ত) সেলিম রেজা জানান, আইনি প্রক্রিয়া চলমান। একাত্তর/জো 
tags:বিদ্যুতায়িত হয়ে মৃত্যু, নওগাঁ, রাণীনগর, ডেকোরেটর মিস্ত্রি, দেউলা গ্রাম


25639
ডিবির প্রধান হলেন হারুন
অন্যান্য
2022-07-13T17:19:40+06:00
ঢাকা মেট্রোপলিটন পুলিশের (ডিএমপি) গোয়েন্দা শাখার (ডিবি) প্রধান হিসেবে নিয়োগ পেয়েছেন সম্প্রতি  ডিআইজি হিসেবে পদোন্নতিপ্রাপ্ত অতিরিক্ত কমিশনার মোহাম্মদ হারুন অর রশীদ।বুধবার (১৩ জুলাই) ডিএমপি কমিশনার মোহা. শফিকুল ইসলাম স্বাক্ষরিত এক আদেশে তাকে নতুন এই দায়িত্ব দেওয়া হয়।আদেশ অনুযায়ী ডিবির সাইবার অ্যান্ড স্পেশাল ক্রাইমের যুগ্ম কমিশনার থেকে অতিরিক্ত কমিশনার হিসেবে পদোন্নতিপ্রাপ্ত মোহাম্মদ হারুন অর রশীদ ডিবির প্রধান হিসেবে দায়িত্ব পেলেন।এর আগে গত ১১ মে স্বরাষ্ট্র মন্ত্রণালয়ের এক প্রজ্ঞাপণে মোহাম্মদ হারুন অর রশীদকে ডিআইজি হিসেবে পদোন্নতি দেওয়া হয়। এরপর অপর এক আদেশে তাকে অতিরিক্ত কমিশনার হিসেবে ডিএমপিতে নিয়োগ দেওয়া হয়।গত বছরের ২ মে ঢাকা তেজগাঁও বিভাগের ডিসি হিসেবে দায়িত্বরত মোহাম্মদ হারুন অর রশীদকে অতিরিক্ত উপ-পুলিশ মহাপরিদর্শক (অতিরিক্ত ডিআইজি) পদে পদোন্নতি দেওয়া হয়। পরে ডিবির যুগ্ম কমিশনার হিসেবে নিয়োগ পান তিনি।এর আগে নারায়ণগঞ্জের এসপি হিসেবে দায়িত্ব পালনকালে হারুন অর রশীদকে ২০১৯ সালের ৩ নভেম্বর পুলিশ সদর দপ্তরের পুলিশ সুপার (টিআর) শাখায় বদলি করা হয়। এরপর ২০২০ সালে ১৪ মে তাকে ডিএমপির উপ-কমিশনার (ডিসি) হিসেবে নিযুক্ত করা হয়।দায়িত্ব পালনে কৃতিত্বপূর্ণ অবদানের ফলে একাধিকবার পুলিশের সর্বোচ্চ বিপিএম ও পিপিএম পদক অর্জন করা হারুন অর রশীদ কিশোরগঞ্জ জেলার মিঠামইন থানার হোসেনপুর গ্রামে জন্মগ্রহণ করেন। শিক্ষাজীবনে তিনি ঢাকা বিশ্ববিদ্যালয়ের সমাজবিজ্ঞান বিভাগ থেকে অনার্স, এমএসএস, এলএলবি (জাবি) সম্পন্ন করেন।একাত্তর/এআর
tags:আরও, ডিবি, প্রধান, হারুন


25640
পঞ্চগড়ে নানাবাড়ির পুকুরে ডুবে শিশুর মৃত্যু
দেশযোগ
2022-07-13T17:57:18+06:00
পঞ্চগড়ের বোদা উপজেলায় ঈদের আনন্দে নানার বাড়িতে বেড়াতে গিয়ে পুকুরের পানিতে ডুবে মৃত্যু হয়েছে এক শিশুর। বুধবার (১৩ জুলাই) দুপুরে উপজেলার ময়দান দিঘী ইউনিয়নের পাথরাজ নামক গ্রামে এ ঘটনাটি ঘটে। নিহত মিরাজ (১০) বোদা পৌরসভার সর্দার পাড়া এলাকার সুলতান আলীর ছেলে।  পুলিশ ও স্থানীয়রা জানায়, মঙ্গলবার ঈদ উপলক্ষে মেরাজ তার মায়ের সাথে নানাবাড়ি পাথরাজে বেড়াতে আসে। বুধবার দুপুরে মিরাজ নানাবাড়ির পাশের একটি পুকুরে একাই গোসল করতে যায়। এসময় সাতাঁর না জানায় সে পানির গভীর ডুবে যায় বলে ধারণা করা হচ্ছে। এদিকে দীর্ঘ সময়ে মিরাজকে না পেয়ে তাকে খুঁজতে থাকে স্বজনরা।  পরে তার মরদেহ পুকুরের পানিতে ভাসতে দেখে স্থানীয়দের সহযোগিতায় তাকে মৃত অবস্থায় উদ্ধার করা হয়। আরও পড়ুন: বিদ্যুতায়িত হয়ে ডেকোরেটর মিস্ত্রি নিহতবোদা থানার উপ-পরিদর্শক আতিয়ার রহমান বিষয়টি নিশ্চিত করে জানান, নিহতের পরিবারের সদস্যদের আবেদনের প্রেক্ষিতে লাশ ময়নাতদন্ত ছাড়াই পরিবারের কাছে হস্তান্তর করা হয়েছে। এ ঘটনায় বোদা থানায় একটি অপমৃত্যু (ইউডি) মামলা দায়ের করা হয়েছে। একাত্তর/এসজে 
tags:শিশুর মৃত্যু, পানিতে ডুবে মৃত্যু, পঞ্চগড়, বোদা


25641
সমুদ্রে নেমে এনএসআই কর্মকর্তাসহ নিখোঁজ দুই
দেশযোগ
2022-07-13T18:00:41+06:00
বরগুনার তালতলীতে সমুদ্রে গোসল করতে নেমে জাতীয় নিরাপত্তা সংস্থা (এনএসআই) কর্মকর্তাসহ দু’জন নিখোঁজ হয়েছেন। এসময় স্থানীয়রা ভাসমান অবস্থায় তার পরিবারের তিনজনকে উদ্ধার করেছে। বুধবার (১৩ জুলাই) দুপুর ১২টার দিকে উপজেলার শুভ সন্ধ্যা সমুদ্র সৈকতে এ ঘটনা ঘটে।জানা গেছে, নিখোঁজ দুইজন হলেন, মোস্তফা কাদের ও তার স্ত্রীর বোনের মেয়ে নুর আক্তার জুই (১৮)। মোস্তফা কাদের জাতীয় নিরাপত্তা গোয়েন্দা সংস্থার জুনিয়র ফিল্ড অফিসার হিসেবে বরগুনায় কর্মরত আছেন। স্থানীয়দের সহায়তায় উদ্ধারকৃতরা হলেন, মোস্তফা কাদেরের স্ত্রী সেলিনা সিকদার (৩৫) এবং তার দুই ছেলে মাহাথির মোহাম্মদ (০৯) ও আবদুল করিম (১৬)। নিখোঁজদের স্বজনরা জানান, মোস্তফা কাদের বরগুনায় চাকরি সুবাদে ঢাকা থেকে স্ত্রী, দুই ছেলে ও তার স্ত্রীর বোনের মেয়ে জুইকে নিয়ে ঈদের ছুটিতে শুভ সন্ধ্যা সমুদ্র সৈকতে ঘুড়তে আসেন। পরে সবাই মিলে সমুদ্রে গোসল করতে নামলে ঢেউয়ের তোড়ে সমুদ্রের গভীরে চলে যান তারা। এসময় স্থানীয়রা তাদের দ্রুত উদ্ধারে এগিয়ে গেলে তিনজনকে পাওয়া গেলেও মোস্তফা ও জুই নিখোঁজ রয়েছেন। শেষ খবর পাওয়া পর্যন্ত তাদের উদ্ধারে কোস্টগার্ড, নৌ পুলিশ, ফায়ার সার্ভিস ও থানা পুলিশের কয়েকটি টিম কাজ করছে।এ বিষয়ে বরগুনার পুলিশ সুপার মো. জাহাঙ্গীর মল্লিক জানান, এনএসআই’র এই কর্মকর্তা ভালো সাঁতার জানতেন না। স্থানীয়দের মাধ্যমে জানতে পেরেছেন ঢেউয়ের তীব্রতার কারণে সাগরে তলিয়ে গিয়েছেন তিনি। পুলিশ সুপার আরও জানান, সিভিল প্রশাসন ও পুলিশ প্রশাসন তাদের উদ্ধারকাজ তদারকি করছে। এনএসআই কর্মকর্তারাও তাদের মতো করে বিষয়টি দেখছেন। ইতিমধ্যেই ডুবুরি দল নিখোঁজদের সন্ধানে কাজ শুরু করেছেন। কোস্টগার্ড, নৌ পুলিশ, ফায়ার সার্ভিস যৌথভাবে সমন্বয় করে উদ্ধার অভিযান চালাচ্ছেন। শুভ সন্ধ্যা, ফকিরহাট ও বঙ্গোপসাগরের মোহনাসহ বঙ্গোপসাগরের বিভিন্ন এলাকায় উদ্ধার অভিযান চলছে বলে জানান পুলিশ সুপার। একাত্তর/জো 
tags:বরগুনা, তালতলী, সমুদ্রে নেমে নিখোঁজ, জাতীয় নিরাপত্তা সংস্থা, এনএসআই কর্মকর্তা, শুভ সন্ধ্যা সমুদ্র সৈকত


25642
করোনায় আরও পাঁচ মৃত্যু, শনাক্তের হার ১৩’র ওপর
অন্যান্য
2022-07-13T18:07:58+06:00
দেশে গত ২৪ ঘণ্টায় নতুন করে করোনাভাইরাসে শনাক্ত হয়েছেন এক হাজার ২৭ জন। এ নিয়ে আক্রান্তের সংখ্যা দাঁড়িয়েছে ১৯ লাখ ৯২ হাজার ৫৮ জনে।বুধবার (১০ জুলাই) স্বাস্থ্য অধিদপ্তর থেকে পাঠানো করোনাবিষয়ক নিয়মিত সংবাদ বিজ্ঞপ্তিতে এ তথ্য জানানো হয়েছে। শনাক্তের হার ১৩ দশমিক ৭৯ শতাংশ বলে বিজ্ঞপ্তিতে উল্লেখ করা হয়েছে। আগেরদিন এ হার ছিল ১৩ দশমিক ৭৮ শতাংশ। এদিকে গত ২৪ ঘণ্টায় করোনায় আক্রান্ত হয়ে আরো পাঁচজনের মৃত্যু হয়েছে। এ নিয়ে মোট মৃতের সংখ্যা দাঁড়ালো ২৯ হাজার ২১৭ জনে। বিজ্ঞপ্তিতে বলা হয়, ২৪ ঘণ্টায় করোনা থেকে সুস্থ হয়েছে এক হাজার ৫৫৯ জন। এ পর্যন্ত সুস্থ হয়েছেন ১৯ লাখ ১৭ হাজার ৪১৯ জন। এসময় সাত হাজার ৫২৩টি নমুনা সংগ্রহ করা হয়। পরীক্ষা করা হয় সাত হাজার ৪৪৮টি নমুনা। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৭ শতাংশ।আরও পড়ুন: ডিবির প্রধান হলেন হারুনউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের বুধবার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৭৭ হাজার ৮৯ জনের। সুস্থ হয়েছেন ৫৩ কোটি ৫৬ লাখ ৩৬ হাজার ৫৭ জন। ভাইরাসে মোট সংক্রমিত হয়েছেন ৫৬ কোটি ৩১ লাখ ৪৯ হাজার ৮২২ জন। একাত্তর/এসজে
tags:করোনাভাইরাস, মহামারি, বাংলাদেশ


25643
ঈদের ছুটিতে পর্যটক সমাগমে মন ভরেনি সৈকত নগরীর
দেশযোগ
2022-07-13T18:22:16+06:00
এবারের ঈদ উৎসবে সৈকতের নগরী কক্সবাজারে আশানুরূপ পর্যটকের আগমন হয়নি। ফলে এখনও খালি পড়ে আছে বেশিরভাগ হোটেলের রুম। ব্যবসায়ীরা বলছেন, এবারের ঈদে বন্যার প্রভাব পড়েছে কক্সবাজারের পর্যটন ব্যবসায়। কারণ, জেলা কবলিত জেলাগুলোতে এই ছুটিতে তেমন কোন অতিথির দেখা মেলেনি।আনুষ্ঠানিকভাবে ঈদের ছুটি হলেও, উৎসবের আমেজ এখনও সমান তালে চলছে। অথচ এই সময় কক্সবাজার সমুদ্র সৈকতে পর্যটকদের উপস্থিতি এখন স্বাভাবিক দিনের মতোই।সৈকতে এখন পর্যটকদের যে ভিড়, তা আগের ঈদের তুলনায় বেশ কম। গরম উপেক্ষা করে দলে দলে পর্যটকেরা নেমে পড়ছেন সমুদ্র সৈকতে। স্বাস্থ্যবিধির কোনো বালাই নেই।আর, যারা সমুদ্রের কাছে বেড়াতে এসেছেন তারা সৈকতে মনের আনন্দে ঘুরে বেড়িয়েছেন, আনন্দ উল্লাসে মেতেছেন নিজেদের মতো করেই। বুধবার (১৩ জুলাই) সকাল ৯টার দিকে সৈকতের সুগন্ধা পয়েন্টে নেমে দেখা গেছে, পর্যটকে গিজগিজ অবস্থা। সৈকতের প্রায় আধা কিলোমিটার এলাকায় গোসলে ব্যস্ত কমপক্ষে ৩০ হাজার পর্যটক।লাইফগার্ড কর্মীরা ঝুঁকি নিয়ে গোসলে নামতে নিষেধ করছেন পর্যটকদের। বালুচরে লাল নিশানা তুলে দিয়ে এ বিষয়ে সতর্কও করা হচ্ছে। কিন্তু এদিকে ভ্রুক্ষেপ নেই কারও।এই তো গেলো ঈদেই পর্যটকরা রুম না পেয়ে রাস্তায় সময় কাটাতে দেখা গেলেও এবার হয়েছে উল্টো। গেস্ট না পেয়ে খালি পড়ে আছে হোটেলের রুম।হোটেলগুলোর ৬০ থেকে ৯০ শতাংশ কক্ষ বুকিং হয়েছে। সেই সঙ্গে পর্যটক টানতে হোটেল, গেস্ট হাউসগুলো সর্বোচ্চ ৬০ শতাংশ পর্যন্ত কক্ষ ভাড়ায় বিশেষ ছাড় দিচ্ছে।ব্যবসায়ীরা বলছেন, দেশের মধ্য ও পূর্বাঞ্চলে বন্যা, অর্থনৈতিক মন্দা আর করোনাভাইরাসের সংক্রমণ আবারও বেড়ে যাওয়াসহ নানা কারণে কক্সবাজারে পর্যটকের ভাটা পড়েছে।তবে পরিস্থিতি যাই হোক, পর্যটকদের নিরাপত্তার বিষয়টি ভালো করে পর্যবেক্ষণ করছে জেলা প্রশাসন। সৈকতের ওপর সার্বক্ষণিক নজরদারি রাখা হচ্ছে। আরও পড়ুন: সমুদ্রে নেমে এনএসআই কর্মকর্তাসহ দু’জন নিখোঁজঅন্যদিকে, ঈদের ছুটি কাটাতে আসা পর্যটকদের স্বাস্থ্যবিধি মেনে চলার ক্ষেত্রে সতর্ক করা হচ্ছে। সৈকতে নামার বিভিন্ন পয়েন্টে পুলিশ মাস্ক আছে কিনা চেক করেন। জেলা সিভিল সার্জন মাহবুবুর রহমান বলেন, সৈকতে জনসমাগম নিয়ন্ত্রণ, মাস্ক ব্যবহার ও হ্যান্ড স্যানিটাইজার ব্যবহার নিশ্চিত করতে ব্যবস্থা নিচ্ছে করোনা প্রতিরোধ কমিটি।একাত্তর/এসজে
tags:প্রধান সংবাদ, কক্সবাজার, ঈদের ছুটি, পর্যটন, সমুদ্র সৈকত


25644
ঈদের তিন দিনে সাড়ে পাঁচ লাখ পিস কাঁচা চামড়া সংগ্রহ
অর্থযোগ
2022-07-13T19:14:46+06:00
কোরবানি ঈদের তিন দিনে সাড়ে পাঁচ লাখ পিস কাঁচা চামড়া সংগ্রহ করেছেন ট্যানারি মালিকরা। তবে চাহিদা না থাকায় এবার প্রায় সাড়ে পাঁচ লাখ পিস ছাগলের চামড়া নষ্ট হয়েছে।বাংলাদেশ ট্যানার্স অ্যাসোসিয়েশন আরও জানিয়েছে, সরকারের নজরদারি থাকায় এবার চামড়া বাণিজ্যে তেমন কোন নৈরাজ্য হয়নি। এতে করে কিছুটা হলেও এই শিল্পে সুদিন ফিরবে। বুধবার সকালে পুরনো ঢাকার পোস্তায় গিয়ে দেখা গেলো, ঈদের তৃতীয় দিনে ৪০টি ছাগলের চামড়া নিয়ে এক আড়ত থেকে আরেক আড়তে ঘুরেছেন তিন মৌসুমী ব্যবসায়ী। কোথাও বিক্রি করতে না পেরে শেষ পর্যন্ত দ্বারস্থ হলেন ভোক্তা অধিদপ্তরের কাছে। তবুও বিক্রি হয়নি ছাগলের চামড়া। কারণ, এই ধরনের চামড়ার কোন চাহিদা নেই।এ বছর কোরবানির দিন প্রতি পিস ছাগলের চামড়ার দাম উঠেছিলো সর্বোচ্চ দশ টাকা। শেষের দুদিন সেই দামও মেলেনি। তাই ছাগলের চামড়া রাস্তায় ফেলে দিতে বাধ্য হন বিক্রেতারা। এবার প্রতি পিস গরুর চামড়া তিনশ’ থেকে সাড়ে আটশ’ টাকায় বিক্রি হয়েছে। এতে আর্থিক ক্ষতির মুখে পড়েছেন বেশিরভাগ মৌসুমী ব্যবসায়ী। যদিও বুধবার এক সংবাদ সম্মেলনে বাংলাদেশ ট্যানার্স অ্যাসোসিয়েশন দাবি করে, সরকারের বেঁধে দেয়া দামেই চামড়া কিনেছেন তারা। এনিয়ে সরকারের নজরদারিও কড়া ছিলো।অ্যাসোসিয়েশনের সভাপতি শাহিন আহমেদ বলেন, ছাগলের চামড়ার বিশ্বব্যাপী চাহিদা কমেছে। হাজারীবাগ থেকে ট্যানারি সাভারে নেয়া হলেও ছাগলের চামড়ার ইউনিট নেয়া হয়নি।তিনি জানান, সাভারে তাদের পাঁচ থেকে ছয়টি কারখানা আছে, যারা ছাগল ও খাসির চামড়া প্রক্রিয়াজাত করে। সেটার বিরূপ প্রভাব কয়েক বছর ধরে পড়েছে।এবার লাখ খানেক পিস চামড়া কেনার কথা ছিলো আড়তদারদের। আর ট্যানারি মালিকদের এক কোটি পিস। ট্যানার্স অ্যাসোসিয়েশন বলছে, কোরবানি কম হওয়ায় লক্ষ্যমাত্রা পূরণ হবে না। কাঁচা চামড়া সংগ্রহে এবার ট্যানারিগুলো রেকর্ড করেছে উল্লেখ করে শাহীন বলেন, ঈদের দিন এবং পরের দিন মোট দুদিনে ট্যানারি মালিকরা সাড়ে পাঁচ লাখ কাঁচা চামড়া সংগ্রহ করেছে।তিনি আরও বলেন, গত বছর ঈদের দুদিনে তিন লাখ পিস কাঁচা চামড়া সংগ্রহ করেছিলো। সেই হিসাবে এবার প্রথম দুদিনে গত বছরের চেয়ে আড়াই লাখ পিস বেশি চামড়া সংগ্রহ হয়েছে।ট্যানারি মালিকদের শীর্ষ এ সংগঠন জানায়, বৃহস্পতিবার থেকে সরকারের বেঁধে দেয়া দামে হাট থেকে লবণযুক্ত চামড়া কিনবেন তারা। যা চলবে আগামী তিন মাস। বিভিন্ন হাট ধরে চামড়া সংগ্রহ শুরু করবে বিটিএ। বিভিন্ন জায়গায় লবণ দিয়ে রাখায় চামড়া নষ্ট হয়ে যাওয়ার সম্ভাবনা কম থাকবে এ বছর। বিটিএ জানিয়েছে, এবারের ঈদে পাঁচ থেকে ছয় লাখ বকরির চামড়া নষ্ট হয়েছে। তাই ৯০ থেকে ৯৫ লাখ পিস চামড়া সংগ্রহের আশা করছে ট্যানারি মালিকরা। শাহিন আহমেদ বলেন, আমরা মনে করি, সার্বিক ব্যবস্থাপনায় এবার ঈদের আগেই সরকার যে সিদ্ধান্তগুলো হয়েছিল সেটা যুগোপযোগী হয়েছে। জেলা প্রশাসকদের সমন্বয়ে উপজেলা পর্যায়ে মনিটরিং সেল গঠন করা হয়েছিল সেটার প্রভাব মাঠপর্যায়ে দেখা গেছে। বিভিন্ন উপজেলায় চামড়া সংরক্ষণ করে রাখা হয়েছে। আরেকটি ভালো সিদ্ধান্ত হয়েছে, ঢাকার ভেতরে সাত দিন চামড়া ঢুকতে না দেয়া। ট্যানার্সদেরও সে রকম সক্ষমতা নেই যে এক দুদিনে লাখ লাখ পিস চামড়া সংগ্রহ ও সংরক্ষণ করা সম্ভব। আরও পড়ুন: ঈদের ছুটিতে আবারও প্রাণ ফিরে পেলো মাওয়া ঘাটএমনকি লুকিয়ে থাকা ব্যবসায়ীদেরও সেই সক্ষমতা নেই। সেই কারণে বিভিন্ন জেলায় চামড়া লবণ দিয়ে সংরক্ষণ করে রাখা হয়েছে।শাহীন আরও বলেন, জেলা এতিমখানা-মাদ্রাসায় দেখা যায় লবণ দেওয়ার প্রবণতা কম। তারা রক্তযুক্ত চামড়া বিক্রি করেছে। দীর্ঘ সময় অপেক্ষা করে রাতে টেন্ডার করে বিক্রি করেছে।বাংলাদেশ ট্যানার্স অ্যাসোসিয়েশন মনে করে চামড়ার সুদিন ফেরাতে হলে ব্রান্ড বায়ারদের কাছে আবারও ফিরে যেতে হবে। সঠিক পরিকল্পনা নিলে এক বছরের মধ্যেই বাজার ফেরানো সম্ভব।একাত্তর/এসজে
tags:প্রধান সংবাদ, কোরবানির ঈদ, চামড়া শিল্প, চামড়া সংগ্রহ, ট্যানারি ব্যবসা


25645
ঈদের ছুটিতে আবারও প্রাণ ফিরে পেলো মাওয়া ঘাট
দেশযোগ
2022-07-13T19:19:50+06:00
আগামী ২২ জুলাই পর্যটন কর্পোরেশনের টুরিস্ট বাসে পদ্মা সেতুতে ঘোরার সুযোগ পাবেন পর্যটকরা। পরীক্ষামূলকভাবে এদিন ৫৫ জন পর্যটক নিয়ে পদ্মা সেতুতে চলবে একটি বাস। এরপর, পদ্মা সেতু এলাকার পর্যটন ব্যবস্থাপনা নিয়ে কাজ করবে পর্যটন কর্পোরেশন। এদিকে ঈদের ছুটিতে হাজারও মানুষের ভিড়ে মুখরিত মাওয়ার শিমুলিয়া ফেরি ঘাট। এক সময়ের দিনমান ব্যস্ত ফেরিগুলো এখন অলস সময় পার করছে শিমুলিয়া ঘাটে। হাজারও যানবাহনের ভিড় ছিলো যেই ঘাটে সেখানে এখন ভ্রমণপিপাসু মানুষের ভিড়। মানিকগঞ্জ থেকে বেড়াতে আসা একটি পরিবার জানালো, একই সঙ্গে পদ্মা সেতু দেখা আর নদীর সৌন্দর্য উপভোগের জন্য তারা ছুটে এসেছেন মাওয়া ঘাটে। ট্রলারে পদ্মায় ঘুরেছেনও। কিন্তু বিশ্রামের কোন জায়গা না পেয়ে শেষ পর্যন্ত ফেরিতে উঠে বসেছেন তার। আর শিমুলিয়া ঘাটে ঘুরতে এসে খুশিতে আত্মহারা শিশুরা। উন্মুক্ত জায়গায় ছুটে বেড়াচ্ছেন তারা। পদ্মা নদী আর সেতু দেখেও খুশি। জানালো, এমন খোলা জায়গা দেখলেই তাদের খেলতে ইচ্ছা করে। ট্রলার আর স্পিডবোটে নদী ভ্রমণ আর পদ্মা সেতু দেখছেন হাজারও মানুষ। গান, বাজনা আর সেলফি তোলায় ব্যস্ত সময় পার করেছেন দর্শনার্থীরা। ট্রলার আর স্পিডবোটগুলোর ভাড়া নিয়ে ছিলো যথারীতি অনেক অভিযোগ। ট্রলার চালকরা বলছেন, ঈদের কারণে ভাড়া কিছুটা বেশি। তাছাড়া, এখন তাদের ব্যবসা মৌসুমী। পর্যাপ্ত দর্শনার্থী থাকলেও, মাওয়া ঘাট এলাকায় নেই ভালো মানের শৌচাগারের কোন ব্যবস্থা। যা নিয়ে নারীদের পড়তে হয় ভোগান্তিতে। এনিয়ে বিস্তর অভিযোগও রয়েছে তাদের। আরও পড়ুন: ঈদের তিন দিনে সাড়ে পাঁচ লাখ পিস কাঁচা চামড়া সংগ্রহএদিকে, পর্যটন কর্পোরেশন বলছে, পদ্মা সেতু আর শিমুলিয়া ঘাটকে পর্যটনবান্ধব করে গড়ে তোলার পরিকল্পনা রয়েছে তাদের। এর ফলে সেতু চালু হবার পর যারা কাজ হারিয়েছেন, পর্যটন কেন্দ্র হলে তাদের সবারই কর্মস্থান হবে এমন আশায় আছেন পদ্মা পাড়ের মানুষ। একাত্তর/এসজে
tags:প্রধান সংবাদ, পদ্মা সেতু, ঈদের ছুটি, পর্যটন, ভ্রমণ, মাওয়া ঘাট


25646
গোপনে প্রিপেইড গ্যাস মিটারের চার্জ বাড়ালো তিতাস
অর্থযোগ
2022-07-13T19:24:48+06:00
এনার্জি রেগুলেটরি কমিশনকে কিছু না জানিয়েই গৃহস্থালির কাজে ব্যবহৃত গ্যাসলাইনের জন্য প্রিপেইড মিটার ভাড়া ৪০ টাকা বাড়িয়ে দিয়েছে তিতাস। এর ফলে তিন লাখ ২০ হাজার প্রিপেইড গ্রাহকের কাছ থেকে মাসে এক কোটি ২৮ লাখ টাকা বাড়তি আদায় করবে এই গ্যাস বিতরণ কোম্পানিটি।ক্যাবের জ্বালানি উপদেষ্টা বলছেন, গ্যাস বিলের বাইরে এভাবে মিটার ভাড়া বাবদ টাকা নেয়ার এখতিয়ার নেই তিতাস গ্যাস ট্রান্সমিশন অ্যান্ড ডিস্ট্রিবিউশন কোম্পানির। নতুন দাম ঘোষণায় এনার্জি রেগুলেটরি কমিশন বাসাবাড়ির মিটারবিহীন গ্যাসের দাম ১১ শতাংশ বাড়ানো হলেও; যারা প্রিপেইড মিটার ব্যবহার করেন সেই গ্রাহকদের বিল বেড়েছে ৪৩ শতাংশ। গৃহস্থালিতে যারা প্রিপেইড মিটার ব্যবহার করেন, তাদের প্রতি ঘনমিটার গ্যাসে ১২ দশমিক ৬০ টাকা দিতে হলেও এখন দিতে হবে ১৮ টাকা, যা ৪২ দশমিক ৮৬ শতাংশ বেশি।কিন্তু সেখানেই সন্তুষ্ট থাকেনি তিতাস। মিটার ব্যবহারকারীদের মাসিক ভাড়া ৬০ টাকা থেকে বাড়িয়ে করা হয়েছে ১০০ টাকা। অর্থাৎ বাড়ানো হয়েছে ৪০ টাকা। এনার্জি রেগুলেটরি কমিশনকে পাশ কাটিয়েই এই ভাড়া বাড়ানো হয়েছে বলে জানিয়েছেন কমিশনের সদস্য মকবুল-ই-ইলাহী চৌধুরী।তবে তিতাসের মহাব্যবস্থাপক ইঞ্জিনিয়ার সালেহ আহমেদ জানিয়েছেন, গ্যাসের দাম কমিশন নির্ধারণ করলেও মিটার ভাড়া নির্ধারণ করেছে তিতাস বোর্ড। তিনি বলেন, কর্ণফুলী গ্যাস কোম্পানির দামের সাথে মিলিয়ে এই দাম ঠিক করা হয়েছে।আরও পড়ুন: ঈদের তিন দিনে সাড়ে পাঁচ লাখ পিস কাঁচা চামড়া সংগ্রহক্যাবের জ্বালানি উপদেষ্টা অধ্যাপক শামসুল আলম জানান, গ্যাসের বিতরণ খরচের মধ্যেই মিটার ভাড়া যুক্ত থাকে। মিটার ভাড়া নেয়াটাই যেখানে অন্যায় সেখানে তা ইচ্ছামতো বাড়ানো শাস্তিযোগ্য অপরাধ।গ্যাস বিতরণ খাতের এমন অনিয়মের বিরুদ্ধে ব্যবস্থা না নিলে জ্বালানি নিরাপত্তার ঝুঁকি আরও বাড়বে বলেও মনে করেন তিনি।একাত্তর/এসজে
tags:একাত্তর বিশেষ, জ্বালানি, দাম বৃদ্ধি, তিতাস গ্যাস, প্রিপেইড মিটার


25647
সোনামসজিদ স্থলবন্দরের ভেতরে ট্রাকে আগুন
দেশযোগ
2022-07-13T19:35:20+06:00
চাঁপাইনবাবগঞ্জ সোনামসজিদ স্থলবন্দরের ভেতরে তিনটি ট্রাকে আগুন লাগার পর প্রায় দেড়ঘণ্টার চেষ্টায় আগুন নিয়ন্ত্রণে আনে ফায়ার সার্ভিস। বুধবার (১৩ জুলাই) বিকেল চারটার দিকে সোনামসজিদ স্থলবন্দরের ভেতরে ভারতীয় একটি পণ্যবাহী ট্রাকে এই আগুনের সূত্রপাত ঘটে। এসময় পাশের একটি ভারতীয় গম ভর্তি ট্রাকে এবং অপর এক বাংলাদেশি ট্রাকেও আগুন ছড়িয়ে পড়ে। খবর পেয়ে বন্দর কর্তৃপক্ষের সহায়তায় শিবগঞ্জ উপজেলা ফায়ার সার্ভিসের একটি দল আগুন নিয়ন্ত্রণে কাজ শুরু করে।বন্দরের ম্যানেজার মইনুল ইসলাম জানান, ভারত থেকে আমদানিকৃত ব্লিচিং পাউডারের একটি ভারতীয় ট্রাকে আগুনের সূত্রপাত ঘটে এবং তাৎক্ষণিকভাবে পাশের আরও দুটি ট্রাকে আগুন ছড়িয়ে পড়তে থাকলে স্থানীয় শ্রমিকরা আশপাশের অন্যান্য ট্রাকগুলোকে আগুন থেকে রক্ষা করার চেষ্টা করে। পরে খবর পেয়ে ফায়ার সার্ভিস কর্মীরা আগুন নিয়ন্ত্রণে যোগ দিয়ে জ্বলন্ত ট্রাকগুলোর আগুন নিয়ন্ত্রণে আনে। শিবগঞ্জ ফায়ার সার্ভিস কার্যালয়ের ফায়ারম্যান কাদেরী কিবরিয়া জানান, ভারতীয় ব্লিচিং পাউডারের একটি ট্রাক পুরোপুরি পুড়ে গেছে, ভারতীয় ও বাংলাদেশি আরও দুইটি ট্রাক আংশিক ক্ষতিগ্রস্ত হয়েছে। তবে এখনও মোট ক্ষতির পরিমাণ নির্ণয় করা যায়নি।আগুনের সূত্রপাত প্রসঙ্গে তিনি বলেন, বন্দরে খোলা আকাশের নিচে প্রখর রোদের তাপে আগুনের সূত্রপাত হয়। এরপর ব্লিচিং দাহ্য পদার্থ হওয়ায় দ্রুত আগুন ছড়িয়ে পড়ে।একাত্তর/জো 
tags:চাঁপাইনবাবগঞ্জ, ফায়ার সার্ভিস, ট্রাকে আগুন, সোনামসজিদ স্থলবন্দর, ভারতীয় পণ্যবাহী ট্রাক, ব্লিচিং পাউডার


25648
মৃত বিশা পাগলার ঘরে মিললো আড়াই কোটি টাকা ও স্বর্ণালঙ্কার
দেশযোগ
2022-07-13T19:43:54+06:00
কুমিল্লার তিতাস উপজেলায় বিশা পাগলার নামের এক মৃত ব্যক্তির ঘর থেকে নগদ দুই কোটি ৪৫ লাখ টাকা ও বৈদেশিক মুদ্রাসহ স্বর্ণালংকার উদ্ধার করেছে এলাকাবাসী। বুধবার (১৩ জুলাই) সকালে উপজেলার বলরামপুর ইউনিয়নের গাজীপুর মাজার এলাকায় ওই ব্যক্তির ঘর থেকে টাকা ও স্বর্ণালংকার সাধারণ মানু‌ষের সাম‌নে বের করা হয়। এরপর পাঁচ ওয়ারিসের হাতে এ টাকা তুলে দেয় পুলিশ। বিষয়টি নিশ্চিত করেন তিতাস থানার ভারপ্রাপ্ত কর্মকর্তা সুধীন চন্দ্র দাস।মৃত ঐ ব্যক্তির নাম মোহাম্মদ আমির হোসেন ওরপে বিশা পাগলা। বিশা পাগলা তিতাস উপজেলার বলরামপুর ইউনিয়নের বড় গাজীপুর গ্রামের আবদুল লতিফের ছেলে। স্থানীয়রা জানায়, তিতাসের গাজীপুর গ্রামে বিশা পাগলা নামে পরিচিত মরহুম হাজ্বী আমির হোসেনের ঘরে বিপুল পরিমাণ টাকা পাওয়া গেছে এমন খবর পেয়ে বুধবার সকাল থেকে এলাকার জনপ্রতিনিধি ও আইনশৃঙ্খলা বাহিনীসহ শতশত নারী-পুরুষ মরহুমের বাড়িতে সমবেত হয়।এমসয় উক্ত টাকা উপস্থিত সকলের সামনে বস্তাবন্দী করে মরহুম বিশা পাগলার বিল্ডিংয়ের একটি কক্ষে তালাবদ্ধ করে পুলিশি পাহারায় রাখা হয়। পু‌লিশ জানায়, মৃত আমির হোসেন ওরফে বিশা পাগলার ঘরে রোখে যাওয়া স্টিলের আলামারীতে প্রায় দুই কোটি ৪৫ লাখ নগদ টাকা, ৫-৬ ভরি স্বর্ণালংকার ও বিদেশি মূদ্রা পাওয়া গেছে।জানা গেছে, আমির হোসেন ওরফে বিশা পাগলার স্ত্রী-সন্তান নেই। তবে তিনি এক ভাগ্নিকে দত্তক নিয়েছিলেন। মঙ্গলবার (১২ জুলাই) তার গোপন কক্ষ থেকে এসব স্বর্ণালঙ্কার ও টাকা-পয়সা উদ্ধার করেন তার দত্তক মেয়ে তাছলিমা আক্তার ও স্থানীয়রা। পরে পুলিশকে খবর দেয় তারা। পুলিশ এসে মঙ্গলবার সন্ধ্যা থেকে সারা রাত সেই বাড়ি নিরাপত্তা বেষ্টনীতে মুড়ে রাখে। পরে বুধবার (১৩ জুলাই) দুপুরে তার পাঁচ ওয়ারিসের হাতে এ টাকা তুলে দেয় পুলিশ। স্থানীয়রা জানায়, ৪০ বছর ধরে বিশা পাগলা নিজ গ্রামের গাজীপুর মাজার শরীফের পাশে একটি বাড়িতে থাকতেন এবং মাজারের খাদেম হিসেবে কাজ করতেন। শুক্রবার (৮ জুলাই) বার্ধক্যজনিত কারণে তার মৃত্যু হয়। তার মৃত্যুর পরে তার গোপন কক্ষে থাকা আলমারি ও ওয়ারড্রব খুলে দেখা যায় টাকার টাকার পাহাড়। ওই আলমারিতে থাকা টাকার বান্ডিলগুলোতে সবচেয়ে বেশি আছে পাঁচশ' ও এক হাজার টাকার নোট এবং প্রত্যেক বান্ডিলেই টাকার পরিমান এক লক্ষ টাকা।স্থানীয় আফরোজা নামের একজন জানান, অসুস্থ হলেও তিনি কখনও ডাক্তারের কাছে যেতেন না। নিজে কিছু কিনে খেতেন না। কোথাও গাড়িতে চড়ে যেতেন না। এভাবেই তিনি টাকাগুলো সংরক্ষণ করেছেন। এই মাজারে আসা ভক্তরা তাকে স্বর্ণালঙ্কার, বিদেশি মুদ্রা ও নগদ টাকা দিয়ে যেতেন। এছাড়াও তিনি দেশের বিভিন্ন জেলায় ভ্রমণ করতেন। তখন তার ভক্তরা তাকে টাকা পয়সা দিতে সেগুলো নিয়ে বাড়ি ফিরে জমা করতো। টাকা গোনার সময় উপস্থিত ছিলেন তিতাসের স্থানীয়রা। তারা জানান, প্রশাসনের উপস্থিতিতে এই টাকা গুনে ব্র্যাক ব্যাংকে তার ওয়ারিশদের পাঁচজনের যৌথ একটি নতুন একাউন্টে রাখা হয়েছে। তিতাস থানার ভারপ্রাপ্ত কর্মকর্তা (ওসি) সুধীন চন্দ্র দাস জানান, বিশা পাগলা গাজীপুর মাজারের পাশের থাকতেন। উনার এই টাকা মুলত এই মাজারে ঘুরতে আসা ভক্তরা দিয়েছে। তার তিনি জীবিত অবস্থায় ঘরে কাউকে ঢুকতে দিতেন না। তাই এই টাকার কথা কেউ জানত না। মারা যাওয়ার পর উনার ওয়ারিশরা এই টাকা দেখে পুলিশকে জানালে থানা থেকে পুলিশ পাঠিয়ে টাকাগুলো গুনে ব্রাক ব্যাংকে তার পাঁচ আত্মীয়ের নামে খোলা একটি নতুন একাউন্টে রাখার ব্যবস্থা করা হয়। আরও পড়ুন: ঈদের তিন দিনে সাড়ে পাঁচ লাখ পিস কাঁচা চামড়া সংগ্রহতিতাস উপজেলার নির্বাহী কর্মকর্তা এটিএম মোর্শেদ বলেন, আমরা এর আইনি দিকগুলো দেখছি। যাচাই-বাছাই শেষে প্রয়োজনীয় ব্যবস্থা গ্রহণ করা হবে।পারিবারের সদস‌্যরা জানান, তার শেষ ইচ্ছা ছিলো একটি মসজিদ তৈরীর করার। তার রেখে যাওয়া সম্পত্তি দিয়ে একটি মসজিদ এবং বৃদ্ধাশ্রম তৈরী করা হবে এমন আশা প্রকাশ করেন তারা। একাত্তর/এসজে
tags:কুমিল্লা, তিতাস, স্বর্ণালঙ্কার, বিশা পাগলা, নগদ টাকা


25649
জেমস ওয়েবের তোলা দূর মহাকাশের আরও ছবি
বিশ্বযোগ
2022-07-13T20:08:40+06:00
মার্কিন মহাকাশ সংস্থা নাসা’র আলোচিত জেমস ওয়েব স্পেস টেলিস্কোপ থেকে পাওয়া আরও একঝাঁক ছবি প্রকাশ হয়েছে। মঙ্গলবার (১২ জুলাই) নতুন এসব ছবি প্রকাশ করা হয়। এসব ছবিতে মহাবিশ্ব সম্পর্কে নতুন যেসব ধারণা পাওয়া যাবে তা আগে কখনোই পাওয়া যায়নি।নতুন প্রকাশ করা ছবি সম্পর্কে নাসার প্রশাসক বিল নেলসন বলেন, প্রতিটি ছবি মানবজাতিকে মহাবিশ্ব সম্পর্কে এমন ধারণা দেবে যা আগে কখনোই পাওয়া যায়নি। তিনি বলেন, আমরা ১ হাজার ৩০০ কোটি বছরেরও বেশি পেছনের দিকে তাকাচ্ছি। তিনি আশা প্রকাশ করে আরও বলেন, নাসা শিগগিরই আরও ছবি প্রকাশ করবে। সেগুলো প্রায় ১ হাজার ৪০০ কোটি বছর আগের। এসব ছবি মহাবিশ্বের আনুমানিক শুরুর বিন্দুর কাছাকাছি। অর্থাৎ আমরা প্রায় শুরুতে ফিরে যাচ্ছি।বিজ্ঞানীরা ওয়েব টেলিস্কোপের তথ্যের গুণগত মান বিশ্লেষণ করে বলছেন, প্রথম ছবিতে যা দেখা যাচ্ছে এই টেলিস্কোপ তার থেকেও অনেক গভীরে গিয়ে মহাজগতের চিত্র তুলে আনতে সক্ষম।সোমবার হোয়াইট হাউস থেকে জেমস ওয়েব স্পেস টেলিস্কোপ থেকে পাওয়া প্রথম পূর্ণাঙ্গ রঙিন ছবি প্রকাশ করেন যুক্তরাষ্ট্রের প্রেসিডেন্ট জো বাইডেন। তিনি একটি ছবি প্রকাশ করেন। ১০ বিলিয়ন ডলারের নাসার ফ্ল্যাগশিপ মিশনখ্যাত জেমস ওয়েব স্পেস টেলিস্কোপটি হাবল টেলিস্কোপের উত্তরসূরি। গত বছর ২৩ ডিসেম্বর এটি মহাকাশে পাঠানো হয়।২০২১ সালের ২৩ ডিসেম্বর ফরাসি গিনি থেকে পাঁচ রকেটের মহাকাশযানে চেপে জেমস ওয়েবকে মহাকাশে নেয়া হয় এবং কক্ষপথে বাসানো হয়।কয়েক দশকের অপেক্ষা শেষে দ্য জেমস ওয়েব স্পেস টেলিস্কোপের তোলা ছবিটি দেখার সুযোগ হলো বিশ্ববাসীর। এটিই এখন পর্যন্ত সবচেয়ে শক্তিশালী ও বৃহত্তর টেলিস্কোপ। সাদার্ন রিং নেবুলা হলো একটি গ্রহের নীহারিকা। এটি আসলে একটি মৃত নক্ষত্রকে ঘিরে রাখা বর্ধিত গ্যাসের মেঘ। এটির ব্যাস প্রায় অর্ধ আলোকবর্ষ। এর কেন্দ্রে অনুজ্জ্বল নক্ষত্রটি হাজার হাজার বছর ধরে চারদিকে গ্যাস ও ধুলোর বলয় পাঠাচ্ছে। নক্ষত্রের জন্ম হয় নীহারিকাতেই।ছবিতে যেটি দেখে আলো ঝলমল পাহাড়ের দৃশ্যের মতো মনে হচ্ছে তা আসলে ক্যারিনা নেবুলা থেকে একটি নতুন নক্ষত্র সৃষ্টির প্রান্ত। এটির নাম এনজিসি ৩৩২৪। ওয়েব টেলিস্কোপ চিত্রটি প্রথমবার নক্ষত্রের জন্মের নানা দিক তুলে ধরেছে, যা আগে কেউ দেখেনি।স্টেফানস কিনটেট হলো পাঁচটি ছায়াপথের একটি দল। ওয়েব টেলিস্কোপের ছবিগুলোতে লাখ লাখ নতুন ঝকঝকে নক্ষত্রগুচ্ছ দেখা গেছে। এছাড়া নতুন নক্ষত্রের জন্মের সময় ‘স্টারবার্স্ট’ এলাকার ছবিও ধরা পড়েছে। বিভিন্ন ছায়াপথে ‘স্টারবার্স্ট’ এলাকায় বিপুল হারে নক্ষত্র জন্মের প্রক্রিয়া চলতে থাকে।এসএমএসিএস ০৭২৩ হলো একগুচ্ছ ছায়াপথ। এসবের পেছনে থাকা বস্তুর আলোকরশ্মি বাড়িয়ে দিতে পারে। আবার আলো এদিক ওদিক ছড়িয়ে দেয়ার ক্ষমতাও রয়েছে। জেমস ওয়েবের তোলা এই ছবির কারণে, দূরবর্তী নক্ষত্রগুলোকে এবং ক্ষীণ হয়ে আসা ছায়াপথের গভীরে গিয়ে বিশ্লেষণ করতে পারবেন বিজ্ঞানীরা।একাত্তর/এসজে
tags:প্রধান সংবাদ, নাসা, জেমস ওয়েব, মহাবিশ্ব, টেলিস্কোপ, হাবল


25650
নিয়ন্ত্রণ হারিয়ে অটোরিকশা ডোবায় পড়ে চালকের মৃত্যু
দেশযোগ
2022-07-13T20:18:58+06:00
নোয়াখালীর সোনাইমুড়ীতে এক ব্যাটারীচালিত অটোরিকশা নিয়ন্ত্রণ হারিয়ে রাস্তার পাশে ডোবায় পড়ে গেলে অটোচালকের মৃত্যু হয়। বুধবার (১৩ জুলাই) দুপুর একটার দিকে উপজেলার রাজীবপুর পূর্বপাড়ায় এই দুর্ঘটনা ঘটে। জানা গেছে, নিহত অটোচালক আবুল কাশেম (৫০) উপজেলার গঞ্জরিয়া গ্রামের আবিদ মিয়ার বাড়ির হায়দার আলীর ছেলে।    স্থানীয় সূত্রে জানা যায়, দুপুরের দিকে অটোরিকশা চালানোর সময় গাড়ির নিয়ন্ত্রণ হারিয়ে কাশেম রাস্তার পাশের ডোবায় গাড়িসহ পড়ে যায়। পরে স্থানীয়রা তাকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক তাকে মৃত ঘোষণা করে। প্রাথমিকভাবে ধারনা করা হচ্ছে, অটোচালক কাশেম গাড়ি চালানো অবস্থায় স্ট্রোক করে। ফলে গাড়ি নিয়ন্ত্রণ হারিয়ে ডোবায় পড়ে যায়। সোনাইমুড়ী থানার ভারপ্রাপ্ত কর্মকর্তা (ওসি) হারুন অর রশিদ জানান, খবর পেয়ে পুলিশ মরদেহ উদ্ধার করে থানায় নিয়ে আসে। তাৎক্ষণিকভাবে মৃত্যুর সঠিক কারণ জানা যায়নি। মৃত্যুর সঠিক কারণ জানতে মরদেহ ময়নাতদন্তের জন্য ২৫০ শয্যা বিশিষ্ট নোয়াখালী জেনারেল হাসপাতালের মর্গে পাঠানো হয়েছে।একাত্তর/জো 
tags:নোয়াখালী, অটোচালকের মৃত্যু, সোনাইমুড়ী, নিয়ন্ত্রণ হারিয়ে খাদে, ব্যাটারীচালিত অটোরিকশা, রাজীবপুর পূর্বপাড়া


25651
রাজধানীতে গলায় ফাঁস দিয়ে শিক্ষার্থীর আত্মহত্যা
অন্যান্য
2022-07-13T20:36:20+06:00
রাজধানীর মুগদার আহমেদবাগ এলাকায় গলায় ফাঁস দিয়ে এক শিক্ষার্থী আত্মহত্যা করেছেন। বুধবার (১৩ জুলাই) সকাল ১০টার দিকে আহমেদবাগে নিজ বাসার চতুর্থ তলায় তিনি গলায় ফাঁস লাগিয়ে আত্মহত্যা করেছেন বলে প্রাথমিকভাবে জানা গেছে। নিহত শিক্ষার্থীর নাম অভিষেক ভদ্র শুভ (২৫)। তিনি কবি নজরুল কলেজের মাস্টার্সের ছাত্র ছিলেন। তিনি কুমিল্লা জেলার দাউদকান্দি উপজেলার দানুয়া খোলা গ্রামের বুলু চন্দ্র ভদ্রের ছেলে।    পুলিশ জানায়, সকালে নিজ বাসায় তিনি গলায় ফাঁস দিয়ে আত্মহত্যার চেষ্টা করলে সেখান থেকে স্বজনরা তাকে উদ্ধার করে ঢাকা মেডিক্যাল কলেজ হাসপাতালের জরুরী বিভাগে ভর্তি করান। সেখানে চিকিৎসাধীন অবস্থায় দুপুরে চিকিৎসক তাকে মৃত ঘোষণা করেন।   এ ব্যাপারে মৃতের বাবা বুলু চন্দ্র ভদ্র ও তার মা অর্চনা রানী গণমাধ্যমের সাথে কথা বলতে রাজি হননি। তবে তাদের এক আত্মীয়র দাবি, অভিষেক অভিমান করে আত্মহত্যা করেছেন।   মৃত্যুর বিষয়টি নিশ্চিত করেছেন মুগদা থানার উপ-পরিদর্শক (এসআই) মো. আবুল আনছার।  আরও পড়ুন: সমুদ্রে নেমে এনএসআই কর্মকর্তাসহ নিখোঁজ দুইতিনি জানান, পারিবারিক কলহ না অন্য কোনো কারণে ওই শিক্ষার্থী গলায় ফাঁস লাগিয়ে মারা গেছেন, তা তদন্তপূর্বক ও ময়নাতদন্তের রিপোর্ট পাওয়ার পর বিস্তারিত বলা যাবে। পরিবারের পক্ষ থেকে জানানো হয়েছে তিনি আত্মহত্যা করেছেন।   ময়নাতদন্তের জন্য মৃতদেহটি ঢামেক মর্গে রাখা হয়েছে বলেও জানান এই কর্মকর্তা। একাত্তর/এসজে
tags:আত্মহত্যা, রাজধানী, ঢাকা, শিক্ষার্থী, মুগদা


25652
মহামারীকাল পেরিয়ে স্পেনে আবারো ষাঁড়ের দৌড়
বিশ্বযোগ
2022-07-13T20:42:18+06:00
করোনাভাইরাস মহামারীর কারণে গেল দুই বছর বন্ধ থাকার পর আবারো শুরু হয়েছে স্পেনের ঐতিহ্যবাহী ষাঁড়ের দৌড় বা বুল বের। এই আয়োজনকে ঘিরে জমে ওঠা উৎসবে অংশ নিতে সারা পৃথিবী থেকে পর্যটকরা জড় হয়েছেন স্পেনে। বুধবার শুরু হওয়া বিপজ্জনক এই রেসে অংশ নিয়ে এরই মধ্যে আহত হয়েছে অনেকে।স্পেনের উত্তর সীমান্তের শহর পাম্পলোনা। গেলো মঙ্গলবার ষেখানে ভোর এসেছিলো একটু অন্যভাবে। আর এমন ভিন ভোরের জন্য তাদের অপেক্ষা করতে হয়েছে দু’বছর।সূর্যের আলো ঠিকঠাক ফোটার আগেই স্থানীয়দের পাশাপাশি দুনিয়ার নানা প্রান্ত থেকে সেই শহরে আসা পর্যটকরা জেগে ওঠেন। সকালের খাবারের পাটটাও চুকিয়ে ফেলে কেউ কেউ। সাদা পোশাকে বাদ্যযন্ত্র বাজিয়ে আয়োজক, গণমাধ্যম আর দর্শক সবাই তৈরি। এতো সাজসাজ রব পাম্পলোনার ঐতিহ্যবাহি ষাড়ের দৌড়কে ঘিরে, যেখানে খ্যাপাটে তাগড়া এক ঝাঁক ষাড়ের সাথে দৌড়ে অংশ নেয় মানুষও। সান ফারমিন নামের এই উৎসবে সকাল আটটায় রেসের জন্য প্রথমবারের মতো ছাড়া হয় ষাড়গুলোকে। দৌড়ের দৈর্ঘ্য মাত্র ৮০০ মিটার। শেষ হতে সময় নেয় ৩-৫ মিনিট। দৌড়ের শেষ মাথায় বুলরিং, যেখানে বিকেলে হয় ষাঁড়ের লড়াই৷ এরপর ষাড়গুলোকে জবাই করা হয়। মজার মজার স্টেক তৈরি করে শুরু হয় রাতের রসনা বিলাস।এই রেসের দৈর্ঘ্য কম হলেও পাম্পলোনা শহরের সরু গলিতে দুর্ধর্ষ ষাড়ের সামনে দৌড়ানো বেশ বিপদজনক। এবারও ভিড়ের ধাক্কায় এক মার্কিন দর্শণার্থীর হাত ভেঙে গেছে। আরো পাঁচ জনকে অন্য নানা অসুস্থতায় ভর্তি করা হয়েছে হাসপাতালে৷ সবশেষ ২০১৯ সালে ৩৯ জন আহত হয়েছিল এই উৎসবে, এদের মধ্যে তিন জন পড়েছিলেন ষাঁড়ের পায়ের তলায়। গত কয়েক বছরে অন্তত ১৬ জন মারা গেছেন এই উৎসবে।কেবল দৌড়ে অংশ নেয়া মানুষের নিরাপত্তাহীনতার কারণে নয়, প্রাণী অধিকার ক্ষতিগ্রস্ত হচ্ছে এমন যুক্তিতেও এই উৎসবের বিরোধিতা করেন অনেকেই। এবারের আয়োজনেও পাম্পলোনাতে প্ল্যাকার্ড হাতে প্রতিবাদ করেছেন প্রাণী অধিকারকর্মীরা।  তাতে অবশ্য সান ফারমিনের জনপ্রিয়তা কমেনি একচুল। বরং মহামারীর কারণে গেল দুই বছর উৎসব না হওয়ায় এবারে একটু বাড়তি আগ্রহই দেখা গেছে। শত শত বছর ধরে স্পেনে এই উৎসব চলে আসলেও ষাড়ের দৌড়কে সারা দুনিয়ায় জনপ্রিয় করে তোলেন মার্কিন সাহিত্যিক আর্নেস্ট হ্যামিংওয়ে। তার ‘দ্য সান অলসো রাইজেস’ উপন্যাসে ষাড় দৌড়ের বিষদ বর্ননা পড়ার পর থেকে পৃথিবীর বিভিন্ন প্রান্ত থেকে এই উৎসবে দর্শনার্থী আসতে শুরু করেন। চলতি জুলাই মাসের ছয় তারিখ থেকে শুরু হওয়া এবারের সান ফারমিন উৎসব চলবে আগামী বৃহস্পতিবার পর্যন্ত।একাত্তর/এআর
tags:স্পেন, ঐতিহ্যবাহী, ষাড়ের দৌড়, বুল বের।


25653
সাগরে নিখোঁজ এনএসআই কর্মকর্তা মোস্তফা ও জুইয়ের মরদেহ উদ্ধার
দেশযোগ
2022-07-13T20:48:51+06:00
বরগুনার তালতলীতে শুভ সন্ধ্যা সমুদ্র সৈকতে সপরিবারে গোসল করতে নেমে নিখোঁজ হওয়া জাতীয় নিরাপত্তা সংস্থার (এনএসআই) কর্মকর্তা মোস্তফা কাদের ও তার স্ত্রীর বোনের মেয়ে নুর আক্তার জুইয়ের মরদেহ উদ্ধার করেছে ফায়ার সার্ভিস। বুধবার (১৩ জুলাই) বিকেলে শুভসন্ধ্যা সমুদ্র সৈকতের দক্ষিণ প্রান্ত থেকে নিখোঁজদের মরদেহ উদ্ধার করা হয়। এর আগে, দুপুরে পরিবারের আরও কয়েকজন সদস্যের সাথে শুভ সন্ধ্যা সৈকতে সমুদ্রস্নানে নেমে নিখোঁজ হন তারা। তালতলী ফায়ার সার্ভিস স্টেশন কমান্ডার আহসান হাবিব জানান, দুপুরে নিখোঁজ হওয়ার পর পরই আমরা উদ্ধার অভিযান শুরু করি। এর কিছুক্ষণ পর ফায়ার সার্ভিসের ডুবুরি দলও উদ্ধার অভিযান শুরু করে। উদ্ধার অভিযানে সহায়তা করে কোস্টগার্ড ও নৌ পুলিশ।তিনি আরও জানান, বিকেলের দিকে শুভ সন্ধ্যা সৈকতের দক্ষিন দিকে আড়াই কিলোমিটার দূর থেকে নিখোঁজ মোস্তফা কাদের ও সাড়ে তিন কিলোমিটার দূর থেকে জুইয়ের মরদেহ ভাসমান অবস্থায় উদ্ধার করা হয়। মৃতদেহ দুইটি থানায় হস্তান্তর করা হয়েছে বলেও জানান তিনি।এ বিষয়ে বরগুনার পুলিশ সুপার জাহাঙ্গীর মল্লিক জানান, নিখোঁজ দুই ব্যাক্তির মরদেহ উদ্ধার করে থানায় হস্তান্তর করেছে ফায়ার সার্ভিস। আইনি প্রক্রিয়া শেষে স্বজনদের কাছে মরদেহ হস্তান্তর করা হবে। উল্লেখ্য, এনএসআই কর্মকর্তা মোস্তফা কাদের বরগুনায় চাকরির সুবাদে ঢাকা থেকে স্ত্রী, দুই ছেলে ও তার স্ত্রীর বোনের মেয়েকে নিয়ে ঈদের ছুটিতে শুভ সন্ধ্যা সমুদ্র সৈকতে বেড়াতে যান। সেখানে সমুদ্রে গোসল করতে নেমে ঢেউয়ের তোড়ে ভেসে যান তারা। স্থানীয়রা তাদের মধ্যে তিনজনকে উদ্ধার করতে পারলেও নিখোঁজ হন দু’জন। একাত্তর/জো 
tags:মরদেহ উদ্ধার, বরগুনা, তালতলী, শুভ সন্ধ্যা সমুদ্র সৈকত, গোসল করতে নেমে নিখোঁজ, এনএসআই কর্মকর্তা মোস্তফা


25654
যুক্তরাষ্ট্র ও ভারতে বাংলাদেশের নতুন রাষ্ট্রদূত নিযুক্ত
জাতীয়
2022-07-13T21:01:27+06:00
ভারতে বাংলাদেশ হাই কমিশনারের দায়িত্ব পালন করে আসা মুহাম্মদ ইমরানকে যুক্তরাষ্ট্রে রাষ্ট্রদূত করে পাঠাচ্ছে সরকার।ইমরানের জায়গায় নতুন হাই কমিশনার হিসাবে যাচ্ছেন সুইজারল্যান্ডে বাংলাদেশের রাষ্ট্রদূত ও জেনিভায় জাতিসংঘ মিশনে স্থায়ী প্রতিনিধির দায়িত্বে পালন করে আসা মোস্তাফিজুর রহমান।বুধবার (১৩ জুলাই) পররাষ্ট্র মন্ত্রণালয়ের পৃথক সংবাদ বিজ্ঞপ্তিতে গুরুত্বপূর্ণ দুই মিশনে নতুন পদায়নের কথা জানানো হয়।ওয়াশিংটনে দূতাবাসে ২০২০ সালের সেপ্টেম্বর থেকে দায়িত্ব পালন করে আসছেন রাষ্ট্রদূত শহীদুল ইসলাম।তার স্থলাভিষিক্ত হতে যাওয়া পেশাদার কূটনীতিক ইমরান ২০১৯ সালের নভেম্বর থেকে ভারতে বাংলাদেশ মিশনের দায়িত্ব পালন করে আসছিলেন।দিল্লিতে ঢাকার প্রতিনিধিত্ব করার আগে সংযুক্ত আরব আমিরাতে বাংলাদেশের রাষ্ট্রদূত ছিলেন ১৯৮৬ সালের বিসিএস পররাষ্ট্র ক্যাডারের এই কর্মকর্তা।ময়মনসিংহ মেডিকেল কলেজ থেকে এমবিবিএস সম্পন্ন করা ইমরান উজবেকিস্তানেও বাংলাদেশের রাষ্ট্রদূত ছিলেন।এর আগে কলকাতায় ডেপুটি হাই কমিশনার ছাড়াও জেদ্দা, বন, বার্লিন ও অটোয়ায় বাংলাদেশ মিশনের বিভিন্ন পদে দায়িত্ব পালন করেছেন তিনি। সদরদপ্তরেও নানা পদে দায়িত্ব সামলেছেন এই কূটনীতিক।জার্মানি থেকে ডেভেলপমেন্ট ডিপ্লোমেসিতে ডিপ্লোমা এবং ইতালির ইন্টারন্যাশল ইনস্টিটিউট অব হিউম্যানিটারিয়ান ল’ থেকে হিউম্যানিটারিয়ান ল’য়ের উপর একটি কোর্স সম্পন্ন করেছেন ইমরান।অন্যদিকে ২০২০ সালের সেপ্টেম্বর থেকে জেনিভায় স্থায়ী প্রতিনিধির দায়িত্ব পালন করে আসছিলেন পেশাদার কূটনীতিক মোস্তাফিজ।তার আগে সিঙ্গাপুরে বাংলাদেশ হাই কমিশনারের দায়িত্ব সামলেছেন বিসিএস পররাষ্ট্র ক্যাডারের একাদশ ব্যাচের এই কর্মকর্তা।মুহাম্মদ ইমরানের মতো মোস্তাফিজও এমবিবিএস পাস করে পররাষ্ট্র ক্যাডারে এসেছেন। পড়াশোনা করেছেন স্যার সলিমুল্লাহ মেডিকেল কলেজে।পরবর্তীকালে ইউনিভার্সিটি অব লন্ডন থেকে পাবলিক ইন্টারন্যাশনাল ল’ বিষয়ে মাস্টার্স এবং ফ্রান্সের ইন্টারন্যাশনাল ইনস্টিটিউট অব পাবলিক অ্যাডমিনিস্ট্রেশন থেকে পোস্ট-গ্র্যাজুয়েট ডিপ্লোমা করেছে মোস্তাফিজ।মোস্তাফিজ প্যারিস, নিউ ইয়র্ক, জেনিভা ও কলকাতায় বিভিন্ন পদে দায়িত্ব সামলেছেন। পররাষ্ট্র মন্ত্রণালয়ের জাতিসংঘ উইংসহ বিভিন্ন পদে দায়িত্বে ছিলেন তিনি।একাত্তর/এআর
tags:যুক্তরাষ্ট্র, ভারত, বাংলাদেশ, রাষ্ট্রদূত


25656
রাজৈরে সড়ক দুর্ঘটনায় একজন নিহত, আহত চার
দেশযোগ
2022-07-13T21:44:05+06:00
মাদারীপুরের রাজৈরে সড়ক দুর্ঘটনায় কদমবাড়ী ইউনিয়নের পরিবার কল্যাণ সহকারী সীমান্তী মন্ডল মাহিন্দ্রা উল্টে মারা গেছেন।বুধবার (১৩ জুলাই) বিকাল চারটায় রাজৈর উপজেলা স্বাস্থ্য কমপ্লেক্স থেকে বাড়ি ফেরার পথে সেনদিয়া এলাকায় এই দুর্ঘটনার শিকার হন তিনি। নিহতের পরিবার ও পুলিশ জানায়, রাজৈর উপজেলা স্বাস্থ্য কমপ্লেক্সে অফিসিয়াল কাজে যান সীমান্তী। কাজ সেরে বাড়ি যাওয়ার পথে সেনদিয়া এলাকায় ভ্যান ও মাহিন্দ্রা সংঘর্ষে মাহিন্দ্রা উল্টে তিনি ঘটনাস্থলেই মারা যান।পুলিশ জানায়, এ ঘটনায় আরও চারজন আহত হয়। আহতদেরকে উদ্ধার করে উপজেলা স্বাস্থ্য কমপ্লেক্সে প্রাথমিক চিকিৎসা দেওয়া হয়েছে।রাজৈর থানার ভারপ্রাপ্ত কর্মকর্তা (ওসি) আলমগীর হোসেন জানান, খবর পেয়ে ঘটনাস্থলে পুলিশ গেছে। এ ব্যাপারে আইনানুগ ব্যবস্থা নেওয়া হচ্ছে।একাত্তর/জো
tags:সড়ক দুর্ঘটনা, রাজৈর, মাদারীপুর, কদমবাড়ী ইউনিয়ন, পরিবার কল্যাণ সহকারী, মাহিন্দ্রা উল্টে মৃত্যু


25657
পালিয়ে মালদ্বীপে গিয়েও বিক্ষোভের মুখে রাজাপাকসে
বিশ্বযোগ
2022-07-13T21:48:53+06:00
তীব্র বিক্ষোভের মু্খে গভীর রাতে শ্রীলঙ্কা ছেড়ে মালদ্বীপে আশ্রয় নিয়েছিলেন প্রেসিডেন্ট গোতাবায় রাজাপাকসে। কিন্তু সেখানেও সম্ভবত জায়গা হচ্ছে না তার। তার পালানোর খবরে একদিকে শ্রীলঙ্কা যেমন আরও উত্তপ্ত হয়ে উঠেছে, মালদ্বীপেও শুরু হয়েছে বিক্ষোভ। খবর এনডিটিভির। বুধবার (১৩ জুলাই) ভোররাতে স্ত্রী ও দুই দেহরক্ষীকে নিয়ে বিমান বাহিনীর বিমানে করে মালদ্বীপের রাজধানীতে পৌঁছেন রাজাপাকসে। সেখানে তাকে স্বাগত জানান মালদ্বীপ পার্লামেন্টের স্পিকার মোহাম্মদ নাশিদ। তবে তিনি পৌঁছামাত্রই মালদ্বীপে বসবাসরত শ্রীলঙ্কান প্রবাসীরা হাতে প্ল্যাকার্ড ও শ্রীলঙ্কার পতাকা নিয়ে রাজাপাকসের বিরুদ্ধে প্রতিবাদ জানান। ভেলানা আন্তর্জাতিক বিমানবন্দর থেকে রাজাপাকসে বের হওয়ার সময় বিক্ষোভকারীরা তাকে লক্ষ্য করে অপমানসূচক স্লোগান দিচ্ছে, এমন ভিডিও প্রকাশ করা হয়েছে স্থানীয় গণমাধ্যমে। তবে এসব ভিডিওর সত্যতা নিশ্চিত করা যায়নি। এদিকে মালের একটি কৃত্রিম সমুদ্রসৈকতে শ্রীলঙ্কানদের বিক্ষোভের সময় তাদের কাছ থেকে প্ল্যাকার্ড জব্দ করে তাদেরকে ছত্রভঙ্গ করে দেয় সেখানকার স্পেশ্যাল অপারেশনস পুলিশ। আরও পড়ুন: বিক্ষোভে উত্তাল কলম্বো, পদ ছাড়তে চাপে প্রধানমন্ত্রীস্থানীয় গণমাধ্যমের তথ্য অনুযায়ী, বর্তমানে রাজাপাকসে মালদ্বীপের একটি এক্সক্লুসিভ রিসোর্টে অবস্থান করছেন। সেখান থেকে তিনি সংযুক্ত আরব আমিরাত বা সিঙ্গাপুরে চলে যেতে পারেন বলে ধারণা করা হচ্ছে। শ্রীলঙ্কান এক নিরাপত্তা কর্মকর্তার বরাত দিয়ে এনডিটিভি জানিয়েছে, উভয় দেশেই রাজাপাকসের নিরাপত্তা নিশ্চিত করা কঠিন হবে কেননা দুই দেশের শ্রীলঙ্কানরা বসবাস করেন। একাত্তর/এসজে
tags:শ্রীলঙ্কা, বিক্ষোভ, মালদ্বীপ, গোতাবায়া রাজাপাকসে


25658
রাজধানীতে নারী সাংবাদিকের ঝুলন্ত মরদেহ উদ্ধার
অন্যান্য
2022-07-13T21:50:18+06:00
রাজধানীর হাজারীবাগ থেকে সোহানা পারভীন তুলি (৩৮) নামে এক নারী সাংবাদিকের ঝুলন্ত মরদেহ উদ্ধার করেছে পুলিশ।বুধবার (১৩ জুলাই) বিকেল ৪টার দিকে ঘরের দরজা ভেঙে হাজারীবাগ থানার পুলিশ লাশটি উদ্ধার করে।হাজারীবাগ থানার ভারপ্রাপ্ত কর্মকর্তা (ওসি) মোক্তারুজ্জামান গণমাধ্যমকে বলেন, গলায় ওড়না প্যাঁচানো অবস্থায় বৈদ্যুতিক পাখার সঙ্গে ঝুলছিল সোহানার মরদেহ। প্রাথমিকভাবে এটি আত্মহত্যা মনে হচ্ছে। ময়নাতদন্তের জন্য মরদেহ শহীদ সোহরাওয়ার্দী মেডিকেল কলেজ হাসপাতালে পাঠানো হয়েছে। ময়নাতদন্তের পর মৃত্যুর কারণ জানা যাবে।ওসি আরও বলেন, সোহানা শেরেবাংলা সড়কের একটি বাসায় থাকতেন। তার ছোট ভাই একটি বেসরকারি বিশ্ববিদ্যালয়ের শিক্ষার্থী। তিনি হাজারীবাগ এলাকাতেই বন্ধুদের সঙ্গে থাকেন। তবে কখনো কখনো তিনি বোনের বাসায় এসে থাকতেন।সোহানার ছোটভাই মোহাইমিনুল ইসলাম গণমাধ্যমকে জানান, মঙ্গলবার (১২ জুলাই) যশোর থেকে তিনি ঢাকায় এসে এক বন্ধুর বাসায় উঠেন। সবশেষ গতকাল দুপুরে তার বোনের সঙ্গে কথা হয়েছিল। বুধবার সকালে উঠে খিলক্ষেতে যান তিনি। এরপর সেখানে বিকেল ৩টার দিকে তার বাবা ফোন করে এ ঘটনার কথা জানান।সোহানা তুলির বাড়ি যশোর সদরের বটতলা এলাকায়। তিনি ২০১৮ সালের ডিসেম্বর থেকে হাজারীবাগের এই বাসায় থাকতেন। ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের সাবেক শিক্ষার্থী তুলি ঢাকা সাংবাদিক ইউনিয়ন এবং সাব এডিটরস কাউন্সিলের সদস্য।দৈনিক আমাদের সময়, কালের কণ্ঠ পত্রিকায় কাজ করেছেন তুলি। সবশেষ ২০২০ সাল পর্যন্ত বাংলা ট্রিবিউনে কর্মরত ছিলেন। এরপর কিছুদিন একটি বেসরকারি প্রতিষ্ঠানে কাজ করেছেন। সম্প্রতি একটি অনলাইন শপ খুলে নারী উদ্যোক্তা হিসেবে আত্মপ্রকাশ করেছিলেন।একাত্তর/এআর
tags:রাজধানী, সাংবাদিক, নারী, মরদেহ, ঝুলন্ত


25659
ডায়াগনস্টিক সেন্টারে ভুল চিকিৎসায় রোগীর মৃত্যু
দেশযোগ
2022-07-13T22:18:26+06:00
গাইবান্ধায় এক ডায়াগনস্টিক সেন্টারে ভুল চিকিৎসায় এক রোগীর মৃত্যুর অভিযোগ উঠেছে। আর এই মৃত্যুর পিছনে ওই ডায়াগনস্টিক সেন্টারের পরিচালক দায়ী বলে জানিয়েছেন সেখানকার দায়িত্বরত চিকিৎসক। বুধবার (১৩ জুলাই) সকাল ১১টার দিকে গাইবান্ধা সদর হাসপাতাল গেট সংলগ্ন ঢাকা ডায়াগনস্টিক সেন্টারে এ ঘটনা ঘটে। জানা গেছে, ভুল চিকিৎসায় নিহত ওমর উদ্দিন (৯০) সদর উপজেলার বল্লমঝাড় ইউনিয়নের মধ্যপাড়া গ্রামের নয়ন শেখের ছেলে।নিহতের স্ত্রী হাসনা বেগম জানান, সকালে হার্টের চিকিৎসার জন্য তার স্বামীকে গাইবান্ধা জেলা হাসপাতালে থেকে উন্নত চিকিৎসার জন্য রংপুরে নিয়ে যেতে বলা হয়। এসময় ঢাকা ডায়াগনস্টিক সেন্টারের পরিচালক এম আই কাইয়ুম তাদেরকে তার প্রতিষ্ঠানে নিয়ে যান। তিনি আরও জানান, সেখানকার ডাক্তার প্রেসার স্বাভাবিক করতে স্যালাইনের মাধ্যমে দেওয়ার জন্য একটি ইনজেকশন আনতে বলেন। সেই ইনজেকশন আনার পর সেটি স্যালাইনে না দিয়ে ডায়াগনস্টিক সেন্টারের পরিচালক কাইয়ুম বৃদ্ধ ওমরের হাতে পুষ করেন। এর পর পরই তিনি মারা যান বলে অভিযোগ হাসনা বেগমের। এ ঘটনায় ঢাকা ডায়াগনস্টিক সেন্টারের দায়িত্বরত চিকিৎসক ডা. মনির হোসেন মুরাদ জানান, হৃদরোগের সমস্যা নিয়ে এক বৃদ্ধ রোগীকে নিয়ে তার স্বজনরা সকাল সাড়ে দশটার দিকে এখানে আসেন। তখন তার অবস্থা সংকটাপন্ন ছিল। তাকে রংপুরে রেফার্ড করা হয়েছিল। ডা. মনির বলেন, এসময় তার প্রেসার একেবারেই কম ছিল বলে হৃদরোগের প্রাথমিক ঔষধ খাইয়ে প্রেসার স্বাভাবিক করতে ডায়াগনস্টিক সেন্টারের পরিচালক কাইয়ুমকে একটি ইনজেকশন আনতে বলেন তিনি। এরপর তিনি তার চেম্বারে চলে যান। তিনি জানান, ইনজেকশন আনার পর সেটি তার মাধ্যমে সঠিক নিয়ম অনুযায়ী (প্রতি মিনিটে ৮ ফোঁটা করে স্যালাইনে পুষ করার কথা) না দিয়ে তাকে না জানিয়েই পরিচালক কাইয়ুম নিজেই ইনজেকশনটি রোগীর শরীরে সরাসরি পুশ করেন। এর ফলে মিনিটের মধ্যেই রোগী ওমর উদ্দিন মৃত্যুর কোলে ঢলে পড়েন বলে জানান ডা. মনির। এ ব্যাপারে ঢাকা ডায়াগনস্টিক সেন্টার এর পরিচালক এম আই কাইয়ুমের কাছে ফোনে জানতে চাইলে তিনি এক ঘন্টা পর কথা বলবেন বলে জানান।গাইবান্ধা জেলা সিভিল সার্জন ডা. আ খ ম আখতারুজ্জামান বলেন, কোন ডায়াগনস্টিক সেন্টার এ রোগীর চিকিৎসা দেওয়াটাই অবৈধ। সেখানে চিকিৎসক ছাড়া ডায়াগনস্টিক সেন্টারের পরিচালক কিভাবে ইনজেকশন পুশ করাটা সত্যিই আশ্চর্যের। ওই ডায়াগনস্টিক সেন্টার ও এর পরিচালকের বিরুদ্ধে অবশ্যই আইনগত ব্যবস্থা নেওয়া হবে বলেও জানান তিনি। একাত্তর/জো
tags:গাইবান্ধা, ডায়াগনস্টিক সেন্টারের পরিচালক, ভুল চিকিৎসায় রোগীর মৃত্যু, ঢাকা ডায়াগনস্টিক সেন্টার


25660
বিক্ষোভে উত্তাল কলম্বো, পদ ছাড়তে চাপে প্রধানমন্ত্রী
বিশ্বযোগ
2022-07-13T22:21:58+06:00
সরকারবিরোধী গণবিক্ষোভে এখনও উত্তাল শ্রীলঙ্কা। বিক্ষোভে অগ্নিগর্ভ হয়ে উঠেছে দেশটির রাজধানী কলম্বো। জরুরি অবস্থা ও কারফিউ উপেক্ষা করে হাজার হাজার বিক্ষোভকারী রাজপথ থেকে শুরু করে প্রেসিডেন্ট, প্রধানমন্ত্রী ও পার্লামেন্ট ভবন ঘেরাও করে রেখেছে। বুধবার দিনভর দফায় দফায় পুলিশের সঙ্গে সংঘর্ষে এক বিক্ষোভকারী নিহত হয়েছেন। আহত হয়েছেন অর্ধ শতাধিক। এই মুহূর্তে বিক্ষোভকারীদের একটিই দাবি, প্রধানমন্ত্রীর পদত্যাগ। সব দলের এক বৈঠক থেকেও রানিল বিক্রমাসিংহকে সরে দাঁড়াতে চাপ দেয়া হয়েছে। তবে শেষ খবর পর্যন্ত প্রধানমন্ত্রী ও অস্থায়ী প্রেসিডেন্টের দায়িত্ব নেয়া রানিল পদত্যাগ করেননি। তিনি বলেছেন, সর্বদলীয় সরকার গঠনের পরেই তিনি পদ ছাড়বেন। এর আগে জাতির উদ্দেশ্যে দেয়া এক বার্তায় দেশটির জনগণকে শান্ত হবার ও আইনশৃঙ্খলা মেনে চলার আহবান জানান।কিছুক্ষণ আগে পাওয়া এক খবরে জানা গেছে, প্রধানমন্ত্রী রানিল বিক্রমাসিংহে নতুন প্রধানমন্ত্রী মনোনয়ন করতে স্পিকার জাপা আবেবর্ধনের প্রতি আহবান জানিয়েছেন। এক বিবৃতিতে তিনি বলেন, নতুন প্রধানমন্ত্রীকে সবার কাছে গ্রহণযোগ্য হতে হবে। এর আগে সব দলের এক যৌথসভায় দেশটির রাজনৈতিক নেতারা প্রধানমন্ত্রী রানিলকে ক্ষমতা ছেড়ে দেয়ার জন্য চাপ দিয়েছে। সেই সভায় সব দলের শীর্ষ নেতারা ছাড়াও দেশটির প্রতিরক্ষা বাহিনীর প্রধান, তিন বাহিনীর প্রধান ও পুলিশ প্রধান উপস্থিত ছিলেন। সভায় রানিলকে পদত্যাগ করে দেশ চালানোর দায়িত্ব স্পিকারের উপর ছেড়ে দেয়ার অনুরোধ করেন। এই সিদ্ধান্তে প্রতি সভা থেকে একমতও জানানো হয়। কিন্তু সংবিধানের কথা বলে, রানিল নতুন প্রধানমন্ত্রী মনোনীত না হওয়া পর্যন্ত পদে থাকার কথা জানান। জনরোষ এড়াতে বুধবার অতি ভোরে দেশ ছেড়ে পালিয়েছেন শ্রীলঙ্কার প্রেসিডেন্ট গোতাবায়া রাজাপাকসে। এরপরই প্রধানমন্ত্রী রানিল অস্থায়ী প্রেসিডেন্ট হিসেবে শপথ নেন। এই ঘটনায় ক্ষিপ্ত হয়ে উঠে বিক্ষোভকারীরা। মিছিল নিয়ে এসে ঢুকে পড়ে প্রধানমন্ত্রীর কার্যালয়ে। পরিস্থিতি সামাল দিতে জরুরি অবস্থা ঘোষণা করেন। সেই সঙ্গে শ্রীলঙ্কা পশ্চিম প্রদেশে কারফিউ জারি করেন। এই প্রদেশের মধ্যে রাজধানী কলম্বোও রয়েছে। তবে এসব উপেক্ষা করেই রাজপথে বেরিয়ে আসে হাজারো জনতা। তাদের মিছিলে কাঁপতে থাকে রাজধানী।এক পর্যায়ে তারা রানিলের কার্যালয়ে ঢুকে পরে। বিক্ষোভকারীরা পার্লামেন্টের দিকে অগ্রসর হলে অল্প দূরত্বে আটকে দেয় পুলিশ। এই পরিস্থিতিতে আগামী ২০ জুলাই নয়া শ্রীলঙ্কায় প্রেসিডেন্ট নির্বাচন হবে বলে বুধবার জানিয়েছেন সে দেশের পার্লামেন্টের স্পিকার জাপা অবেবর্ধনে।প্রেসিডেন্ট গোতাবায়া দেশ ছাড়ার পর বুধবারই জরুরি অবস্থা জারি করা হয় শ্রীলঙ্কায়। অশান্তি ঠেকাতে রাজধানী কলম্বোসহ বেশ কিছু এলাকায় নানা বিধিনিষেধ জারি করেছে পুলিশ। যদিও তা উপেক্ষা করেই চলছে বিক্ষোভ। সময়ের সঙ্গে সঙ্গে যা আরও সহিংস হয়ে উঠছে।এরিমধ্যে কলম্বোর রাজপথে হাজার হাজার মানুষ নেমে পড়েছে। তাদের দাবি, অবিলম্বে পদ ছাড়তে হবে প্রধানমন্ত্রীকে। বিক্ষোভকারীদের সামলাতে কাঁদানে গ্যাস ছুঁড়েছে পুলিশ। ব্যবহার করা হয়েছে জলকামানও। বিক্ষোভকারীদের তাও দমানো যাচ্ছে না। তাদের প্রধানমন্ত্রী বাসভবনের সামনে জড়ো হয়ে জুতো ছুঁড়তে দেখা গিয়েছে। সেনাবাহিনীও রাস্তায় নেমেছে। তাদের হেলিকপ্টার কলম্বোর আকাশে নিচু হয়ে টহল দিচ্ছে। কিন্তু কোন কিছুকেই তোয়াক্কা করছে না বিক্ষোভকারীরা। প্রধানমন্ত্রীর কার্যালয়ের সামনে বিক্ষোভের সময় পুলিশের টিয়ার শেলের ধোঁয়ায় জ্ঞান হারান ২৬ বছরের এক তরুণ। তাকে দ্রুত একটি বেসরকারি হাসপাতালে নেয়া হয়। সেখানে চিকিৎসা নেয়ার সময় শ্বাসকষ্টের সমস্যায় মারা যান এই তরুণ বিক্ষোভকারী। প্রধানমন্ত্রীর কার্যালয় প্রাঙ্গণ এখন বিক্ষোভকারীতে পরিপূর্ণ। বিক্ষোভকারীরা আনন্দ–উচ্ছ্বাস প্রকাশ করছেন সেখানে। চিৎকার–চেঁচামেচি করছেন। তাঁরা সেখানে সেলফিও তুলছেন। কার্যালয়ের ভেতরে ঢোল বাজিয়ে, চিৎকার করে নানান স্লোগান দিচ্ছেন তারা।স্লোগানে স্লোগানে বলছেন, ‘রানিল পাগল’, ‘গোতাবায়া পাগল।’ বিক্ষোভকারীদের অনেকেই প্রধানমন্ত্রীর কার্যালয় ভবনের বারান্দায় অবস্থান নিয়েছেন। তাঁরা সেখানে দাঁড়িয়েও উচ্ছ্বাস প্রকাশ করছেন। কেউ কেউ বারান্দায় শিখা জ্বালিয়েছেন।বুধবার বিকেলের দিকে বিক্ষোভকারীরা পার্লামেন্টের সামনে বসানোর প্রথম ব্যারিকেড ভেঙ্গে ফেলেন। এ সময় তাদের ছত্রভঙ্গ করতে পুলিশ দফায় দফায় টিয়ার শেল ছুঁড়ে। সবশেষ খবর পর্যন্ত বিক্ষোভকারীরা পার্লামেন্টের সামনের রাস্তায় অবস্থান করছিলো। এদিকে শ্রীলঙ্কার ফিল্ড মার্শাল শরৎ ফসনেকা নিরাপত্তা বাহিনীর প্রতি কোন ধরনের বেআইনি ও অসাংবিধানিক আদেশ না মানার আহবান জানিয়েছেন। এক বিবৃতিতে তিনি বলেন, জনতার প্রতি গুলির নির্দেশ দেয়া হয়েছে বলে গুজব আছে। এমনটা হলে পরিস্থিতি ভয়ংকর হবে। নিরস্ত্র বিক্ষোভকারীদের ওপর কোন ধরনের গুলি না ছুঁড়তে দেশটির সশস্ত্র বাহিনীর সদস্যদের প্রতি তিনি আহবান জানান। কোন অসাংবিধানিক নির্দেশ উপেক্ষার পরামর্শও দিয়েছেন তিনি। শরৎ বলেন, সেনাদের অস্ত্র দেশের লঙ্কার দুর্নীতিবাজদের প্রতি তাক করা উচিৎ। আর শ্রীলঙ্কার প্রতিরক্ষা বাহিনীর প্রধান জেনারেল সাভেন্দ্রা সিলভা, দেশের আইন শৃঙ্খলা রক্ষায় তিন বাহিনীর সদস্যের সহযোগিতা দেয়ার জন্য জনগণের প্রতি আহবান জানিয়েছেন। বিশেষ এক বিবৃতিতে তিনি বলেন, দেশের সম্পদ রক্ষায় সবার সচেতন থাকা উচিৎ।শ্রীলঙ্কা অভূতপূর্ব অর্থনৈতিক সংকটের মধ্য দিয়ে যাচ্ছে। এ সংকটের প্রেক্ষাপটে গত মার্চ মাসে দেশটির হাজারো মানুষ রাজপথে নেমে আসেন। তাঁরা লাগাতার বিক্ষোভ দেখিয়ে আসছেন। গত শনিবার বিক্ষোভকারী গোতাবায়ার বাসভবনে ঢুকে পড়ে। পরে পদত্যাগের ঘোষণা দেন তিনি। একাত্তর/এসজে
tags:শ্রীলঙ্কা, বিক্ষোভ, গোতাবায়া রাজাপাকসে, রানিল বিক্রমাসিংহ


25661
কবি হেলাল হাফিজ হাসপাতালে ভর্তি
জাতীয়
2022-07-13T22:31:44+06:00
কবি হেলাল হাফিজকে আবারও রাজধানীর সম্মিলিত সামরিক হাসপাতালে (সিএমএইচ) ভর্তি করা হয়েছে।বুধবার (১৩ জুলাই) সন্ধ্যায় তাকে সম্মিলিত সামরিক হাসপাতালে ভর্তি করা হয়।কবি হেলাল হাফিজ নিজেই গণমাধ্যমকে এ তথ্য নিশ্চিত করেছেন।তিনি বলেন, 'কয়েকদিন ধরে শারীরিক অবস্থা ভালো যাচ্ছে না। আজ সন্ধ্যা ৬টার দিকে প্রধানমন্ত্রী শেখ হাসিনার নির্দেশে সিএমএইচ থেকে গাড়ি পাঠিয়ে নিয়ে আসে আমাকে। ভর্তি হলাম এখন কিছু পরীক্ষা-নিরীক্ষা করা হবে।'অসুখের বিষয়ে জানতে চাইলে কবি বলেন, 'প্রধানত চোখের অসুবিধা, খেতে পারি না, আর হাঁটাচলায় কষ্ট।'এছাড়া এই কবির কিডনির সমস্যা, গ্লুকোমা, ডায়াবেটিস, নিউরোলজিক্যাল সমস্যাও আছে।এর আগে বার্ধক্যজনিত জটিলতার কারণে গত বছর আগস্টে সিএমএইচে ভর্তি করা হয়েছিল কবি হেলাল হাফিজকে।১৯৪৮ সালের ৭ অক্টোবর নেত্রকোণায় হেলাল হাফিজের জন্ম হয়। ১৯৮৬ সালে তার প্রথম কবিতার বই 'যে জলে আগুন জ্বলে' প্রকাশিত হয়। কবিতার জন্য ২০১৩ সালে তিনি বাংলা একাডেমি পুরস্কার লাভ করেন।একাত্তর/এআর
tags:হাসপাতাল, কবি, হেলাল হাফিজ


25662
দুই দশক পর সমমানে ইউরো ও ডলার
বিশ্বযোগ
2022-07-13T23:10:01+06:00
প্রবর্তনের দুই দশকে পর ইউরো ও মার্কিন ডলারের বিনিময় মূল্য সমমানে পৌঁছেছে। মঙ্গলবার (১২ জুলাই) চলতি বছরের শুরুর দিকের তুলনায় প্রায় ১২ শতাংশ মান কমে যাওয়ায় ডলারের সমতায় ফিরেছে ইউরো। বর্তমানে ১ ইউরোর মান ১ মার্কিন ডলার হয়েছে। অর্থাৎ উভয় মুদ্রার মান এখন একই হয়েছে।ইউক্রেনে রুশ সামরিক অভিযান শুরুর পর নানা নিষেধাজ্ঞার কারণে ইউরোপের অর্থনীতিতে মারাত্মক মন্দার প্রভাবেই ইউরোর দরপতন বলে মনে করছেন সংশ্লিষ্টরা। ইউরোপের অভিন্ন মুদ্রা ইউরো ১৯৯৯ সালে প্রবর্তনের পর তা ব্যাপকভাবে চালু হয় ২০০১ সালে। এর পর এই প্রথম মার্কিন ডলার ও ইউরোর মান সমান হয়ে গেল।যুদ্ধের আগে ইউরোপের ৪০ শতাংশ গ্যাস আসত রাশিয়া থেকে। যুদ্ধের জেরে ইউরোপ রাশিয়ার ওপর নানা ধরনের বিধিনিষেধ আরোপ করায় দীর্ঘমেয়াদে রাশিয়ার তেল–গ্যাসের ওপর নির্ভরশীলতা হ্রাসের চেষ্টা করছে তারা। জবাবে রাশিয়াও ইউরোপে গ্যাস সরবরাহ হ্রাস করেছে। ফলে উৎপাদন সংকটে পড়েছে ইউরোপ।এদিকে, মূল্যস্ফীতি মোকাবিলায় মার্কিন ফেডারেল রিজার্ভ নীতি সুদহার ৭৫ ভিত্তি পয়েন্ট বৃদ্ধি করায় আন্তর্জাতিক বিনিয়োগকারীরা বিভিন্ন দেশ থেকে বিনিয়োগ প্রত্যাহার করে আমেরিকান বন্ডে বিনিয়োগ করছেন। ফলে নিরাপদ আশ্রয় হিসেবে ডলারের চাহিদা বেড়েছে। ইউক্রেন যুদ্ধের প্রভাব শুধু ইউরো নয়, গোটা এশিয়াতেও স্থানীয় মুদ্রা এখন দুর্বল। চিনের ইউয়ান, জাপানের ইয়েনসহ বাংলাদেশ, ভারত ও পাকিস্তানের মুদ্রারও দর পতন ঘটছে।  একাত্তর/জো
tags:ইউরো, বিনিময় মূল্য, মার্কিন ডলার, সমমান


25664
সামরিক বাহিনীকে শ্রীলঙ্কায় শৃঙ্খলা ফিরিয়ে আনতে নির্দেশ
বিশ্বযোগ
2022-07-14T09:58:30+06:00
শ্রীলঙ্কার প্রধানমন্ত্রী রানিল বিক্রমসিংহে বলেছেন, দেশটিতে আইন শৃঙ্খলা পরিস্থিতি স্বাভাবিক অবস্থায় ফিরিয়ে আনার জন্য ‘যা যা দরকার’ তা করার জন্য তিনি সামরিক বাহিনী ও পুলিশকে নির্দেশ দিয়েছেন।দেশটিতে সদ্য জারি করা জরুরি অবস্থা ভেঙে হাজার হাজার বিক্ষোভকারী রাজধানী কলম্বোতে তার অফিসের ভেতরে ঢুকে পড়লে তিনি এই নির্দেশ দিয়েছেন। খবর বিবিসির।টেলিভিশনে দেওয়া এক বিবৃতিতে বিক্রমসিংহে বলেন, পরিস্থিতি স্বাভাবিক করার জন্য সামরিক ও পুলিশ বাহিনীর প্রধানদের নেতৃত্বে একটি কমিটি গঠন করা হয়েছে।তার ভাষায়, ভারপ্রাপ্ত প্রেসিডেন্ট হিসেবে দায়িত্ব পালনে বিক্ষোভকারীরা তাকে বাধা দিচ্ছে।প্রেসিডেন্ট গোতাবায়া রাজাপাকসে দেশ ছেড়ে পালিয়ে যাওয়ার পর পার্লামেন্টের স্পিকার প্রধানমন্ত্রী রানিল বিক্রমসিংহেকে দেশটির ভারপ্রাপ্ত প্রেসিডেন্ট হিসেবে ঘোষণা করেন। বিরোধী নেতা সাজিথ প্রেমাদাসা এই ঘোষণাকে ‘হাস্যকর’ বলে উল্লেখ করেছেন।আরও পড়ুন: পালিয়ে মালদ্বীপে গিয়েও বিক্ষোভের মুখে রাজাপাকসেএর আগে বিক্ষোভকারীরা রাষ্ট্রীয় একটি টিভি চ্যানেলের অফিসে ঢুকে পড়লে তার সম্প্রচার বন্ধ করে দেওয়া হয়েছে।একাত্তর/আরএ
tags:শ্রীলঙ্কা, প্রধানমন্ত্রী, রানিল বিক্রমসিংহে


25665
নারায়ণগঞ্জে পুকুরে ডুবে দুই শিশুর মৃত্যু
দেশযোগ
2022-07-14T10:18:20+06:00
নারায়ণগঞ্জের আড়াইহাজারে পুকুরের পানিতে ডুবে দুই শিশুর মৃত্যু হয়েছে। বুধবার (১৩ জুলাই) সন্ধ্যায় উপজেলার সাতগ্রাম ইউনিয়নের টেকপাড়া গ্রামে এ ঘটনা ঘটে। ওই দুই শিশুর একজন আলী মিয়ার ছেলে সিফাত হাসান ও অন্যজন আলী আজগরের ছেলে তাহসান। তারা দুইজন খালাতো ভাই।নিহতের স্বজনদের বরাত দিয়ে আড়াইহাজার থানার উপ-পরিদর্শক সুব্রত দত্ত জানান, দুপুরে বাসা থেকে বের হয়ে পুকুরে সামনে তারা দুইজনই খেলা করছিল। বিকেল গড়িয়ে সন্ধ্যা হলে তারা দু'জন বাসায় না আসায় পরিবারের লোকজন অনেক খোঁজাখুজি করে। পরে সন্ধ্যায় পুকুরে মরদেহ দু'টি ভেসে উঠলে স্থানীয়রা দেখে তাদের উদ্ধার করে আড়াইহাজার উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাদের মৃত ঘোষণা করেন বলে জানান এই কর্মকর্তা। একাত্তর/আরবিএস  
tags:নারায়ণগঞ্জ, শিশু, চুরি


25666
মালদ্বীপ ছেড়ে সিঙ্গাপুর যাওয়ার চেষ্টা করছেন গোতাবায়া
বিশ্বযোগ
2022-07-14T10:18:35+06:00
মালদ্বীপ থেকে এবার নির্ধারিত ফ্লাইটে সিঙ্গাপুরে যাওয়ার চেষ্টা করছেন শ্রীলঙ্কার প্রেসিডেন্ট গোতাবায়া রাজাপাকসে। তিনি সিঙ্গাপুর এয়ারলাইন্সের পরিবর্তে ব্যক্তিগত বিমানে (প্রাইভেট জেট) সেখানে যাওয়ার প্রস্তুতি নিচ্ছেন।শ্রীলঙ্কার একটি সরকারি সূত্র রয়টার্সকে জানিয়েছে, সিঙ্গাপুরে অবতরণের পর রাজাপাকসে শ্রীলঙ্কার পার্লামেন্টের স্পিকারের কাছে পদত্যাগপত্র পাঠাতে পারেন বলে ধারণা করা হচ্ছে।মালদ্বীপ সূত্রের বরাত দিয়ে শ্রীলঙ্কান গণমাধ্যম ডেইলি মিরর জানিয়েছে, বুধবার রাতে রাজাপাকসে ও তার স্ত্রী ইওমা রাজাপাকসে দুই নিরাপত্তা কর্মকর্তাসহ সিঙ্গাপুরে যাত্রা করার কথা থাকলেও নিরাপত্তার কারণে তারা নির্ধারিত বিমানে চড়েননি।মালদ্বীপ থেকে সিঙ্গাপুরে যাওয়ার জন্য লঙ্কান প্রেসিডেন্টের জন্য সুরক্ষিত ব্যক্তিগত বিমান ভাড়া করার জন্য এখন আলোচনা চলছে।আরও পড়ুন: সামরিক বাহিনীকে শ্রীলঙ্কায় শৃঙ্খলা ফিরিয়ে আনতে নির্দেশপ্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জনমনে ক্ষোভের আগুন জ্বলছে। এমন পরিস্থিতিতে বাধ্য হয়ে দেশ ছেড়ে মালদ্বীপ পালিয়ে গেছেন প্রেসিডেন্ট গোতাবায়া রাজাপাকসে। দেশটির প্রধানমন্ত্রী রনিল বিক্রমাসিংহেও বেশ চাপে রয়েছেন। এরই মধ্যে তার কার্যালয় দখল করে নিয়েছে বিক্ষোভকারীরা।একাত্তর/আরএ
tags:সিঙ্গাপুর, মালদ্বীপ, গোতাবায়া রাজাপাকসে


25667
কুমিল্লায় বাস চাপায় স্বামী-স্ত্রী নিহত, দুই সন্তান আহত
দেশযোগ
2022-07-14T10:33:15+06:00
ঢাকা-চট্টগ্রাম মহাসড়কের কু‌মিল্লা বুড়িচং কাবিলা এলাকায় সড়ক পারাপারকা‌লে সময় বা‌সের চা‌পায় স্বামী-স্ত্রী নিহত হয়েছেন। এ ঘটনায় আহত হন একই প‌রিবা‌রের আরও দু'জন। বুধবার (১৩ জুলাই) রাত ৮টায় জেলার বু‌ড়িচং উপ‌জেলার কা‌বিলা বাস ষ্ট‌্যান্ড এলাকায় এ দুর্ঘটনা ঘ‌টে‌। ময়নাম‌তি হাইওয় থানার ওসি বেলাল সোহাম্মদ জাহাঙ্গীর জানান, কু‌মিল্লার কা‌বিলা এলাকায় ঢাকা এক্সপ্রেস বাসের চাপায় ভারাইল গ্রামের নসু মিয়া (৫০) ও তার স্ত্রী লুৎফা (৪২) মারা গে‌ছেন। আরও পড়ুন: মালদ্বীপ ছেড়ে সিঙ্গাপুর যাওয়ার চেষ্টা করছেন গোতাবায়াএকই ঘটনায় ওই দম্পতির মেয়ে ও ছেলে আহত হয়েছেন। তাদের কুমিল্লা মেডিকেলে প্রেরণ করা হয়েছে। এ ব‌্যাপা‌রে এক‌টি মামলা প্রক্রিয়ার্ধীন র‌য়ে‌ছে বলে জানান এ কর্মকর্তা।একাত্তর/আরবিএস 
tags:সড়ক দুর্ঘটনা, মৃত্যু, বাস


25669
বিশ্বজুড়ে করোনায় আরও দেড় হাজার মৃত্যু
বিশ্বযোগ
2022-07-14T10:40:02+06:00
গত ২৪ ঘণ্টায় বিশ্বে করোনায় আক্রান্ত হয়েছেন ৮ লাখ ১৪ হাজার ৬১৬ জন। যা আগের দিনের তুলনায় কমেছে প্রায় আট হাজার। এই সময় ভাইরাসটিতে আক্রান্ত হয়ে মৃত্যু হয়েছে ১ হাজার ৫২৮ জনের।বৃহস্পতিবার (১৪ জুলাই) সকালে করোনার হিসাব রাখা ওয়েবসাইট ওয়ার্ল্ডোমিটারস থেকে এ তথ্য পাওয়া গেছে।ওয়ার্ল্ডোমিটারসের সর্বশেষ তথ্য অনুযায়ী, বিশ্বে এখন পর্যন্ত মোট করোনায় আক্রান্ত হয়েছেন ৫৬ কোটি ৩৮ লাখ ১৪ হাজার ৩৪২ জন। মৃত্যু হয়েছে ৬৩ লাখ ৭৯ হাজার ৯৫ জনের।আরও পড়ুন: মালদ্বীপ ছেড়ে সিঙ্গাপুর যাওয়ার চেষ্টা করছেন গোতাবায়াএদিকে, গত ২৪ ঘণ্টায় যুক্তরাষ্ট্রে মৃত্যু হয়েছে ৩৯৯ জনের এবং শনাক্ত হয়েছে ১ লাখ ৩ হাজার ৫৮৪ জনের। একই সময়ে ব্রাজিলে আক্রান্ত ৭১ হাজার ৫০১ জন এবং মৃত ৩৮৮ জন। ফ্রান্সে আক্রান্ত ১ লাখ ২৭ হাজার ৬৪২ জন এবং মৃত্যু হয়েছে ১০৯ জনের। গত ২৪ ঘণ্টায় ইতালিতে আক্রান্ত হয়েছে ১ লাখ ১০ হাজার ১৬৮ জন এবং মৃত্যু হয়েছে ১০৬ জনের। মেক্সিকোতে মৃত ৯২ জন এবং আক্রান্ত ৩৬ হাজার ৩৩৪ জন। গত ২৪ ঘণ্টায় রাশিয়ায় মৃত ৪২ জন এবং আক্রান্ত ৩ হাজার ৯২৯ জন।গত ২৪ ঘণ্টায় জাপানে করোনাভাইরাসে সংক্রমিত হয়েছেন ৬৮ হাজার ১৯১ জন এবং মৃত্যু হয়েছে ২০ জনের। একই সময়ে অস্ট্রেলিয়ায় নতুন করে সংক্রমিত হয়েছেন ৪৪ হাজার ২৪২ জন এবং ৫৭ জনের মৃত্যু হয়েছে। গত ২৪ ঘণ্টায় থাইল্যান্ডে করোনায় আক্রান্ত হয়েছেন ২ হাজার ৩৯১ জন এবং মৃত্যু হয়েছে ২৫ জনের।উল্লেখ্য, ২০১৯ সালের ডিসেম্বরে চীনের উহানে প্রথম করোনা রোগী শনাক্ত হয়। এরপর ২০২০ সালের ১১ মার্চ বিশ্ব স্বাস্থ্য সংস্থা করোনাকে ‘বৈশ্বিক মহামারি’ হিসেবে ঘোষণা করে। এর আগে, একই বছরের ২০ জানুয়ারি বিশ্বজুড়ে জরুরি পরিস্থিতি ঘোষণা করে সংস্থাটি।একাত্তর/এআর
tags:প্রধান সংবাদ, করোনা ভাইরাস, করোনা, মৃত্যু, উপসর্গ


25670
রাজধানীতে মাদকসহ গ্রেপ্তার ১৭
অন্যান্য
2022-07-14T10:42:41+06:00
রাজধানীর বিভিন্ন এলাকায় মাদকবিরোধী অভিযানে ১৭ জনকে গ্রেপ্তার করেছে ঢাকা মেট্রোপলিটন পুলিশ (ডিএমপি)।বৃহস্পতিবার (১৪ জুলাই) সকালে ডিএমপির মিডিয়া অ্যান্ড পাবলিক রিলেশন্স বিভাগ থেকে এ তথ্য নিশ্চিত করা হয়েছে।ডিএমপি জানায়, নিয়মিত মাদকবিরোধী অভিযানের অংশ হিসেবে বুধবার (১৩ জুলাই) সকাল ৬টা থেকে বৃহস্পতিবার সকাল ৬টা পর্যন্ত রাজধানীর বিভিন্ন এলাকায় অভিযান চালিয়ে তাদেরকে গ্রেপ্তার করা হয়।এ সময় তাদের কাছ থেকে ১৭৮ পিস ইয়াবা, ১ কেজি ১০০ গ্রাম ১৭৫ পুরিয়া গাঁজা ও ৬ গ্রাম ৩৫ পুরিয়া হেরোইন উদ্ধারমূলে জব্দ করা হয়।গ্রেপ্তারকৃতদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ১৪টি মামলা দায়ের করা হয়েছে।একাত্তর/এআর
tags:প্রধান সংবাদ, অপরাধ, রাজধানী, মাদক, গ্রেপ্তার


25671
ব্রিটিশ প্রধানমন্ত্রীর দৌড়ে এগিয়ে ঋষি সুনাক
বিশ্বযোগ
2022-07-14T11:00:30+06:00
চলতি মাসে ব্রিটিশ কনজারভেটিভ পার্টি প্রধানের পদ থেকে সরে দাঁড়িয়েছেন বরিস জনসন। কনজারভেটিভ দলের নেতা এবং ব্রিটেনের নতুন প্রধানমন্ত্রী নির্বাচনের প্রক্রিয়া এরইমধ্যে শুরু হয়েছে। নতুন প্রধানমন্ত্রী হওয়ার দৌড়ে প্রথমদফা ভোটে এগিয়ে আছেন দেশটির সাবেক অর্থমন্ত্রী ঋষি সুনাক।ব্রিটিশ সংবাদমাধ্যম বিবিসি জানায়, বুধবার (১৩ জুলাই) টোরি এমপিরা নেতৃত্ব নির্বাচনে প্রথম দফায় ভোট দিয়েছেন। ঋষি সুনাক পেয়েছেন ৮৮ ভোট। এরপরই ৬৭ ভোট পেয়ে দ্বিতীয় অবস্থানে আছেন পেনি মর্ডান্ট। আর লিজ ট্রাস ৫০ ভোট পেয়ে তৃতীয় অবস্থানে আছেন।দেশটির আইন অনুযায়ী ৩০ ভোট না পাওয়ায় প্রতিযোগিতা থেকে ছিটকে পড়েছেন নাদিম জাহাবি এবং জেরেমি হান্ট। এর ফলে দলের নেতৃত্ব এবং প্রধানমন্ত্রী হওয়ার দৌড়ে টিকে রইলেন আর ৬ প্রার্থী।আরও পড়ুন: সামরিক বাহিনীকে শ্রীলঙ্কায় শৃঙ্খলা ফিরিয়ে আনতে নির্দেশবৃহস্পতিবার ভোটের মাঠে আরেক দফায় মুখোমুখি হবেন এই ৬ প্রার্থী। কয়েকদফা ভোটের মধ্য দিয়ে চূড়ান্তভাবে দুইজনকে নির্বাচন করা হবে এবং চূড়ান্ত পর্যায়ে ওঠা প্রার্থীদের মধ্য থেকে একজনকে নেতা নির্বাচন করবেন কনজারভেটিভ দলের ৮৭৬ সদস্য।এদিকে প্রথমদফা ভোটে এগিয়ে থাকা ঋষি সুনাকের বিষয়ে অনেকেই আগ্রহ দেখাচ্ছেন। তবে কনজারভেটিভ দলের ভবিষ্যৎ কাণ্ডারি হিসেবে সুনাককে একসময় সম্ভাবনাময় হিসেবে মনে করা হলেও, স্ত্রীর ট্যাক্স ফাঁকি ও লকডাউন বিধিনিষেধ নিয়ে বিতর্কের পর তার জনপ্রিয়তায় ভাটা পড়েছে।এর আগে বরিসের পদত্যাগের দাবিতে আরেক মন্ত্রী সাজিদ জাভিদের সাথে একযোগে পদত্যাগ করেন সুনাক। এর ফলেই বরিস ক্ষমতা হারান বলে ধারণা করছেন অনেকে।  একাত্তর/আরবিএস  
tags:ঋষি সুনাক, ব্রিটিশ প্রধানমন্ত্রী, ভোট


25672
দৌলতদিয়া-পাটুরিয়া নৌরুটে বেড়েছে যাত্রীর চাপ, নেই ভোগান্তি
দেশযোগ
2022-07-14T12:16:31+06:00
ঈদের ছুটি কাটিয়ে কর্মস্থলে ফিরছেন দক্ষিণ-পশ্চিমাঞ্চলের মানুষ। স্বপ্নের পদ্মা সেতু উদ্বোধনের পর থেকেই তার সুফলতা পেতে শুরু করেছে দক্ষিণাঞ্চলের ২১ জেলার মানুষ। পদ্মা সেতু উদ্বোধনের কারনে দক্ষিণাঞ্চলের মানুষের যাতায়াতে এসেছে এক আমুল পরিবর্তন। দৌলতদিয়া ঘাটের চিরচেনা জানজট আর ভোগান্তি নেই বললেই চলে। মানুষকে ঘাটে এসে এখন আর বসে থাকতে হচ্ছে না ঘন্টার পর ঘন্টা।বৃহস্পতিবার ( ১৪ জুলাই ) সকালে দৌলতদিয়া ফেরি ঘাটে দেখাযায়, প্রতিবছর যে ঘাটে ঈদের পরে অন্তত এক সপ্তাহ ৮ থেকে ১০ কিলোমিটার জানজট থাকতো সেখানে নেই কোন জানজট। যাত্রীবাহী পরিবহন, মোটর সাইকেল ও ব্যাক্তিগত গাড়ির  চাপ রয়েছে চোখে পড়ার মত। যানবাহনগুলো দৌলতদিয়া ফেরি ঘাটে এসে সরাসরি ফেরিতে উঠে যাচ্ছে। প্রতিটি ফেরিতে পার হচ্ছে শত শত মোটর সাইকেল। বিআইডব্লিউটিসি দৌলতদিয়া কার্যালয়ের ব্যাবস্থাপক প্রফুল্ল চৌহান বলেন, দৌলতদিয়া-পাটুরিয়া নৌরুটে ২১ টি ফেরি রয়েছে। যাত্রি ও যানবাহনের সাথে মিল রেখে ফেরি পরিচালনা করা হচ্ছে। বর্তমানে ১২ টি ফেরি দিয়ে পারাপার করা হয়েছে। বৃহস্পতি ও শুক্রবার যাত্রীচাপ আরো বাড়তে পারে বলেন জানান তিনি। যাত্রীচাপ বাড়লে ফেরির সংখ্যাও বাড়ানো হবে। আর মোটর সাইকেল পারাপারে আপাতত কোন বিধিনিষেধ নেই বলেন দাবী করেন তিনি। একাত্তর/এআর
tags:পাটুরিয়া, দৌলতদিয়া, ভোগান্তি, নৌরুট, যাত্রী চাপ


25673
ভারতের সংসদে নিষিদ্ধ ‘অযোগ্য’, ‘স্বৈরাচারী’সহ একাধিক শব্দ
বিশ্বযোগ
2022-07-14T12:17:19+06:00
ভারতের লোকসভা এবং রাজ্যসভা (সংসদ) অধিবেশনে বেশ কিছু শব্দের প্রয়োগের ওপর নিষেধাজ্ঞা জারি করা হয়েছে। আর এতেই চটেছেন বিরোধী শিবিরের নেতারা। তাদের অভিযোগ, সংসদ সদস্যদের ভাষা নিয়ন্ত্রণ করতে চায় নরেন্দ্র মোদি সরকার।এনডিটিভি এক প্রতিবেদনে জানায়, বুধবার (১৩ জুলাই) ‘অসংসদীয় শব্দের’ একটি তালিকা প্রকাশ করা হয়। ওই তালিকায় 'লজ্জাজনক', 'নির্যাতন, 'বিশ্বাসঘাতকতা', 'নাটক, 'দুর্নীতিগ্রস্ত', 'অযোগ্য' কিংবা 'ভণ্ডামি'র মতো শব্দগুলোও রয়েছে। পাশপাশি সংসদ অধিবেশনে 'নৈরাজ্যবাদী', 'শকুনি', 'স্বৈরাচারী', 'খলিস্তানি', 'বিনাশপুরুষ', 'জয়চাঁদ' (পৃথ্বীরাজ চৌহানের বিরুদ্ধে মহম্মদ ঘোরিকে মদত দেওয়া কনৌজের রাজা), 'জুমলাবাজি', 'কোভিড স্প্রেডার', 'খুন সে ক্ষেতি' এবং 'তানাশাহি'র মতো শব্দের প্রয়োগও নিষিদ্ধ করা হয়েছে।মোদি সরকার জানায়, আগামী ১৮ জুলাই থেকে সংসদের নতুন অধিবেশন শুরু হচ্ছে। এ অধিবেশনে উল্লেখিত শব্দগুলো ব্যবহার করা যাবে না।    এদিকে এ সিদ্ধান্তের সমালোচনা করেছেন অনেকেই। তৃণমূল সাংসদ মহুয়া মৈত্র এক টুইটে বলেন, "আপনি বলতে চাচ্ছেন আমি লোকসভায় দাঁড়াতে পারবো না এবং একটি অযোগ্য সরকার কিভাবে মানুষের সাথে বিশ্বাসঘাতকতা করছে তা বলতে পারবো না। এ ভন্ডামির জন্য সরকারের লজ্জিত হওয়া উচিত?"তৃণমূলের আরেক নেতা ডেরেক ও'ব্রায়েন চ্যালেঞ্জ ছুঁড়ে দিয়ে বলেন যে, তিনি এখনও সংসদে এই শব্দগুলো ব্যবহার করবেন।বিরোধী শিবিরের দাবি, সংসদে নিষিদ্ধ হওয়া শব্দগুলোর অধিকাংশই ব্যবহার হতো বিজেপি ও মোদির সমালচনায়। তাই এমন আইন করেছে বিজেপি। একাত্তর/আরবিএস     
tags:ভারত, সংসদ, মোদি


25674
নাসার জেমস ওয়েব টেলিস্কোপ দলে বাংলাদেশি বিজ্ঞানী
অন্যান্য
2022-07-14T12:28:13+06:00
এক হাজার তিনশ’ কোটি বছর আগে মহাশূন্যের বহুদূরের গ্যালাক্সিগুলো যেমন ছিল, সেই ছবি তুলে প্রকাশ করেছে যুক্তরাষ্ট্রের মহাকাশ গবেষণা সংস্থা নাসা। এ ছবি তুলতে ব্যবহার করা হয়েছে জেমস ওয়েব স্পেস টেলিস্কোপ (জেডব্লিউএসটি), বাংলাদেশি বংশোদ্ভূত অ্যাস্ট্রোফিজিসিস্ট লামিয়া আশরাফ মওলা ওই টেলিস্কোপ দলের একজন গর্বিত সদস্য।মঙ্গলবার (১২ জুলাই) এই টেলিস্কোপের মাধ্যমে ধারণকৃত মহাবিশ্বের সবচেয়ে সুস্পষ্ট ও রঙিন ছবি প্রকাশিত হয়েছে। জেমস ওয়েব স্পেস টেলিস্কোপ (জেডব্লিউএসটি) প্রকল্পে প্রায় ১ হাজার জ্যোতির্বিদ কাজ করছেন। তাদের মধ্যে একজন লামিয়া।মঙ্গলবার লামিয়া তার ফেসবুক পেজে নাসা প্রকাশিত প্রথম ছবি ও কয়েকজন সহকর্মীসহ তার একটি ছবি পোস্ট করেন। লামিয়া জেডব্লিউএসটির কানাডিয়ান দলের সঙ্গে ২০২০ সাল থেকে কাজ করছেন।তিনি ঢাকার শান্তিনগরে বেড়ে উঠেছেন। উইলস লিটল ফ্লাওয়ার স্কুলের সাবেক এ শিক্ষার্থী ‘এ’ লেভেল পাশ করে যুক্তরাষ্ট্রে যান এবং পিএইচডি করেছেন যুক্তরাষ্ট্রের ইয়েল বিশ্ববিদ্যালয়ে। পরে ২০২০ সালে টরন্টো বিশ্ববিদ্যালয়ের ডানলপ ইনস্টিটিউট অব অ্যাস্ট্রোনমি অ্যান্ড অ্যাস্ট্রোফিজিকসে পোস্ট-ডক্টরাল ফেলো হিসেবে কাজ করেন লামিয়া।একাত্তর/এআর
tags:প্রধান সংবাদ, আরও, নাসা, জেমস ওয়েব টেলিস্কোপ, বাংলাদেশি বিজ্ঞানী


25675
আজ রাত থেকে শুরু হচ্ছে হাজিদের দেশে ফেরা
জাতীয়
2022-07-14T12:45:00+06:00
শেষ হয়েছে হজের আনুষ্ঠানিকতা, ফলে শুরু হতে যাচ্ছে হাজিদের দেশে ফেরার পালা। প্রথম ফিরতি হজ ফ্লাইট বৃহস্পতিবার (১৪ জুলাই) রাতে হযরত শাহজালাল (রহ.) আন্তর্জাতিক বিমানবন্দরে অবতরণ করবে। ফিরতি হজ ফ্লাইট চলবে ৪ আগস্ট পর্যন্ত।উল্লেখ্য, বৃহস্পতিবার (১৪ জুলাই) রাত ১০টায় বিমান বাংলাদেশে এয়ারলাইনের একটি হজ ফ্লাইট দেশে এসে পৌঁছাবে। সরকারি ব্যবস্থাপনার হাজিরা এই ফ্লাইটে (বিজি-৩৫০২) জেদ্দার কিং আব্দুল আজিজ আন্তর্জাতিক বিমানবন্দর থেকে দেশে আসবেন।এদিকে হাজিদের বিমানবন্দরে কষ্ট লাঘবের জন্য বিশেষ ব্যবস্থা নিয়েছে হযরত শাহজালাল আন্তর্জাতিক বিমানবন্দর কর্তৃপক্ষ। বিমানবন্দরের নির্বাহী পরিচালক গ্রুপ ক্যাপ্টেন মোহাম্মদ কামরুল ইসলাম বলেন, হজ ফ্লাইটের শিডিউল অনুযায়ী আমাদের সার্বিক ব্যবস্থাপনা নেওয়া হয়েছে। অতিরিক্ত দু’টি গ্রিন চ্যানেল করা হয়েছে হাজিদের জন্য। জমজমের পানি বিতরণের জন্য আলাদা স্থান নির্ধারণ করা হয়েছে, যাতে সকল হাজি সহজে পানি সংগ্রহ করতে পারেন। ট্রলি নিয়ে যাতে কোনও সংকট দেখা না দেয়, সে বিষয়টিও বিশেষভাবে তদারকি করা হবে। বিমানবন্দর আর্মড পুলিশ ও ঢাকা উত্তর ট্রাফিকের সঙ্গে সমন্বয় করা হয়েছে যাতে নির্বিঘ্নে হাজিরা বিমানবন্দর থেকে সহজে বের হয়ে বাড়ি ফিরতে পারেন।এবার সৌদি আরবে মারা গেছেন দেশের ১৬ হজযাত্রী। এরমধ্যে পুরুষ ১১ জন, নারী ৫ জন। সর্বশেষ ১৩ জুলাই  সিলেট জেলার মো. ফয়জুর রহমান (৫০) মক্কায় মৃত্যুবরণ করেন।একাত্তর/এআর
tags:প্রধান সংবাদ, হজ, ফ্লাইট, আনুষ্ঠানিকতা


25676
আজও বিক্ষোভে উত্তাল শ্রীলঙ্কা, এক তরুণের মৃত্যু
বিশ্বযোগ
2022-07-14T13:02:59+06:00
চলমান বিক্ষোভ ও জনরোষ থেকে বাঁচতে শ্রীলঙ্কা থেকে পালিয়ে মালদ্বীপে আশ্রয় নিয়েছেন লঙ্কান প্রেসিডেন্ট গোটাবায়া রাজাপাকসে। কিন্তু সেখানে গিয়েও বিক্ষোভের মুখে পড়েছেন তিনি। অন্যদিকে আজও উত্তাল শ্রীলঙ্কা। সরকারবিরোধী বিক্ষোভে দেশটিতে আরও এক তরুণের মৃত্যু হয়েছে। ভারতীয় সংবাদমাধ্যম এনডিটিভি ও হিন্দুস্থান টাইমসের খবরে বলা হয়েছে, বুধবার রাজধানী কলম্বোয় প্রধানমন্ত্রীর কার্যালয়ের বাইরে ওই ব্যক্তির মৃত্যু হয়। ২৬ বছর বয়সী ওই তরুণের নাম প্রকাশ না করলেও স্থানীয় সংবাদমাধ্যমগুলো জানিয়েছে, প্রধানমন্ত্রীর কার্যালয়ের বাইরে বিক্ষোভ করছিলেন ওই তিনি। এমন সময় নিরাপত্তা বাহিনী কাঁদানে গ্যাস ছুড়লে তার শ্বাসকষ্ট শুরু হয়। পরে তাকে হাসপাতালে নেওয়া হলে সেখানেই তার মৃত্যু হয়। এদিকে ভারপ্রাপ্ত প্রেসিডেন্ট হিসেবে প্রধানমন্ত্রী রনিল বিক্রমাসিংহের নাম ঘোষণা করেন দেশটির স্পিকার। ওই ঘোষণার পরপরই রাজধানী কলম্বোসহ দেশজুড়ে আরও জোরালো হয়ে ওঠে প্রতিবাদ। পরিস্থিতি নিয়ন্ত্রণ করতে ভারপ্রাপ্ত রাষ্ট্রপতি হিসেবে দায়িত্ব নিয়েই দেশে জরুরি অবস্থা ও পশ্চিম প্রদেশে কারফিউ জারি করেন বিক্রমাসিংহে। কিন্তু এ সিদ্ধান্ত বিক্ষোভ থামাতে পারেনি। বৃহস্পতিবার সকাল থেকে আবার রাস্তায় নামছে মানুষ। এক ভিডিও বার্তায় বিক্রমাসিংহে জনগণের প্রতি শান্ত থাকার আহ্বান জানিয়েছেন। প্রধানমন্ত্রীর দপ্তর ও অন্যান্য রাষ্ট্রীয় ভবন দখলকারী বিক্ষোভকারীদের সেগুলো ছেড়ে যেতে এবং কর্তৃপক্ষের সঙ্গে সহযোগিতা করারও আহ্বান জানিয়েছেন তিনি।  দেশটির প্রতিরক্ষা প্রধান জেনারেল শাভেন্দ্র সিলভাও সবাইকে শান্ত থাকার আহ্বান জানিয়েছেন। আরও পড়ুন: সামরিক বাহিনীকে শ্রীলঙ্কায় শৃঙ্খলা ফিরিয়ে আনতে নির্দেশশুক্রবার শ্রীলঙ্কার পার্লামেন্টে অধিবেশন বসার কথা রয়েছে। গোটাবায়া রাজাপাকসের আনুষ্ঠানিক পদত্যাগপত্র পেলে আগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নিবেন।তবে বিরোধী এমপিরা বলছেন, এ সংকটের সমাধান এতো সহজে হবে না। একাত্তর/আরবিএস  
tags:শ্রীলঙ্কা, মাহিন্দা রাজাপাকসে, পদত্যাগ


25677
দেশে তাপমাত্রা ৪০ ডিগ্রি ছুঁই ছুঁই
দেশযোগ
2022-07-14T13:22:06+06:00
দেশের সর্বোচ্চ তাপমাত্রা এখন ৪০ ডিগ্রি ছুঁই ছুঁই। আবহাওয়া অধিদফতর জানিয়েছে, রাজশাহীতে ৩৮ ডিগ্রি সেলসিয়াস ছাড়িয়েছে।তাপদাহ প্রসঙ্গে আবহাওয়াবিদ আফরোজা সুলতানা বলেন, ঢাকা, টাঙ্গাইল, রংপুর, দিনাজপুর ও নীলফামারী জেলাসহ রাজশাহী ও সিলেট বিভাগের ওপর দিয়ে মৃদু তাপপ্রবাহ বয়ে যাচ্ছে এবং তা অব্যাহত থাকতে পারে।বৃহস্পতিবার (১৪ জুলাই) সকাল ৯টা থেকে পরবর্তী ২৪ ঘণ্টার আবহাওয়ার পূর্বাভাসে বলা হয়, ঢাকা, ময়মনসিংহ, রংপুর, খুলনা, বরিশাল, চট্টগ্রাম ও সিলেট বিভাগের কিছু কিছু জায়গায় এবং রাজশাহী বিভাগের দুই এক জায়গায় অস্থায়ীভাবে দমকা হাওয়াসহ হালকা থেকে মাঝারি ধরনের বৃষ্টি অথবা বজ্রসহ বৃষ্টি হতে পারে। সেই সঙ্গে কোথাও কোথাও বিচ্ছিন্নভাবে মাঝারি ধরনের বৃষ্টিপাত হতে পারে। আবহাওয়া অধিদফতর আরো জানিয়েছে, ঢাকা, টাঙ্গাইল, রংপুর, দিনাজপুর ও নীলফামারী জেলাসহ রাজশাহী ও সিলেট বিভাগের ওপর দিয়ে মৃদু তাপপ্রবাহ বয়ে যাচ্ছে এবং তা অব্যাহত থাকতে পারে।এছাড়া সারা দেশে দিন এবং রাতের তাপমাত্রা প্রায় অপরিবর্তিত থাকতে পারে। বুধবার দেশের সর্বোচ্চ তাপমাত্রা রেকর্ড করা হয়েছে রাজশাহীতে ৩৮.২ ডিগ্রি সেলসিয়াস। দ্বিতীয় সর্বোচ্চ তাপমাত্রা সৈয়দপুরে ৩৮.০ ডিগ্রি সেলসিয়াস; আর তৃতীয় সর্বোচ্চ দিনাজপুরে ৩৭.৪ ডিগ্রি সেলসিয়াস। এছাড়া সিলেটে ৩৭.৩ ডিগ্রি, শ্রীমঙ্গলে ৩৭.২ ডিগ্রি, রংপুর, বগুড়া ও ঈশ্বরদীতে ৩৬.৫ ডিগ্রি সেলসিয়াস তাপমাত্রা রেকর্ড করা হয়। এছাড়া আগামী তিন দিনের আবহাওয়ায় বলা হয়েছে, এই সময়ের শেষের দিকে বৃষ্টিপাতের প্রবণতা বৃদ্ধি পেতে পারে।একাত্তর/এআর
tags:প্রধান সংবাদ, তাপমাত্রা, ডিগ্রি


25678
নোভাভ্যাক্স টিকা ব্যবহারের অনুমতি দিলো যুক্তরাষ্ট্র
বিশ্বযোগ
2022-07-14T13:30:07+06:00
মার্কিন যুক্তরাষ্ট্রে ১৮ বা তদুর্দ্ধ ব্যক্তিদের জন্য কোভিড-১৯ এর টিকা হিসেবে 'নোভাভ্যাক্স' ব্যবহারের অনুমতি দিয়েছে দেশটির ফুড এন্ড ড্রাগ এডমিনেস্ট্রশন (এফডিএ)।সিএনএন জানায়, বুধবার এফডিএ এর পক্ষ থেকে এ তথ্য নিশ্চিত করা হয়। এটি মার্কিন যুক্তরাষ্ট্রে উপলব্ধ চতুর্থ করোনা টিকা। আমেরিকান কোম্পানির উৎপাদিত এই টিকা বিশ্বের বেশ কয়েকটি দেশে ব্যবহার হচ্ছে। অন্য টিকার মতো এটিও রেফ্রিজারেশনে সংরক্ষণ করা যেতে পারে।যুক্তরাষ্ট্রের ফুড এন্ড ড্রাগ এডমিনেস্ট্রশন কমিশনার রবার্ট ক্যালিফ এক বিবৃতিতে বলেছেন, যুক্তরাষ্ট্রের প্রাপ্ত বয়স্কদের অনেকেই প্রাণঘাতি কোভিড-১৯ এর কোনো টিকাই গ্রহণ করেনি, তাদের জন্য জরুরি ভিত্তিতে নোভাভ্যাক্স টিকার অনুমোদন দেয়া হলো। এই টিকার নিরাপত্তা, কার্যকারিতা ও উৎপাদনের গুণগতমানও পরীক্ষা-নিরীক্ষা করে প্রাপ্ত বয়স্কদের জন্য অনুমোদন দেয়া হয়েছে। তিনি আরও বলেন, যুক্তরাষ্ট্র ও মেক্সিকোর কয়েক হাজার কোভিড-১৯ রোগির ওপর ক্লিনিক্যালি ট্রায়ালে এই টিকার ৯০ শতাংশ সুফল পাওয়া গেছে। সরকারি তথ্য অনুযায়ী, যুক্তরাষ্ট্রের প্রাপ্তবয়স্কদের মধ্যে প্রায় ৭৭ শতাংশ করোনা টিকা গ্রহণ করেছেন।গেলো ২৪ ঘণ্টায় যুক্তরাষ্ট্রে করোনায় মৃত্যু হয়েছে ৩৯৯ জনের এবং শনাক্ত হয়েছে এক লাখ ৩ হাজার ৫৮৪ জন। একাত্তর/আরবিএস   
tags:করোনা ভাইরাস, করোনা, কোভিড-১৯


25680
সিঙ্গাপুরের উদ্দেশে মালদ্বীপ ছেড়েছেন রাজাপাকসে
বিশ্বযোগ
2022-07-14T14:09:41+06:00
এবার সিঙ্গাপুরের উদ্দেশে মালদ্বীপ ত্যাগ করেছেন শ্রীলঙ্কার প্রেসিডেন্ট গোতাবায়া রাজাপাকসে। ধারণা করা হচ্ছে আগামী কয়েকদিন সিঙ্গাপুরেই অবস্থান করবেন তিনি। সরকারি সূত্রের বরাতে বার্তা সংস্থা রয়টার্স বৃহস্পতিবার (১৩ জুলাই) এ তথ্য নিশ্চিত করেছে। শ্রীলঙ্কার সংবাদমাধ্যমগুলো বলছে, সিঙ্গাপুরে যাওয়ার জন্য তিনি একটি প্রাইভেট জেট ব্যবহার করেছেন। মঙ্গলবার রাতে একটি সামরিক বিমানে দেশ ছেড়ে মালদ্বীপে পালিয়ে যান গোতাবায়া। কিন্তু মালদ্বীপে গিয়েও সেখানে বসবাসরত শ্রীলঙ্কানদের বিক্ষোভের মুখে পড়েন তিনি। গোতাবায়াকে আশ্রয় দেওয়ায় মালদ্বীপের রাজনৈতিক দলগুলো দেশটির সরকারের কঠোর সমালোচনা করে। আরও পড়ুন: সামরিক বাহিনীকে শ্রীলঙ্কায় শৃঙ্খলা ফিরিয়ে আনতে নির্দেশএদিকে ভারতীয় বার্তা সংস্থা পিটিআই বলছে, বৃহস্পতিবার দুপুরে সৌদি এয়ারলাইন্সের ফ্লাইট এসভি ৭৮৮-তে সিঙ্গাপুর রওনা হয়েছেন রাজাপাকসে। সেখান থেকে সৌদি আরবের বন্দর শহর জেড্ডায় পৌঁছবেন তিনি। তবে এ বিষয়ে এখনও বিস্তারিত কোনো তথ্য পাওয়া যায়নি।  প্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জনমনে ক্ষোভের আগুন জ্বলছে। এমন পরিস্থিতিতে বাধ্য হয়ে দেশ ছেড়ে মালদ্বীপ পালিয়ে যান রাজাপাকসে। দেশটির প্রধানমন্ত্রী রনিল বিক্রমাসিংহেও বেশ চাপে রয়েছেন। এরইমধ্যে তার কার্যালয় দখল করে নিয়েছে বিক্ষোভকারীরা।শুক্রবার শ্রীলঙ্কার পার্লামেন্টে অধিবেশন বসার কথা রয়েছে। গোটাবায়া রাজাপাকসের আনুষ্ঠানিক পদত্যাগপত্র পেলে আগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নিবেন।একাত্তর/আরবিএস  
tags:শ্রীলঙ্কা, মাহিন্দা রাজাপাকসে, পদত্যাগ


25681
প্রধানমন্ত্রীর জন্য আনারস পাঠালেন ত্রিপুরার মুখ্যমন্ত্রী
জাতীয়
2022-07-14T14:12:52+06:00
প্রধানমন্ত্রী শেখ হাসিনার জন্য ভারতের ত্রিপুরার বিখ্যাত রানি জাতের সাড়ে ৭০০ কেজি আনারস উপহার হিসাবে পাঠিয়েছেন রাজ্যের মুখ্যমন্ত্রী মানিক সাহা।উল্লেখ্য, ত্রিপুরার নতুন মুখ্যমন্ত্রী ডা. মানিক সাহার পৈতৃক ভিটা ব্রাহ্মণবাড়িয়া পৌরশহরের কাজীপাড়া এলাকায়। একাত্তরের মুক্তিযুদ্ধের সময় তার বাবা-মা ত্রিপুরায় চলে যান।বৃহস্পতিবার সকাল পৌনে ১১টায় ভারতীয় একটি পিকআপ ভ্যানে আনারসের চালানটি আখাউড়া-আগরতলা স্থলবন্দরে পৌঁছায়। এ সময় ত্রিপুরা হর্টিকালচারের সহকারী পরিচালক ড. দ্বিপক বৌদ্ধ আনারসের চালানটি চট্টগ্রামে ভারতীয় সহকারী হাইকমিশনের (এটাচি ভিসা) মণীষ সিংয়ের হাতে তুলে দিয়েছেন।এ সময় আগরতলা ইন্টিগ্রেটেট চেকপোস্টের ব্যবস্থাপক দেবাশীষ নন্দী, আগরতলা কাস্টমস সুপারিন্টেন্ডেন্ট পানেশ ধর, আখাউড়া কাস্টমস সুপারিনটেন্ডেন্ট আনিসুর রহমান ভূঁইয়া, আখাউড়া ইমিগ্রেশন ইনচার্জ মো. আবু বক্কর সিদ্দিক, আখাউড়া ৬০ বিজিবি কোম্পানি কমান্ডার আবুল কালাম আজাদ, আখাউড়া স্থলবন্দর পোস্ট কমান্ডার আব্দুল মমিন, ১২০ বিএসএফ আগরতলা পোস্ট ইনচার্জ এসআই সুরেস সিংসহ দুই দেশের ঊর্ধ্বতন কর্মকর্তারা উপস্থিত ছিলেন।স্থলবন্দর কর্তৃপক্ষ সূত্র জানায়, ত্রিপুরার মুখ্যমন্ত্রীর প্রতিনিধি দল আখাউড়া স্থলবন্দরে প্রধানমন্ত্রী শেখ হাসিনার জন্য উপহার হিসাবে আনারসগুলো নিয়ে আসেন। ১০০টি কার্টুনে ৬শ পিস আনারস রয়েছে। ভারতীয় হাইকমিশন এ উপহার প্রধানমন্ত্রী শেখ হাসিনার কাছে পৌঁছে দেবেন।ভারতীয় সহকারী হাইকমিশনের (এটাচি ভিসা) মণীষ সিং সাংবাদিকদের বলেন, ভারত ও বাংলাদেশের সম্পর্ক দিন দিন আরও মজবুত হচ্ছে। এই উপহার আদান-প্রদান দুই দেশের বন্ধুত্বপূর্ণ সম্পর্কেরই নিদর্শন।এর আগে ২০ জুন ত্রিপুরার মুখ্যমন্ত্রী ডা. মানিক সাহা ও রাজ্যের বিশিষ্টজনের জন্য উপহার হিসাবে ৮০০ কেজি আম্রপালি আম পাঠান প্রধানমন্ত্রী শেখ হাসিনা। আম পাওয়ার পরদিনই প্রধানমন্ত্রী শেখ হাসিনাকে টেলিফোন করে ধন্যবাদ ও কৃতজ্ঞতা জানান রাজ্যের মুখ্যমন্ত্রী ডা. মানিক সাহা।একাত্তর/এআর
tags:ভারত, প্রধানমন্ত্রী, শেখ হাসিনা, ত্রিপুরা, মুখ্যমন্ত্রী, আনারস, মানিক সাহা


25682
২০২৩ সালে খাদ্য সংকটে পড়বে বিশ্ব: ডব্লিউএফপি
বিশ্বযোগ
2022-07-14T15:27:38+06:00
২০২৩ সালে বড় ধরনের খাদ্য সংকটে পড়তে পারে বিশ্ব। রাশিয়ার ইউক্রেন আক্রমণের কারণে আগামী বছর খাদ্য সংগ্রহ করা আরও কঠিন হয়ে উঠতে পারে বলে মন্তব্য করেছেন বিশ্ব খাদ্য কর্মসূচি বা ডব্লিউএফপি’র প্রধান। টোকিওতে জাপানের রাষ্ট্রীয় সংবাদমাধ্যম এনএইচকে’র কাছে দেয়া এক সাক্ষাৎকারে ডব্লিউএফপি’র নির্বাহী পরিচালক ডেভিড বিসলে তার শঙ্কার কথা জানান। বিসলে বলেন, বিশ্ব এখন কঠিন পরিস্থিতির মুখোমুখি হয়েছে। জলবায়ুর কঠিন আঘাত এবং কোভিডের কারণে দু’বছরে অর্থনৈতিক সংকটের মুখে পড়েছে বিশ্ব।ইউক্রেন খাদ্য সরবরাহ বন্ধ করে দিয়েছে উল্লেখ তিনি আরও বলেন, জ্বালানি এবং সারের মূল্য বৃদ্ধির পাশাপাশি সুনির্দিষ্ট এই সমস্যা “নিঁখুত একটি ঝড়ের মধ্যে আরও বেশি নিঁখুত ঝড়” এর সৃষ্টি করেছে।বিসলে এও বলেন, আমরা একটি বড় ধরনের খাদ্যমূল্য সমস্যার মুখোমুখি যা দরিদ্র মানুষের মধ্যে চরম দরিদ্রদের জন্য ধ্বংস বয়ে আনছে। এছাড়া খরা এবং সার সঙ্কটের কারণে আগামী বছর আমরা একটি খাদ্য লভ্যতা সমস্যার মুখে পড়তে পারি বলেও জানান তিনি। ডব্লিউএফপি সতর্ক করে দিয়েছে যে, ৮২টি দেশ জুড়ে আনুমানিক ৩৪ কোটি ৫০ লক্ষ পর্যন্ত মানুষ মারাত্মক খাদ্য অনিশ্চয়তা কিংবা উচ্চ ঝুঁকির মুখে পড়বে।একাত্তর/আরবিএস  
tags:ইউক্রেন, রাশিয়া, খাদ্য


25683
এইচএসসির ফরম পূরণের সময় বাড়ল
জাতীয়
2022-07-14T15:52:44+06:00
চলতি বছরের উচ্চমাধ্যমিক সার্টিফিকেট (এইচএসসি) পরীক্ষার্থীদের ফরম পূরণের সময় বাড়ানো হয়েছে আবারও। নতুন সময়সূচি অনুযায়ী ২৬ জুলাই পর্যন্ত ফরম পূরণ এবং ২৭ জুলাই পর্যন্ত ফি পরিশোধ করা যাবে। যদিও আগের সময়সূচি অনুযায়ী ফরম পূরণের শেষ দিন ছিল ৬ জুলাই।বৃহস্পতিবার (১৪ জুলাই) ঢাকা মাধ্যমিক ও উচ্চমাধ্যমিক শিক্ষা বোর্ডের পরীক্ষা নিয়ন্ত্রক এস এম আমিরুল ইসলামের সই করা এক অফিস আদেশে এ তথ্য জানা যায়।অফিস আদেশে বলা হয়, ২০২২ সালের এইচএসসি পরীক্ষার্থীদের ফরম পূরণের সময় ২৬ জুলাই পর্যন্ত বাড়ানো হলো। ‘সোনালী সেবা’র মাধ্যমে ফি প্রদানের সময় ২৭ জুলাই পর্যন্ত পুনর্নির্ধারণ করা হলো।এর আগে গত ২০ জুন এক অফিস আদেশের মাধ্যমে প্রথম দফায় ফরম পূরণের সময় বাড়ানো হয়েছিল। সে সূচি অনুযায়ী ৬ জুলাই ফরম পূরণের এবং ৭ জুলাই ফি পরিশোধের শেষ দিন ছিল। এর আগের সূচি অনুযায়ী ২২ জুন ছিল ফরম পূরণের শেষ দিন। গত ৮ জুন থেকে এইচএসসি ও আলিম পরীক্ষার ফরম পূরণ শুরু হয়।এর আগে দেশের সার্বিক বন্যা পরিস্থিতির অবনতি হওয়ায় গত ১৯ জুন থেকে অনুষ্ঠিত হতে যাওয়া এসএসসি ও সমমানের পরীক্ষা স্থগিত করে সরকার।এবার বিজ্ঞান শাখার শিক্ষার্থীদের নিবন্ধন ফি ২ হাজার ৩৩০ টাকা এবং ব্যবসায় শিক্ষা ও মানবিক শাখার ১ হাজার ৭৭০ টাকা। মানবিক ও ব্যবসায় শিক্ষা শাখায় কোনো শিক্ষার্থীর চতুর্থ বিষয় ও নৈর্বচনিক বিষয়ে ব্যবহারিক পরীক্ষা থাকলে অতিরিক্ত ১৪০ টাকা করে দিতে হবে।একাত্তর/এআর
tags:এইচএসসি, ফরম


25684
বাসে উঠতে গিয়ে ছিটকে পড়ে এক ব্যক্তির মৃত্যু
দেশযোগ
2022-07-14T16:04:09+06:00
ভোলার লালমোহন এলাকায় বাসে উঠতে গিয়ে ছিটকে পড়ে চিত্তরঞ্জন দাস (৬০) নামের এক ব্যক্তির মৃত্যু হয়েছে। বৃহস্পতিবার (১৪ জুলাই) সকাল সাড়ে ১১ টার দিকে ভোলা-চরফ্যাশন সড়কের লালমোহন উপজেলার ডা. আজাহার উদ্দিন কলেজ এলাকায় এ দুর্ঘটনা ঘটে। মৃত চিত্তরঞ্জন উপজেলার পশ্চিম চর উমেদ ইউনিয়নের বাসিন্দা এবং পেশায় ছিলেন লন্ড্রি ব্যবসায়ী। স্থানীয় লোকজন জানিয়েছে, সকালের দিকে একটি বাস চরফ্যাশন থেকে ভোলার দিকে যাচ্ছিলো। এ সময় কলেজের সড়কের পাশে দাঁড়িয়ে থাকা পথচারী চিত্তরঞ্জন বাসটি থামানোর জন্য সংকেত দেয়। তখন বাসটির গতি কিছুটা কমালে চলন্ত বাসে সে ওঠার চেষ্টা করে। কিন্তু এতে সে ব্যর্থ হয়ে বাস থেকে ছিটকে পড়ে বাসের চাকায় পিষ্ট হয়ে ঘটনাস্থলেই মারা যায়।  লালমোহন থানার ভারপ্রাপ্ত কর্মকর্তা (ওসি) মাকসুদুর রহমান মুরাদ এসব তথ্য নিশ্চিত করে বলেন, খবর পেয়ে ঘটনাস্থলে পুলিশ পাঠানো হয়েছে।একাত্তর/ এনএ
tags:সড়ক দুর্ঘটনা, মৃত্যু


25685
রিজার্ভ চুরি: বাংলাদেশ ব্যাংকের বিরুদ্ধে দায়ের মামলা খারিজ
জাতীয়
2022-07-14T16:02:05+06:00
বাংলাদেশ ব্যাংকের বিরুদ্ধে ‘মানহানির’ অভিযোগে মামলা করেছিল রিজল কমার্শিয়াল ব্যাংকিং করপোরেশন (আরসিবিসি), সেই মামলা খারিজ করে দিয়েছেন ফিলিপিন্সের আদালত। গত ৩০ জুন ফিলিপিন্সের আদালতে এই রায় দেয়া হয় হয়। রায়ের নথিপত্র বুধবার (১৩ জুলাই) বাংলাদেশ ব্যাংকের হাতে এসেছে বলে কেন্দ্রীয় ব্যাংকের মুখপাত্র ও নির্বাহী পরিচালক মো. সিরাজুল ইসলাম জানিয়েছেন।তিনি বৃহস্পতিবার (১৪ জুলাই) গণমাধ্যমকে বলেন, আমাদের বিরুদ্ধে যে মামলা ওরা করেছিল, সেটি খারিজ করে দিয়েছেন সে দেশের কোর্ট।২০১৬ সালের ফেব্রুয়ারিতে সুইফট সিস্টেম ব্যবহার করে ৩৫টি ভুয়া বার্তা পাঠিয়ে যুক্তরাষ্ট্রের ফেডারেল রিজার্ভ ব্যাংক অব নিউইয়র্কে (ফেড) রাখা বাংলাদেশ ব্যাংকের হিসাব থেকে ১০ কোটি ১০ লাখ ডলার চুরি হয়।এর মধ্যে একটি মেসেজের মাধ্যমে শ্রীলংকায় একটি ‘ভুয়া’ এনজিওর নামে ২০ মিলিয়ন ডলার সরিয়ে নেওয়া হলেও বানান ভুলের কারণে সন্দেহ হওয়ায় শেষ মুহূর্তে তা আটকে যায়। বাকি চারটি মেসেজের মাধ্যমে ৮ কোটি ১০ লাখ ডলার সরিয়ে নেওয়া হয় ফিলিপিন্সের মাকাতি শহরে রিজল কমার্শিয়াল ব্যাংকের জুপিটার স্ট্রিট শাখায় ‘ভুয়া তথ্য’ দিয়ে খোলা চারটি অ্যাকাউন্টে।চুরি যাওয়া অর্থ উদ্ধারের আশায় ২০১৯ সালের ২ জানুয়ারি যুক্তরাষ্ট্রের আদালতে আরসিবিসির বিরুদ্ধে মামলা করে বাংলাদেশ ব্যাংক। সেখানে বলা হয়, ওই অ্যাকাউন্টগুলোর ওপর আরসিবিসি এবং এর জ্যেষ্ঠ কর্মকর্তাদের পূর্ণ নিয়ন্ত্রণ ছিল। কী ধরনের অপরাধ হচ্ছে জেনেও অ্যাকাউন্ট খোলা, বিপুল পরিমাণ অর্থ স্থানান্তর এবং পরে অ্যাকাউন্ট বন্ধ করে দেওয়ার বিষয়গুলো ঘটতে দিয়েছে।বাংলাদেশ মামলা করার দুদিনের মাথায় ৬ মার্চ ফিলিপিন্সের সিভিল কোর্টে আরসিবিসির পাল্টা ওই মানহানির মামলা করে। ক্ষতিপূরণ হিসেবে ১০ কোটি পেসো (১৯ লাখ ডলার) দাবি করা হয় সেখানে।ফিলিপিন্সের ব্যাংকটির মামলায় বলা হয়, টাকা আদায় করার জন্য বাংলাদেশ ব্যাংক ‘বিরাট এক ষড়যন্ত্র’ শুরু করেছে, সে জন্য তারা আরসিবিসির ‘সুনাম ক্ষুণ্ন করতে, ভাবমূর্তি নষ্ট করতে’ ওঠেপড়ে লেগেছে। কিন্তু যে টাকার জন্য এটি তারা করছে, তা কখনই আরসিবিসির কাছে ছিল না, ওই টাকার ‘দায়ও আরসিবিসির নয়’।আরসিবিসি মামলা করার পর আইনি লড়াইয়ের জন্য ম্যানিলার ‘বারনাস ল অফিস’কে দায়িত্ব দেয় বাংলাদেশ ব্যাংক। ২০২১ সালের ১৮ অক্টোবর ফিলিপিন্সের আদালতে আরসিবিসির পক্ষে সিদ্ধান্ত দিলে বাংলাদেশ পুনর্বিবেচনার আবেদন করে। সেই ধারাবাহিকতায় গত ৩০ জুন আরসিবিসির মানহানি মামলা খারিজ করে দেন ফিলিপাইনের আদালত।রায়ে বলা হয়েছে, বাংলাদেশ ব্যাংককে বিচারের আওতায় আনার এখতিয়ার ফিলিপিন্সের ওই আদালতের নেই। সে কারণে আরসিবিসির মামলাটি খারিজ করা হলো।একাত্তর/এআর
tags:প্রধান সংবাদ, বাংলাদেশ ব্যাংক, রিজল কমার্শিয়াল ব্যাংকিং করপোরেশন, ফিলিপিন্স, আদালত।


25686
ডাচ বাংলার ১৯ লাখ টাকা ছিনতাই, চারজন গ্রেপ্তার
দেশযোগ
2022-07-14T16:18:09+06:00
নোয়াখালীর বেগমগঞ্জের চৌমুহনী পৌরসভা এলাকা থেকে ডাচ্‌-বাংলা ব্যাংকের এজেন্ট ব্যাংকিংয়ের এক কর্মির থেকে ১৯ লাখ টাকা ছিনতাইয়ের প্রায় দেড়মাস পর চার ছিনতাইকারীকে গ্রেপ্তার করেছে পুলিশ।গ্রেপ্তারের পর এই চারজনের থেকে নগদ ৪ লাখ ৫৪ হাজার পাঁচশো টাকা উদ্ধার ও ৩টি মোটরসাইকেল এবং দুটি মোবাইল ফোন জব্দ করে পুলিশ। গ্রেপ্তারকৃতরা হলেন, উপজেলার চৌমুহনী পৌরসভার ৪নম্বর ওয়ার্ডের পৌর করিমপুর এলাকার আবুল কাশেসের ছেলে যুবায়েদ হোসেন বিপ্লব (২৮), চৌমুহনী পৌরসভার ৭নম্বর ওয়ার্ডের পৌর হাজিপুর গ্রামের বেলাল হোসেনের ছেলে পারভেজ (৩০), দুর্গাপুর গ্রামের মৃত অজি উল্যার ছেলে আমিরুল ইসলাম সুজন (২৯) এবং গনিপুর এলাকার মৃত আবুল হোসেনের ছেলে মো.সাহাব উদ্দিন (৩৭)।  বৃহস্পতিবার (১৪ জুলাই) দুপুরে জেলা পুলিশ সুপার কার্যালয়ে এক প্রেস ব্রিফিংয়ে এসব তথ্য জানান নোয়াখালীর পুলিশ সুপার (এসপি) মো.শহীদুল ইসলাম।  তিনি জানান, গত বুধবার ৩ ছিনতাইকারীর তথ্যনুযায়ী একাধিক এলাকায় অভিযান চালায় জেলা গোয়েন্দা পুলিশ (ডিবি) এবং বেগমগঞ্জ থানার পুলিশ। গ্রেপ্তারের পর ছিনতাইয়ের কথা স্বীকারও করেছে এই তিন ছিনতাইকারী। তিনি আরও জানান, এই ঘটনার মূল পরিকল্পনাকারী দুই ভাই ইয়াছিন আরাফাত রহিম (৩২) ও মহিউদ্দিন সোহাগ (৩৮)। তারা উপজেলার গনিপুর এলাকার মৃত আবুল হোসেনের ছেলে। পুলিশের অভিযান টের পেয়ে তারা পালিয়ে যায়। তবে তাদের বসত ঘর থেকে ৪লাখ ১৯ হাজার টাকা উদ্ধার করা হয়। বাকী আসামিদের কাছ থেকে ৩৫ হাজার ৫০০ টাকা জব্দ করা হয়য়েছে। গত মাসের ২০ জুন দুপুর ১২টায় মোজাম্মেল হক মোটরসাইকেলে করে আটিয়াবাড়ি পোল সংলগ্ন এলাকায় পৌঁছালে অজ্ঞাতনামা তিন যুবক আরেকটি মোটরসাইকেল নিয়ে এসে তাঁর পথ আটকায়। এ সময় তারা মোজাম্মেলের থেকে জোরপূর্বক ১৯ লাখ টাকা ছিনিয়ে নিয়ে পালিয়ে যায়। পরে এ ঘটনায় গত ২১ জুন চৌমুহনী ডাচ্ বাংলা ব্যাংকিংয়ের মাস্টার এজেন্ট মোহাম্মদ সাইফুল বাশার (৪৩) বাদী হয়ে বেগমগঞ্জ থানায় অজ্ঞাতনামা তিনজনের নামে ১৯ লাখ টাকা ছিনতাইয়ের অভিযোগ এনে মামলা করেন।  একাত্তর/ এনএ
tags:গ্রেপ্তার, ছিনতাইকারী


25687
যশোরে যুবদল নেতা হত্যায় তিনজন গ্রেপ্তার
দেশযোগ
2022-07-14T16:30:42+06:00
যশোর জেলা যুবদলের সিনিয়র সহ-সভাপতি বদিউজ্জামান ধনি হত্যা মামলার এজাহারভুক্ত তিন আসামিকে গ্রেপ্তার করেছে পুলিশ ও র‌্যাব। বৃহস্পতিবার (১৪ জুলাই) দুপুরে পুলিশ সুপার প্রলয় কুমার জোয়ার্দ্দার এক সংবাদ সম্মেলনে জানান, বুধবার (১৩ জুলাই) রাতে যশোর শহরের টিবি ক্লিনিক পাড়া ও খুলনার দিঘলিয়া বারাকপুর এলাকায় অভিযান চালিয়ে এ মামলার প্রধান আসামি রায়হান ও এজাহারভুক্ত ৭ নম্বর আসামি ইছামীরকে গ্রেপ্তার করা হয়। পরে তাদের স্বীকারোক্তি অনুযায়ী হত্যাকাণ্ডে ব্যবহৃত ধারালো অস্ত্রশস্ত্র উদ্ধার করা হয়। এদিকে র‌্যাব-৬ যশোর ক্যাম্পের সদস্যরা আলাদা অভিযান চালিয়ে ধনি হত্যায় জড়িত আরেক সন্দেহভাজন আল আমিনকে আটক করে। পরে তাকে যশোর কোতোয়ালি থানায় হস্তান্তর করা হয়। গত ১২ জুলাই বেলা পৌনে ১২টার সময় যশোর শহরের শংকরপুর চোপদারপাড়া এলাকায় নিজ বাড়ির সামনে যুবদল নেতা বদিউজ্জামান ধনিকে কুপিয়ে হত্যা করে দুর্বৃত্তরা। পরে নিহতের ভাই ও বিএনপি কর্মী মনিরুজ্জামান বাদী হয়ে যশোর কোতোয়ালি থানায় একটি হত্যা মামলা দায়ের করেন। এ মামলায় প্রধান আসামি করা নগর বিএনপির নেতা শামীম আহম্মেদ মানুয়াকে।পুলিশ সুপার জানান, দলীয় অভ্যন্তরীণ বিরোধ ও আধিপত্য বিস্তারকে কেন্দ্র করে নিহত যুবদল নেতা ধনির সাথে একই এলাকার সাত নং ওয়ার্ড বিএনপির সভাপতি পদপ্রার্থী শামীম আহমেদ মানুয়ার মধ্যে দীর্ঘদিন ধরে কোন্দল চলে আসছিল। তাছাড়া মানুয়ার জামাই ইয়াসিন গত ফেব্রুয়ারি মাসে খুন হন। ধনি ওই মামলার আসামি ছিল। আরও পড়ুন: ডাচ বাংলার ১৯ লাখ টাকা ছিনতাই, চারজন গ্রেপ্তারগ্রেপ্তার হওয়া আসামিরা প্রাথমিক জিজ্ঞাসাবাদে জানিয়েছে, এসব দ্বন্দ্বের জেরেই মানুয়ার নির্দেশে এ হত্যাকাণ্ড সংঘটিত হয়। এ মামলার প্রধান আসামি রায়হান শামীম আহমেদ মানুয়ার ভাগ্নে।পুলিশ জানায়, নিহত ধনির বিরুদ্ধে দুইটি হত্যা মামলা, একটি অস্ত্র মামলা, সন্ত্রাসবিরোধী আইন ও বিস্ফোরক আইনে আরও দুইটি মামলাসহ মোট ১২টি মামলা ছিল। আর গ্রেপ্তার রায়হানের বিরুদ্ধে অস্ত্র, মাদক ও চাঁদাবাজির চারটি মামলা বিচারাধীন রয়েছে। 
tags:যশোর, র‍্যাব, হত্যা, গ্রেপ্তার, পুলিশ, যুবদল নেতা, বদিউজ্জামান ধনি হত্যা


25688
করোনা: নতুন শনাক্ত ১৩২৪, মৃত্যু ছয়
অন্যান্য
2022-07-14T16:39:05+06:00
দেশে গত ২৪ ঘণ্টায় নতুন করে করোনাভাইরাসে শনাক্ত হয়েছেন এক হাজার ৩২৪ জন। এ নিয়ে আক্রান্তের সংখ্যা দাঁড়িয়েছে ১৯ লাখ ৯৩ হাজার ৩৮২ জনে।বৃহস্পতিবার (১৪ জুলাই) স্বাস্থ্য অধিদপ্তর থেকে পাঠানো করোনাবিষয়ক নিয়মিত সংবাদ বিজ্ঞপ্তিতে এ তথ্য জানানো হয়েছে। শনাক্তের হার ১১ দশমিক ৮৯ শতাংশ বলে বিজ্ঞপ্তিতে উল্লেখ করা হয়েছে। আগেরদিন এ হার ছিল ১৩ দশমিক ৭৯ শতাংশ। এদিকে গত ২৪ ঘণ্টায় করোনায় আক্রান্ত হয়ে আরো ছয়জনের মৃত্যু হয়েছে। এ নিয়ে মোট মৃতের সংখ্যা দাঁড়ালো ২৯ হাজার ২২৩ জনে। বিজ্ঞপ্তিতে বলা হয়, ২৪ ঘণ্টায় করোনা থেকে সুস্থ হয়েছে এক হাজার ৭৪৭ জন। এ পর্যন্ত সুস্থ হয়েছেন ১৯ লাখ ১৯ হাজার ১৬৬ জন। এসময় ১১ হাজার ১২৬টি নমুনা সংগ্রহ করা হয়। পরীক্ষা করা হয় ১১ হাজার ১৩১টি নমুনা। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৭ শতাংশ।আরও পড়ুন: রিজার্ভ চুরি: বাংলাদেশ ব্যাংকের বিরুদ্ধে দায়ের মামলা খারিজউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের বুধবার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৭৯ হাজার ৮৩৬ জনের। সুস্থ হয়েছেন ৫৩ কোটি ৬৩ লাখ ১৯ হাজার ১৬৪ জন। ভাইরাসে মোট সংক্রমিত হয়েছেন ৫৬ কোটি ৪২ লাখ ৮৯ হাজার ৭০৬ জন। একাত্তর/এসজে
tags:করোনাভাইরাস, মহামারি, বাংলাদেশ


25689
ভুল করে বিষপানে তরুণীর মৃত্যু
দেশযোগ
2022-07-14T16:46:28+06:00
নোয়াখালীর সুবর্ণচর উপজেলার চরওয়াপদা ইউনিয়নে বিষপানে এক তরুণীর মৃত্যু হয়েছে।বৃহস্পতিবার (১৪ জুলাই) সকাল সাড়ে ১১ টার দিকে উপজেলার পূর্ব চরজব্বার গ্রামে এ ঘটনা ঘটে।জানা যায়, নিহত তরুণীর নাম সালমা আক্তার (১৬)। তিনি উপজেলার চরওয়াপদা ইউনিয়নের ২ নং ওয়ার্ডের পূর্ব চরজব্বার গ্রামের মমিন উল্যার মেয়ে। তিনি মানসিক ভারসাম্যহীন ছিলেন বলে জানায় নিহতের পরিবার। পুলিশ ও নিহতের পরিবার সূত্রে জানা যায়, ছোটবেলায় সালমার মা মারা যাওয়ার পর থেকে একই গ্রামের খালার বাড়িতে থাকতেন সালমা। ঈদের দিন গায়ে জ্বর আসায় ওষুধ মনে করে ভুলবশত বিষ খেয়ে ফেলেন তিনি। পরে পরিবারের লোকজন তাকে উদ্ধার করে নোয়াখালী সদর হাসপাতালে নিয়ে যায়। সেখানে তিনদিন চিকিৎসার পর উন্নত চিকিৎসার জন্য চিকিৎসক তাকে ঢাকা অথবা চট্টগ্রাম নিতে পরামর্শ দেন। সালমার চাচা আবদুর রব জানান, তার ভাতিজি মানসিক ভারসাম্যহীন ছিলেন। কোন কিছুই ঠিক মতো করতে পারতেন না। ঈদ উপলক্ষে তাকে নিজের বাড়িতে নিয়ে আসেন তিনি। ঈদের দিন সকালে গায়ে জ্বর আসায় দুপুরে খালার বাড়িতে চলে যায় সালমা। সেখানে ঔষধ মনে করে ভুলে শস্যের পোকা দমনের কীটনাশক পান করেন সালমা।  তিনি আরও জানান, চিকিৎসকের পরামর্শে ভোরে চট্টগ্রাম নেয়ার পথে মারা যান সালমা। পরে থানা পুলিশে খবর দেয়া হয়।চরজব্বার থানার ভারপ্রাপ্ত কর্মকর্তা (ওসি) দেবপ্রিয় দাশ জানান, খবর পেয়ে মরদেহের সুরতহাল রিপোর্ট তৈরি করে ময়নাতদন্তের জন্য ২৫০ শয্যা বিশিষ্ট নোয়াখালী সদর হাসপাতালে প্রেরণ করা হয়। থানায় একটি অপমৃত্যু মামলাও দায়ের করা হয়েছে। অভিযোগ না দেয়ায় মরদেহ দাফনের জন্য পরিবারের নিকট হস্তান্তর করা হয়েছে বলেও জানান তিনি। একাত্তর/জো 
tags:নোয়াখালী, সুবর্ণচর, চরওয়াপদা ইউনিয়ন, বিষপানে তরুণীর মৃত্যু, পূর্ব চরজব্বার গ্রাম


25691
হত্যা মামলায় একই পরিবারের সাতজনের যাবজ্জীবন
দেশযোগ
2022-07-14T17:03:49+06:00
নড়াইলের কলাবাড়িয়া গ্রামে রাজু শেখ হত্যা মামলায় সাতজনকে যাবজ্জীবন কারাদণ্ড ও ২০ হাজার টাকা জরিমানা এবং অনাদায়ে আরও এক বছর বিনাশ্রম কারাদণ্ড দিয়েছেন আদালত। বৃহস্পতিবার (১৪ জুলাই) দুপুরে অতিরিক্ত জেলা ও দায়রা জজ আদালতের বিচারক মো. কেরামত আলী এই আদেশ দেন। সাজাপ্রাপ্ত আসামিরা হলেন- নড়াইলের নড়াগাতি থানার কলাবাড়িয়া চরকান্দি গ্রামের মোসলেম শেখ, শামীম শেখ, দাউদ শেখ, বুলু শেখ, দুল শেখ, কুটি শেখ, নাসিম শেখ, সেকেন শেখ। আসামিরা সবাই একই পরিবারের সদস্য, এদের মধ্যে দাউদ শেখ, বুলু শেখ, দুল শেখ আপন তিন ভাই ও দাউদ শেখের ছেলে শামীম শেখ। মামলার বিবরণে জানা যায়, ২০০৪ সালের ৩০ এপ্রিল বিকেল ৫টার সময় স্থানীয় আধিপত্য বিস্তারকে কেন্দ্র করে নড়াগাতি থানার কলাবাড়িয়া চর কান্দিপাড়ায় রাজু শেখ ঢাকা থেকে এসে চাচা ও তার পিতার সাথে দেখা করে ফেরার পথে কলাবাড়িয়া হাটের কেরামতের দোকানের নিকট পৌঁছালে আসামিরা তাকে পরিকল্পিতভাবে কুপিয়ে ও পিটিয়ে  মারাত্মক জখম করে। আত্মীয়স্বজনরা তাকে উদ্ধার করে কালিয়া হাসপাতালে ভর্তি করলে রাত আনুমানিক ৯টার দিকে তিনি চিকিৎসাধীন অবস্থায় মারা যান। আরও পড়ুন: যশোরে যুবদল নেতা হত্যায় তিনজন গ্রেপ্তারএ ঘটনায় রাজু শেখের ভাই রফিক শেখ বাদী হয়ে মোট আটজন আসামির বিরুদ্ধে মামলা দায়ের করেন। মামলা চলাকালীন সময়ে ১ নং আসামি মোসলেম শেখ মারা যান যায়। এদিকে সাক্ষীদের সাক্ষ্য নেয়া শেষে জেলার অতিরিক্ত জেলা ও দায়রা জজ মো.  কেরামত আলী এ রায় প্রদান করেন। আদেশ প্রদানের সময় মামলার পাঁচ আসামি উপস্থিত ছিলেন বাকি দুইজন শামীম শেখ ও দুলু শেখ পলাতক ছিলেন। 
tags:আদালত, কারাদণ্ড, যাবজ্জীবন, হত্যা মামলা, নড়াইল, কলাবাড়িয়া, রায়


25692
বিদেশী জাহাজে ডাকাতির প্রস্তুতিকালে সাত জলদস্যু আটক
দেশযোগ
2022-07-14T17:15:11+06:00
বঙ্গোপসাগরের বোর পয়েন্ট এলাকায় বিদেশী বাণিজ্যিক জাহাজে ডাকাতির প্রস্তুতিকালে সাত জলদস্যুকে আটক করেছে কোস্ট গার্ড। বৃহস্পতিবার (১৪ জুলাই) ভোরে বোর পয়েন্ট সংলগ্ন সুন্দরবনের কৈখালী এলাকা থেকে একটি ট্রলারসহ তাদের আটক করা হয়।জানা গেছে, আটককৃতদের কাছ থেকে বেশ কিছু ধারালো অস্ত্র জব্দ করা হয়েছে যার মধ্যে রয়েছে চাপাতি, দা, কুড়াল, ব্লেড ও করাত। এছাড়াও তাদের কাছ থেকে সাতটি ইয়াবা ও ২০ গ্রাম গাঁজাও উদ্ধার করা হয়। উদ্ধারকৃত মাদক ও জব্দকৃত ট্রলার এবং ধারালো অস্ত্রসহ আটককৃতদের মোংলা থানা পুলিশে হস্তান্তরের প্রক্রিয়া চলছে বলে জানায় কোস্ট গার্ড। আটককৃতরা হলো মোংলা উপজেলার চিলা ইউনিয়নের জয়মনি গ্রামের হারুন (৪৫) ও চিলা ইউনিয়নের কানাইনগর গ্রামের শাওন (১২), ইমামুল ব্যাপারী (২৩), আনসার খাঁ (৪০), শামসু ব্যাপারী (৩০), মোবারক খাঁ (৩০) ও মুন্না তালুকদার (২২)। মোংলা কোস্ট গার্ড পশ্চিম জোন সদর দপ্তরের জোনাল কমান্ডার ক্যাপ্টেন এম মোসায়েদ হোসেন জানান, বঙ্গোপসাগরে মোংলা বন্দরের বোর পয়েন্ট এলাকায় অবস্থানরত বিদেশী বাণিজ্যিক জাহাজ এমভি ব্লু মার্লিনে গত ১২ জুলাই বেলা সাড়ে ১১ টার দিকে ডাকাতির প্রস্তুতি নিচ্ছিলো সাত জনের একটি দল। ওই সময় জাহাজটি ভিএইচএফের মাধ্যমে ঘটনাটি বন্দর কর্তৃপক্ষকে জানায়। এরপর খবর পেয়ে তাৎক্ষণিকভাবে কোস্ট গার্ড পশ্চিম জোনের আওতাধীন কোকিলমনি ষ্টেশন ও দুবলা আউটপোস্টের দুইটি দল বিদেশী জাহাজটির উদ্দেশ্য রওনা হয়ে যায়।তিনি আরও জানান, সেখানে পৌঁছে কোস্ট গার্ড সদস্যরা ট্রলারটি ধাওয়া করলে তারা পালিয়ে যায়। পরে বিদেশী জাহাজের সিসিটিভি ফুটেজ দেখে কোস্ট গার্ডের জাহাজ তামজিদের নেতৃত্বে তিনটি অপারেশন দল অভিযান চালিয়ে বঙ্গোপসাগরের বোর পয়েন্ট সংলগ্ন সুন্দরবনের কৈখালী এলাকা থেকে বৃহস্পতিবার ভোর ৪টা ৪৫ মিনিটের সময় ওই ট্রলারটিসহ সাত জলদস্যুকে আটক করা হয়। একাত্তর/জো
tags:সুন্দরবন, বঙ্গোপসাগর, বোর পয়েন্ট, বিদেশী জাহাজে ডাকাতি, জলদস্যু আটক, কোস্ট গার্ড, কৈখালী


25693
ধনকুবের তালিকা থেকে নাম কাটাতে চান বিল গেটস
বিশ্বযোগ
2022-07-14T17:34:31+06:00
বিশ্বের অন্যতম শীর্ষ ধনকুবের বিল গেটস জানিয়েছেন, নিজের সম্পদের আরও একটি অংশ দান করে দেবেন তিনি। এর ফলে ভবিষ্যতের কোনো এক সময় ধনকুবেরদের তালিকা থেকে বাদ পড়ে যাবেন বলে আশা করেন তিনি। বৃহস্পতিবার (১৪ জুলাই) বিবিসির প্রতিবেদনে বলা হয়, মাইক্রোসফটের এই সহপ্রতিষ্ঠাতা তার জনকল্যাণমূলক ফান্ডে আরও ২০ বিলিয়ন ডলার দান করার সিদ্ধান্ত নিয়েছেন। তার সম্পদকে সমাজের কাছে ফিরিয়ে দেয়া তার কর্তব্য বলে মন্তব্য করেছেন পৃথিবীর চতুর্থ সম্পদশালী এই ব্যক্তি। এর আগে ২০১০ সালে নিজের সব ধনসম্পদ বিলিয়ে দেয়ার প্রতিশ্রুতি দেন বিল গেটস। তবে এর পর থেকে তার নেট ওয়ার্থ বেড়ে দ্বিগুণ হয়েছে। ফোর্বস ম্যাগাজিনের তথ্য অনুযায়ী, বর্তমানে বিল গেটসের মোট ধনসম্পদের পরিমাণ ১১৮ বিলিয়ন ডলার। তবে এই মাসে বিল এন্ড মেলিন্ডা গেটস ফাউন্ডেশনে ২০ বিলিয়ন ডলার দান করার পর তা অনেকাংশে কমে যাবে। কয়েকটি টুইটবার্তায় বিল গেটস জানিয়েছেন, মহামারি, ইউক্রেন যুদ্ধ ও জলবায়ু সংকটের ফলে বিশ্ব যেসব বাধার সম্মুখীন হচ্ছে তা মোকাবেলা করতে বিল এন্ড মেলিন্ডা গেটস ফাউন্ডেশন এর বার্ষিক ব্যয়ের পরিমাণ ছয় বিলিয়ন ডলার থেকে ৯ বিলিয়ন ডলারে উন্নীত করবে। আরও পড়ুন: ২০২৩ সালে খাদ্য সংকটে পড়বে বিশ্ব: ডব্লিউএফপি২০০০ সালে তৎকালীন স্ত্রী মেলিন্ডা গেটসের সাথে মিলে বিল এন্ড মেলিন্ডা গেটস ফাউন্ডেশন প্রতিষ্ঠা করেন বিল গেটস। প্রতিষ্ঠানটি বিশ্বব্যাপী শিক্ষা ও স্বাস্থ্যসহ নানা খাতে কাজ করে থাকে। বিশ্ব স্বাস্থ্য সংস্থার সবচেয়ে বড় বেসরকারি দাতা এই ফাউন্ডেশন।তবে এটি নিয়ে সমালচনাও কম হয়না। একটি বেসরকারি উদ্যোগের এতো বেশি প্রভাব খাটানো কতটা যুক্তিযুক্ত তা নিয়ে উদ্বেগ প্রকাশ করেন অনেকে। একাত্তর/এসজে
tags:বিল গেটস, ধনকুবের, বিল এন্ড মেলিন্ডা গেটস ফাউন্ডেশন


25694
বড়পুকুরিয়া কয়লাখনিতে খনিশ্রমিকের মৃত্যু
দেশযোগ
2022-07-14T17:38:50+06:00
দিনাজপুরের পার্বতীপুরে বড়পুকুরিয়া কয়লাখনিতে অতিরিক্ত তাপদাহে হৃদরোগে আক্রান্ত হয়ে সেরাজুল ইসলাম নবাব (৩৫) নামে এক খনিশ্রমিকের মৃত্যু হয়েছে। বৃহস্পতিবার (১৪ জুলাই) সকাল সাড়ে সাতটার দিকে খনি এলাকায় এ ঘটনা ঘটে।জানা গেছে, নিহত খনিশ্রমিক নবাব পার্বতীপুর উপজেলার হামিদপুর ইউনিয়নের ঘুঘুমারী গ্রামের আইনুল হকের ছেলে। তিনি বড়পুকুরিয়া কয়লা খনির চিনা ঠিকাদারি প্রতিষ্ঠান সিএমসি-এক্সএমসির অধীনে কয়লা উৎপাদনের কাজে নিয়োজিত ছিলেন। নবাবের সহকর্মী খনি শ্রমিকেরা জানান, তারা গত বুধবার রাত ১১ টা থেকে বৃহস্পতিবার সকাল ৭ টার শিফটে খনির ভূগর্ভে কাজ শেষ করে রুমে আসার সময় হঠাৎ অসুস্থ হয়ে পড়েন নবাব। এসময় সহকর্মীরা তাকে খনি চত্বরের হাসপাতালে নিয়ে গেল সেখানে কর্তব্যরত চিকিৎসক তাকে মৃত ঘোষণা করেন। খনি শ্রমিকেরা জানান, ৪০-৪৫ ডিগ্রী তাপমাত্রার মধ্যেই কয়লা উৎপাদনের কাজ করতে হয় তাদের। করোনা মহামারির কারণে কাজ শেষে খনি এলাকায় তাদের জন্য নির্মিত টিনের ঘরে থাকতে হয় যেখানেও অনেক গরম। বড়পুকুরিয়া কয়লাখনির ব্যবস্থাপনা পরিচালক (এমডি) প্রকৌশলী কামরুজ্জামান জানান, সকালের শিফটে কাজ শেষে হঠাৎ করে হৃদরোগে আক্রান্ত হয়ে একজন খনিশ্রমিক মারা যান। তিনি চীনা ঠিকাদারি প্রতিষ্ঠানের অধীনে কর্মরত ছিলেন। মৃত শ্রমিকের পরিবারকে ঠিকাদারি প্রতিষ্ঠান চুক্তি অনুযায়ী ক্ষতিপূরণ প্রদান করবে বলেও জানান তিনি। একাত্তর/জো
tags:দিনাজপুর, পার্বতীপুর, বড়পুকুরিয়া কয়লাখনি, খনি-শ্রমিকের মৃত্যু


25695
আরও দুই-তিনদিন অব্যাহত থাকতে পারে তীব্র তাপদাহ
জাতীয়
2022-07-14T17:46:41+06:00
ঢাকা, টাঙ্গাইল, রংপুর, দিনাজপুর ও নীলফামারী জেলাসহ রাজশাহী ও সিলেট বিভাগের ওপর দিয়ে যে মৃদু তাপপ্রবাহ বয়ে যাচ্ছে তা আরও দুই-তিন দিন অব্যাহত থাকতে পারে বলে জানিয়েছে আবহাওয়া অফিস। খবর বাসস। বৃহস্পতিবার (১৪ জুলাই) সকাল ৯টা থেকে পরবর্তী ২৪ ঘণ্টার আবহাওয়ার পূর্বাভাসে এ কথা জানানো হয়েছে।এছাড়াও ঢাকা, ময়মনসিংহ, রংপুর, খুলনা, বরিশাল, চট্টগ্রাম ও সিলেট বিভাগের কিছু কিছু জায়গায় এবং রাজশাহী বিভাগের দু’এক জায়গায় অস্থায়ীভাবে দমকা হাওয়াসহ হালকা থেকে মাঝারি ধরণের বৃষ্টি ও বজ্রসহ বৃষ্টি হতে পারে। সেই সঙ্গে দেশের কোথাও কোথাও বিচ্ছিন্নভাবে মাঝারি ধরণের ভারী বর্ষণ হতে পারে।আগামী ৭২ ঘণ্টার আবহাওয়ার পূর্বাভাসে বলা হয়েছে, একই সময়ের শেষের দিকে বৃষ্টিপাতের প্রবণতা বৃদ্ধি পেতে পারে।আবহাওয়া চিত্রের সংক্ষিপ্তসারে বলা হয়েছে, উড়িষ্যা, তৎসংলগ্ন এলাকায় অবস্থানরত সুস্পষ্ট লঘুচাপটি দুর্বল হয়ে লঘুচাপে পরিণত হয়ে একই এলাকায় অবস্থান করছে। এর একটি বর্ধিতাংশ উত্তর-পূর্ব বঙ্গোপসাগর পর্যন্ত বিস্তৃত রয়েছে। আরও পড়ুন: দেশে তাপমাত্রা ৪০ ডিগ্রি ছুঁই ছুঁইএদিকে, মৌসুমি বায়ুর অক্ষ রাজস্থান, মধ্যপ্রদেশ, উত্তরপ্রদেশ, বিহার, লঘুচাপের কেন্দ্রস্থল, গাঙ্গেয় পশ্চিমবঙ্গ ও বাংলাদেশের দক্ষিণাঞ্চল হয়ে আসাম পর্যন্ত বিস্তৃত রয়েছে। মৌসুমি বায়ু বাংলাদেশের ওপর মোটামুটি সক্রিয় এবং উত্তর বঙ্গোপসাগরের অন্যত্র মাঝারি আকারে সক্রিয় রয়েছে।বুধবার (১৩ জুলাই) দেশের সর্বোচ্চ তাপমাত্রা ছিল রাজশাহীতে ৩৮ দশমিক ২ ডিগ্রি সেলসিয়াস এবং বৃহস্পতিবার দেশের সর্বনিম্ন তাপমাত্রা থাকবে হাতিয়ায় ২৫ ডিগ্রি সেলসিয়াস।একাত্তর/এসজে 
tags:প্রধান সংবাদ, তাপমাত্রা, আবহাওয়া, তাপদাহ, গ্রীষ্মকাল


25696
বঙ্গবন্ধু এক্সপ্রেসওয়েতে মাইক্রোবাস উল্টে আহত ৯
দেশযোগ
2022-07-14T18:04:38+06:00
বঙ্গবন্ধু এক্সপ্রেসওয়েতে মাইক্রোবাস উল্টে ৯ জন আহত হয়েছেন। বৃহস্পতিবার (১৪ জুলাই) বিকাল পাঁচটার দিকে মুন্সীগঞ্জ শ্রীনগরে ফেরীঘাট এলাকায় এই দুর্ঘটনা ঘটে।দুর্ঘটনা কবলিত মাইক্রোবাসটি ঢাকার জিনজিরা থেকে পদ্মাসেতু হয়ে শরীয়তপুর যাচ্ছিল। শ্রীনগর ফায়ার সার্ভিসের কর্মকর্তা শাহ আলম জানান, খবর পেয়ে আমাদের দুইটি ইউনিট ঘটনাস্থলে পাঠানো হয়। গাড়িতে ৯ জন ছিল এবং সবাইকে উদ্ধার করে চিকিৎসার জন্য পাঠানো হয়েছে।  হাষাড়া হাইওয়ে থানার ভারপ্রাপ্ত কর্মকর্তা (ওসি) আবজাল হোসেন জানান, বিকেলে একটি মাইক্রোবাস উল্টে যাওয়া খবর পেয়েছি। সেখানে ইতোমধ্যে পুলিশ পৌঁছেছে। একাত্তর/জো
tags:মুন্সীগঞ্জ, পদ্মাসেতু, শ্রীনগর, বঙ্গবন্ধু এক্সপ্রেসওয়ে, মাইক্রোবাস, ফেরীঘাট


25697
মায়ের সামনে কিশোরীকে দলবেঁধে ধর্ষণের দায়ে তিনজনের মৃত্যুদণ্ড
দেশযোগ
2022-07-14T19:13:11+06:00
ফেনীর সোনাগাজীর নবাবপুর এলাকার কিশোরীকে দলবেঁধে ধর্ষণ মামলায় দোষী সাব্যস্ত হওয়ায় তিন আসামিকে মৃত্যুদণ্ড দিয়েছেন নারী ও শিশু নির্যাতন দমন ট্রাইব্যুনাল আদালত। একইসাথে তাদের প্রত্যেককে দুই লাখ টাকা করে অর্থদণ্ড দিয়েছে আদালত। বৃহস্পতিবার (১৪ জুলাই) দুপুরে ফেনীর নারী ও শিশু নির্যাতন দমন ট্রাইব্যুনাল আদালতের বিচারক ওসমান হায়দার এই রায় ঘোষণা করেন।মৃত্যুদণ্ড পাওয়া আসামিরা হলেন- মোহাম্মদ ফারুক, জাহাঙ্গীর আলম ও আবুল কাশেম। এ মামলার অপর আসামি ওমর ফারুককে বেকসুর খালাস প্রদান করা হয়।আদালত সূত্র জানায়, ২০০৩ সালের ১৫ মে ফেনীর সোনাগাজী উপজেলার নবাবপুরের একই এলাকার মোহাম্মদ ফারুক, জাহাঙ্গীর আলম ও আবুল কাশেমসহ অজ্ঞাত এক ব্যক্তি রাত দুটার সময় ঘরে ঢুকে সংখ্যালঘু সম্প্রদায়ের এক কিশোরীর মাকে দেশীয় অস্ত্রশস্ত্র দেখিয়ে ভয়ভীতি প্রদর্শন করে মাকে বেঁধে রেখে মায়ের সামনে মেয়েকে দলবেঁধে ধর্ষণ করে। ঘটনার পরদিন কিশোরীর মা সোনাগাজী মডেল থানায় চারজনকে আসামি করে মামলা দায়ের করেন।আরও পড়ুন: হত্যা মামলায় একই পরিবারের সাতজনের যাবজ্জীবনরাষ্ট্রপক্ষের আইনজীবী ফরিদ আহম্মদ হাজারী জানান, মামলায় ৯ জন সাক্ষীর সাক্ষ্যগ্রহণ ও যুক্তিতর্ক শেষে নারী ও শিশু নির্যাতন দমন ট্রাইব্যুনাল আদালতে মামলার রায় ঘোষণা করা হয়। রায়ে আসামি মোহাম্মদ ফারুক, জাহাঙ্গীর আলম ও আবুল কাশেমকে ফাঁসিতে ঝুলিয়ে মৃত্যুদণ্ড কার্যকর করাসহ দুই লাখ টাকার অর্থদণ্ড দেয়া হয়।অন্যদিকে আসামিপক্ষের আইনজীবী তাজুল ইসলাম জানান, রায় ঘোষণার সময় আদালতে ওমর ফারুক উপস্থিত ছিলেন। এছাড়া অন্য আসামিরা পলাতক ছিলেন। রায়ে অসন্তোষ প্রকাশ করে তিনি উচ্চ আদালতে আপিল করার কথা জানান। একাত্তর/এসজে 
tags:প্রধান সংবাদ, ধর্ষণ, আদালত, মৃত্যুদণ্ড, নারী নির্যাতন, ফেনী, সোনাগাজী


25698
মঙ্গলবার সারাদেশে করোনা টিকার বুস্টার ডোজ দিবস
স্বাস্থ্য
2022-07-14T19:25:44+06:00
আগামী মঙ্গলবার (১৯ জুলাই) দেশব্যাপী করোনা টিকার বুস্টার ডোজ দিবস উদযাপন করা হবে বলে জানিয়েছে স্বাস্থ্য অধিদপ্তর।বৃহস্পতিবার (১৪ জুলাই) স্বাস্থ্য অধিদপ্তরের করোনা ভ্যাকসিন ডেপ্লয়মেন্ট কমিটির সদস্য সচিব ডা. শামসুল হক স্বাক্ষরিত এক বিজ্ঞপ্তিতে বিষয়টি জানানো হয়।এতে বলা হয়, কোডিড-১৯ ভ্যাকসিন কার্যক্রম জোরদার করার জন্য আপনারা ইতোপূর্বে তৃতীয় ডোজ বা বুস্টার ডোজ সপ্তাহ সফলভাবে পালন করেছেন। এরই ধারাবাহিকতায় আগামী ১৯ জুলাই দেশব্যাপী কোভিড ভ্যাকসিন বুস্টার ডোজ দিবস উদযাপন করা হবে। কোভিড-১৯ ভ্যাকসিনেশন সমন্বয় কমিটি এবং সংশ্লিষ্ট দপ্তরের সবার সঙ্গে সমন্বয়পূর্বক ব্যাপক প্রচার প্রচারণার মাধ্যমে জনগণকে উদ্বুদ্ধ করে বুস্টার ডোজ দিবস পালন করবেন এবং সকলের প্রাপ্য বুস্টার ডোজ প্রদানের ব্যবস্থা নিবেন।বিজ্ঞপ্তিতে আরও বলা হয়, এই দিবসের আওতায় ১৮ বছর ও তদূর্ধ্ব সকল নাগরিককে তৃতীয় ডোজ বা বুস্টার ডোজ কোভিড ভ্যাকসিন দিতে হবে। দ্বিতীয় ডোজ গ্রহণের চার মাস পর বুস্টার ডোজ (৩য় ডোজ) দিতে হবে। বুস্টার ডোজ ভ্যাকসিন নেয়ার জন্য উপযুক্ত প্রমাণ প্রদর্শন সাপেক্ষে (কেভিড-১৯ টিকার কার্ড বা সনদ) নিকটবর্তী টিকাদান কেন্দ্র বা দেশের যেকোনো কোডিড-১৯ ভ্যাকসিনেশন টিকাদান কেন্দ্র থেকে টিকগ্রহীতা বুস্টার ডোজ নিতে পারবেন। সব টিকাদান কেন্দ্রে ফাইজার ভ্যাকসিন প্রদানের শর্তাবলী অনুসরণ করতে হবে। সকাল ৯টা থেকে ভ্যাকসিন দেওয়া শুরু হবে।আরও পড়ুন: করোনা: নতুন শনাক্ত ১৩২৪, মৃত্যু ছয়নিয়মিত কোডিড-১৯ ভ্যাকসিন ১ম ও ২য় ডোজ ভ্যাকসিন দেওয়ার স্বাভাবিক কার্যক্রম চলমান রেখে কোভিড-১৯ ভ্যাকসিনেশন বুস্টার ডোজ কার্যক্রম (০১ দিন) পরিচালনা করতে হবে।একাত্তর/এসজে
tags:করোনা, করোনাভাইরাস, টিকা, বুস্টার ডোজ, বুস্টার ডোজ দিবস


25699
সৌদি এয়ারলাইনসের বিমানে সিঙ্গাপুর পৌঁছেছেন গোতাবায়া
বিশ্বযোগ
2022-07-14T19:33:26+06:00
সৌদি এয়ারলাইনসের একটি বিমানে সিঙ্গাপুর পৌঁছেছেন শ্রীলঙ্কার প্রেসিডেন্ট গোতাবায়া রাজাপাকসে। ধারণা করা হচ্ছে আগামী কয়েকদিন সিঙ্গাপুরেই অবস্থান করবেন তিনি।এর আগে মঙ্গলবার (১২ জুলাই) রাতে একটি সামরিক বিমানে দেশ ছেড়ে মালদ্বীপে পালিয়ে যান গোতাবায়া। সেখানে একদিন অবস্থানের পরেই দেশজুড়ে বিক্ষোভের মুখে মালদ্বীপ ছাড়তে হলো তাকে।স্থানীয় সময় আজ বৃহস্পতিবার (১৪ জুলাই) সন্ধ্যা ৭টা ১৭ মিনিটে গোতাবায়াকে বহনকারী বিমানটি সিঙ্গাপুরের চাঙ্গি বিমানবন্দরে পৌঁছায়। এসময় তার সাথে স্ত্রী ও দুই দেহরক্ষী ছিলেন।গোতাবায়া সিঙ্গাপুরে আসছেন এমন খবর ছড়িয়ে পড়লে বিমানবন্দরে ছুটে আসেন বিভিন্ন আন্তর্জাতিক গণমাধ্যমের সংবাদকর্মীরা।শ্রীলঙ্কান নিরাপত্তা বাহিনীর সূত্রে জানা গেছে, গোতাবায়া রাজাপক্ষে অল্প কিছু সময়ের জন্য সিঙ্গাপুর থাকবেন। এরপর তিনি সংযুক্ত আরব আমিরাতের উদ্দেশে যাত্রা করবেন।নজিরবিহীন অর্থনৈতিক সংকট ও গণ-আন্দোলনের মুখে গত দেশ ছাড়তে হয় গোতাবায়াকে।প্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জণমনে ক্ষোভের আগুন জ্বলছে। দেশটির প্রধানমন্ত্রী রনিল বিক্রমাসিংহেও বেশ চাপে রয়েছেন। এরইমধ্যে তার কার্যালয় দখল করে নিয়েছে বিক্ষোভকারীরা।আরও পড়ুন: ধনকুবের তালিকা থেকে নাম কাটাতে চান বিল গেটসশুক্রবার শ্রীলঙ্কার পার্লামেন্টে অধিবেশন বসার কথা রয়েছে। গোটাবায়া রাজাপাকসের আনুষ্ঠানিক পদত্যাগপত্র পেলে আগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নেবেন।একাত্তর/আরএ
tags:সৌদি এয়ারলাইনস, সিঙ্গাপুর শ্রীলঙ্কা, প্রেসিডেন্ট গোতাবায়া রাজাপাকসে


25700
২৪ ঘণ্টায় ৫১ ডেঙ্গু রোগী হাসপাতালে
জাতীয়
2022-07-14T20:00:57+06:00
গত ২৪ ঘণ্টায় ডেঙ্গুতে আক্রান্ত হয়ে হাসপাতালে ভর্তি হয়েছেন ৫১ জন। এর মধ্যে ৪০ জন ঢাকার বাসিন্দা। বাকি ১০ জন ঢাকার বাইরের।বৃহস্পতিবার (১৪ জুলাই) বিকেলে সারাদেশের পরিস্থিতি নিয়ে স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুমের নিয়মিত ডেঙ্গু বিষয়ক প্রতিবেদনে এই তথ্য জানানো হয়েছে।ডেঙ্গু আক্রান্ত নতুন রোগীদের নিয়ে বর্তমানে হাসপাতালে ভর্তি আছেন ১৭৯ জন। এর মধ্যে ঢাকার বিভিন্ন সরকারি ও বেসরকারি হাসপাতালে ভর্তি আছেন ১৩৯ জন। বাকি ৪০ ঢাকার বাইরের।বিজ্ঞপ্তিতে বলা হয়, গত ২৪ ঘণ্টায় ডেঙ্গুতে নতুন করে কারো মৃত্যু হয়নি। ফলে এ বছর এখনো একজনের মৃত্যু হয়েছে ডেঙ্গুতে।চলতি বছরের জানুয়ারি থেকে এ পর্যন্ত সর্বমোট ১ হাজার ৫৭৯ জন রোগী হাসপাতালে ভর্তি হয়েছেন। এর মধ্যে সুস্থ হয়ে বাড়ি ফিরেছেন ১ হাজার ৩৯৯ জন।প্রসঙ্গত, ২০১৯ সালে দেশে ডেঙ্গু মারাত্মক আকার ধারণ করায় এক লাখের বেশি মানুষ আক্রান্ত হয়েছিলেন। পরের বছর ২০২০ সালে তা অনেকটা কমে আসায় হাসপাতালগুলো ১ হাজার ৪০৫ জন ডেঙ্গু রোগী পেয়েছিল। তবে ২০২১ সালের মাঝামাঝি সময়ে কিছুটা উদ্বেগজনক পরিস্থিতি তৈরি করে ডেঙ্গু।আরও পড়ুন: করোনায় ছয়জনের মৃত্যু, শনাক্ত ১৩২৪২০২১ সালে বিভিন্ন সময়ে ডেঙ্গু আক্রান্ত হয়ে হাসপাতালে ভর্তি হয়েছিলেন ২৮ হাজার ৪২৯ জন। এর মধ্যে সুস্থ হয়ে বাড়ি ফেরেন ২৮ হাজার ৩২৪ জন। বছরের বিভিন্ন সময়ে ডেঙ্গুতে মারা যান ১০৫ জন।একাত্তর/আরএ
tags:রাজধানী, ডেঙ্গু, মশা, জুলাই


25701
আওয়ামী লীগ নেতাকে মারধরের অভিযোগ চেয়ারম্যানের বিরুদ্ধে
দেশযোগ
2022-07-14T21:04:19+06:00
পটুয়াখালীর গলাচিপা উপজেলা আওয়ামী লীগের সাংগঠনিক সম্পাদককে প্রকাশ্যে মারধর করার অভিযোগ উঠেছে আলোচিত উপজেলা চেয়ারম্যান মো. শাহিন ওরফে শাহিন শাহের বিরুদ্ধে। মঙ্গলবার (১২ জুলাই) উপজেলার উলানিয়া বাজারে রাসেল স্কয়ার নামে একটি চত্বরের উদ্বোধনী অনুষ্ঠানে উপজেলা আওয়ামী লীগের সাংগঠনিক সম্পাদক মো. ওবায়দুল ইসলামকে মারধর ও অকথ্য ভাষায় গালিগালাজ করার অভিযোগে উপজেলা চেয়ারম্যান মো. শাহিন ওরফে শাহিন শাহের বিরুদ্ধে গলাচিপা থানায় একটি সাধারণ ডায়েরি করেন ওবায়দুল ইসলাম।  মো. শাহিন তাকে প্রাণনাশের হুমকিও দিয়েছেন বলেও সাধারণ ডায়েরিতে উল্লেখ করেন ওবায়দুল ইসলাম। প্রত্যক্ষদর্শী একাধিক আওয়ামী লীগ নেতাকর্মী জানিয়েছেন, উপজেলা আওয়ামী লীগের সংগঠনিক সম্পাদক ওবায়দুল ইসলামকে ডেকে দুই-একটি কথা জিজ্ঞেস করার পরেই উপজেলা চেয়ারম্যান তাকে গালিগালাজ শুরু করেন। সেই সাথে শতশত মানুষের সামনে তাকে বেশ কয়েকটি চড় মারেন। পরে উপস্থিত অন্যান্য নেতাকর্মীরা ওবায়দুল ইসলামকে সেখান থেকে সরিয়ে নেন।উল্লেখ্য, অভিযুক্ত উপজেলা চেয়ারম্যান মো. শাহিন একইসাথে উপজেলা আওয়ামী লীগের যুগ্ম সাধারণ সম্পাদক।  ঘটনার সময় সেখানে উপস্থিত ছিলেন স্থানীয় সংসদ সদস্য এস এম শাহজাদাসহ গলাচিপা আওয়ামী লীগের সিনিয়র নেতৃবৃন্দ। মো. শাহিন স্থানীয় ওই সংসদ সদস্যের অনুসারী হিসেবে পরিচিত।  নাম প্রকাশ না করার শর্তে একাধিক নেতা বলেন, কিছুদিন পরপর উপজেলা চেয়ারম্যানের এমন কর্মকান্ডে তারা চরম বিব্রত। উপজেলা আওয়ামী লীগের সভাপতি সন্তোষ দে বলেন, 'এ রকম ঘটনা এটাই প্রথম না। এর আগের অন্য যুগ্ন-সাধারণ সম্পাদকের গায়ে মোবাইল ছুঁড়ে মারেন মো. শাহীন। আমি তার সাথে একমত হতে পারি নাই তাই আমার সাথেও অনেকবার খারাপ ব্যবহার করছে।' এ বিষয়ে পটুয়াখালী-৩ আসনের সংসদ সদস্য এস এম শাহজাদা একাত্তরকে বলেন, 'ঘটনাটি ঘটে অনুষ্ঠান শুরু হওয়ার ২০ থেকে ২৫ মিনিট আগে। রাতে উপজেলা আওয়ামী লীগের সভাপতি আমাকে ফোন দিয়ে এ ব্যাপারে জানান। আওয়ামী লীগের সাধারণ সম্পাদক ও সভাপতিকে দ্রুত সাংগঠনিক রিপোর্ট করতে বলেছি।' বিভাগীয় সাংগঠনিক সম্পাদক এডভোকেট আফজাল হোসেনের সাথে কথা হয়েছে জানিয়ে এমপি বলেন, তার কাছে সবিস্তারে জানানোর পরে আমার মতামত দেবো।  আরও পড়ুন: মঙ্গলবার সারাদেশে করোনা টিকার বুস্টার ডোজ দিবসঅভিযুক্ত চেয়ারম্যান মো. শাহিন এ অভিযোগের বিষয়ে বলেন, 'ওবায়দুল বিভিন্নজনকে আমার সাথে চলতে নিষেধ করে। এ কারনে ওকে দু'টি চড় থাপ্পর দিয়েছি। এছাড়া তেমন কিছু হয়নি।' উল্লেখ্য, এর আগেও একাধিকবার মারধর ও অকথ্য ভাষায় গালিগালাজ করার অভিযোগ রয়েছে মো. শাহিনের বিরুদ্ধে। এর আগে এক পুলিশ সদস্যকে মারধর করে তিনি জেল খেটেছিলেন। স্থানীয় এক নারী আইনজীবীকে প্রকাশ্যে অকথ্য ভাষায় গালাগালি ও মারধরের অভিযোগেও তার বিরুদ্ধে মামলা হয়েছে। সাধারণ মানুষ থেকে শুরু করে নেতাকর্মী- তার মারধর বা গালিগালাজ থেকে কেউই বাদ যায় না বলে অভিযোগ রয়েছে।একাত্তর/এসজে
tags:পটুয়াখালী, গলাচিপা, উপজেলা চেয়ারম্যান, মারধর


25702
ইরানের পরমাণু কার্যক্রম রুখতে যুক্তরাষ্ট্র-ইসরাইল চুক্তি সই
বিশ্বযোগ
2022-07-14T20:30:26+06:00
তেহরানের পারমাণবিক অস্ত্র উন্নয়ন ঠেকিয়ে রাখতে প্রতিশ্রুতিবদ্ধ হয়েছেন ‍যুক্তরাষ্ট্রের প্রেসিডেন্ট জো বাইডেন এবং ইসরাইলের প্রধানমন্ত্রী ইয়াইর লাপিদ।বৃহস্পতিবার (১৪ জুলাই) একতার বহিঃপ্রকাশ ঘটিয়ে দুই নেতা এ বিষয়ে যৌথ একটি চুক্তি সই করেছেন।এর আগে বুধবার (১৩ জুলাই) মধ্যপ্রাচ্য সফরের অংশ হিসাবে ইসরায়েল পৌঁছান জো বাইডেন। বৃহস্পতিবার জেরুজালেমে ইসরাইলি নেতাদের সঙ্গে বৈঠক করেন তিনি। তাদের আলোচনায় প্রাধান্য পেয়েছে ইরান ইস্যু।ইরান নিয়ে দুই নেতাই একই উদ্বেগ প্রকাশ করে দেশটিকে পারমাণবিক অস্ত্র অর্জন থেকে বিরত রাখার প্রতিশ্রুতি দিয়ে যৌথ চুক্তি সই করেছেন বলে জানিয়েছেন কর্মকতারা।আনুষ্ঠানিক চুক্তি সইয়ের আগেই বাইডেন প্রশাসনের এক ঊর্ধ্বতন কর্মকর্তা একটি কনফারেন্স কলে সাংবাদিকদের কাছে বিবৃতি দিয়ে দুই নেতার যৌথ ঘোষণাপত্রের বিবরণ দেন।বিবৃতিতে ইসরাইলের নিজেকেই নিজের সুরক্ষিত রাখার অধিকারে যুক্তরাষ্ট্রের সমর্থন পুনর্ব্যক্ত করা হয়েছে এবং নতুন চুক্তির আওতায় দুই দেশের এরই মধ্যে গড়ে ওঠা নিবিড় নিরাপত্তা অংশীদারিত্ব আরও জোরদার করার কথা বলা হয়েছে।ইরানের পরমাণু অস্ত্র ঠেকানোর বিষয়টি নিশ্চিত করতে এমনকী শেষ পন্থা হিসাবে শক্তি ব্যবহারেরও যুক্তরাষ্ট্র প্রতিশ্রুতিবদ্ধ হয়েছে ইসরায়েলের সঙ্গে এই চুক্তিতে।তেহরানের পক্ষ থেকে এ বিষয়ে তাৎক্ষণিক কোনও প্রতিক্রিয়া পাওয়া যায়নি।আরও পড়ুন: সৌদি এয়ারলাইনসের বিমানে সিঙ্গাপুর পৌঁছেছেন গোতাবায়াবিশ্বের শক্তিধর ছয় দেশের সঙ্গে ২০১৫ সালে স্বাক্ষরিত চুক্তির আওতায় ইরান তাদের পারমাণবিক কর্মসূচি কমিয়ে এনেছিল। কিন্তু ২০১৮ সালে তৎকালীন প্রেসিডেন্ট ট্রাম্প এ চুক্তি থেকে ‍যুক্তরাষ্ট্রকে প্রত্যাহার করে নেওয়ার পর ইরান আবার পরমাণু কর্মসূচি জোরদার করেছে।বাইডেন যুক্তরাষ্ট্রর প্রেসিডেন্ট হওয়ার পর ট্রাম্পের ওই পদক্ষেপকে ভুল আখ্যা দিয়ে ২০১৫ সালের ইরান পারমাণবিক চুক্তি আবার পুনরুজ্জীবিত করার চেষ্টা করেছেন। কিন্তু ইরান পারমাণবিক কর্মসূচি বাড়িয়ে যেতে থাকায় বাইডেনের সেই চেষ্টা মুখ থুবড়ে পড়ছে।একাত্তর/এসজে
tags:যুক্তরাষ্ট্র, ইসরাইল, ইরান, পরমাণু কর্মসূচি


25703
ডোপ টেস্টে পজিটিভ হয়ে নিষিদ্ধ পেসার শহীদুল
খেলা
2022-07-14T20:39:26+06:00
ডোপ টেস্টে পজিটিভ হওয়ায় সব ধরনের ক্রিকেট থেকে ১০ মাসের জন্য নিষিদ্ধ হয়েছেন বাংলাদেশ দলের পেসার শহীদুল ইসলাম। আইসিসির অ্যান্টি ডোপিং কোড অনুযায়ী তাকে এই শাস্তির আওতায় আনা হয়েছে বলে জানা গেছে।বুধবার (১৩ জুলাই) আন্তর্জাতিক ক্রিকেট কাউন্সিল (আইসিসি) নিষেধাজ্ঞার বিষয়টি জানিয়ে বলে, আইসিসি অ্যান্টিডোপিং কোডের ধারা ২.১ লঙ্ঘনের জন্য দোষী সাব্যস্ত হয়েছেন শহীদুল এবং এ অপরাধে আগামী ১০ মাস সকল পর্যায়ের ক্রিকেট থেকে নিষিদ্ধ করা হয়েছে তাকে। জানা যায়, শহীদুল গত ৪ মার্চ ঢাকায় অ্যান্টি ডোপিং ইউনিটের কাছে পরীক্ষার জন্য স্যাম্পল দেন। সেই স্যাম্পল পরীক্ষা করে এর মধ্যে নিষিদ্ধ ক্লোমিফেন পাওয়া যায় যা আসলে ওয়ার্ল্ড অ্যান্টি ডোপিং (ওয়াডা) কর্তৃক নিষিদ্ধ একটি উপাদান।শহীদুল অপরাধ স্বীকার করেছেন। তবে কোনও অবহেলা কিংবা চিহ্নিত কোনো ভুল ছিল না তার। অসাবধানতাবশত তিনি নিষিদ্ধ এই পদার্থটি গ্রহণ করেছেন।আর শহীদুলের এই নিষিদ্ধ পদার্থ ব্যবহার করে তার খেলাধুলার পারফরম্যান্স বাড়ানোর কোনও উদ্দেশ্য ছিল না বলেই মাত্র ১০ মাসের শাস্তি দেওয়া হয়েছে তাকে। এবং ২৮ মে থেকে এই শাস্তি শুরুর তারিখ ধরা হয়েছে। ওই দিনই প্রাথমিক নিষেধাজ্ঞা আরোপ করা হয়েছিল তার ওপর। ফলে ২০২৩ সালের ২৮ মার্চ ক্রিকেটে ফেরার সুযোগ পাবেন ২৭ বছর বয়সী এই পেসার।একাত্তর/জো 
tags:বিসিবি, আইসিসি, বাংলাদেশ ক্রিকেট দল, ডোপ টেস্ট, পজিটিভ হওয়ায় নিষিদ্ধ, পেসার শহীদুল, অ্যান্টি ডোপিং কোড


25704
সাংবাদিক সোহানার মৃত্যুতে সাব-এডিটরস কাউন্সিলের উদ্বেগ
অন্যান্য
2022-07-14T20:40:11+06:00
রাজধানীতে সাংবাদিক সোহানা পারভীন তুলির অস্বাভাবিক মৃত্যুতে উদ্বেগ প্রকাশ করেছে ঢাকা সাব-এডিটরস কাউন্সিল (ডিএসইসি)। সোহানা এ সংগঠনের সদস্য ছিলেন।বৃহস্পতিবার (১৪ জুলাই) গণমাধ্যমে পাঠানো এক বিবৃতিতে সংগঠনের পক্ষ থেকে বলা হয়, রাজধানীর হাজারীবাগের একটি বাসা থেকে বুধবার (১৩ জুলাই) সোহানা পারভীন তুলির ঝুলন্ত মরদেহ উদ্ধার করা হয়েছে। এ ঘটনা আপাতত আত্মহত্যা মনে হলেও এর পেছনের রহস্য এখনও জানা সম্ভব হয়নি।সংগঠনের দপ্তর সম্পাদক মামুনুর রশিদ মামুন স্বাক্ষরিত ওই বিজ্ঞপ্তিতে আরো বলা হয়, সাংবাদিক তুলি কর্মনিষ্ঠ, প্রাণোচ্ছল ও মেধাবী একজন সংবাদকর্মী ছিলেন। আমরা মনে করি, তার এই মর্মান্তিক মৃত্যু সংবাদ জগতের একটি অপূরণীয় ক্ষতি। এ রকম প্রাণোচ্ছল একজন সংবাদকর্মী আত্মহত্যা করতে পারেন- তা আমাদের কাছে অবিশ্বাস্য। এই ঘটনার পেছনে অন্য কোনো কারণ থাকতে পারে।বিবৃতিতে সংগঠনের সভাপতি মামুন ফরাজী ও সাধারণ সম্পাদক আবুল হাসান হৃদয়ের পক্ষ থেকে বলা হয়, ইতোমধ্যে ঘটনার তদন্ত শুরু হয়েছে। আমরা আইনশৃঙ্খলা বাহিনী ও তদন্ত সংশ্লিষ্টদের প্রতি আস্থা রাখতে চাই যে- অচিরেই এই মৃত্যুর প্রকৃত কারণ আমরা জানতে পারব। এর পেছনে কেউ প্ররোচণাকারী থাকলে তার দৃষ্টান্তমূলক সাজা নিশ্চিত করা গেলে তা সাংবাদিক সমাজের জন্য স্বস্তি-দায়ক হবে। কোনো সহকর্মীর এ রকম মর্মান্তিক মৃত্যু মেনে নেওয়া সত্যিই অসম্ভব। এই অকাল মৃত্যু আমাদের গভীর বেদনার কারণ। আমরা তার মৃত্যুতে গভীর শোক ও শোকসন্তপ্ত পরিবারের প্রতি সমবেদনা প্রকাশ করছি।উল্লেখ্য, ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের প্রাক্তন শিক্ষার্থী ছিলেন সোহানা তুলি। তিনি দৈনিক আমাদের সময়, দৈনিক কালের কণ্ঠে কাজ করেছেন।আরও পড়ুন: রাজধানীতে নারী সাংবাদিকের ঝুলন্ত মরদেহ উদ্ধারসর্বশেষ তিনি ২০২১ সালের মে পর্যন্ত বাংলা ট্রিবিউনে কর্মরত ছিলেন। এরপর কিছু দিন একটি বেসরকারি প্রতিষ্ঠানে কাজ করেছেন। সম্প্রতি একটি অনলাইন শপ খুলে নারী উদ্যোক্তা হিসেবে আত্মপ্রকাশ করেছিলেন তুলি।একাত্তর/আরএ
tags:রাজধানী, সাংবাদিক, ঢাকা সাব-এডিটরস কাউন্সিল, সোহানা পারভীন তুলি


25705
কুমারখালীতে নবজাতকের অর্ধগলিত লাশ উদ্ধার
দেশযোগ
2022-07-14T21:09:08+06:00
কুষ্টিয়ার কুমারখালীতে ৫ মাস বয়সের এক নবজাতকের অর্ধগলিত লাশ উদ্ধার করেছে পুলিশ।বৃহস্পতিবার (১৪ জুলাই) রাত ৮টার দিকে উপজেলার নন্দনালপুর ইউনিয়নের আলাউদ্দিন নগর খেলার মাঠের পূর্ব - উত্তর কোনার রেললাইনের ধার থেকে শিশুটির লাশ উদ্ধার করা হয়।উদ্ধারের পর লাশের সুরতহাল প্রতিবেদন তৈরি করে কুষ্টিয়া জেনারেল হাসপাতালের মর্গে পাঠানো হয়।পুলিশ ও স্থানীয় সূত্রে জানা গেছে, আলাউদ্দিন নগর খেলার মাঠের পূর্ব -উত্তর কোনার রেললাইনের ধারে প্রায় ৫ মাস বয়সের এক নবজাতকের লাশ দেখতে পান স্থানীয়রা। পরে খবর দেওয়া হলে পুলিশ এসে লাশটি উদ্ধার করে এবং সুরতহাল প্রতিবেদন প্রস্তুত করে মর্গে পাঠায়।আরও পড়ুন: ডোপ টেস্টে পজিটিভ হয়ে নিষিদ্ধ পেসার শহীদুলকুমারখালী থানার ভারপ্রাপ্ত কর্মকর্তা (ওসি) কামরুজ্জামান তালুকদার বলেন, খবর পেয়ে প্রায় ৫ মাস বয়সের এক নবজাতকের অর্ধগলিত লাশ উদ্ধার করা হয়েছে। ডিএনএ পরীক্ষার জন্য মর্গে পাঠানো হয়েছে।একাত্তর/আরএ
tags:কুষ্টিয়া, কুমারখালী, লাশ উদ্ধার


25706
স্বাধীনতা ক্রীড়া সংঘের জালে আবাহনীর এক হালি গোল
খেলা
2022-07-14T21:20:04+06:00
ঘরোয়া ফুটবলের সর্বোচ্চ আসর বাংলাদেশ প্রিমিয়ার লিগে (বিপিএল) নবাগত স্বাধীনতা ক্রীড়া সংঘের বিপক্ষে ৪-১ গোলে সহজ জয় পেয়েছে ঢাকা আবাহনী লিমিটেড।বৃহস্পতিবার (১৪ জুলাই) বিকেলে কুমিল্লার শহীদ ধীরেন্দ্রনাথ দত্ত স্টেডিয়ামে ঢাকা আবাহনী হেরে গেলেই টানা তৃতীয় শিরোপা জয়ের উৎসবটা করতে পারতো বর্তমান চ্যাম্পিয়ন বসুন্ধরা কিংস। কিন্তু তা আর হয়নি। নবাগত স্বাধীনতা ক্রীড়া সংঘকে ৪-১ গোলে উড়িয়ে দিয়ে বসুন্ধরার শিরোপা উল্লাসের অপেক্ষাটা আরো বাড়িয়ে দিলো ঢাকা আবাহনী।ম্যাচে আবাহনীর হয়ে জোড়া গোল করেন ব্রাজিলিয়ান ফরোয়ার্ড ডরিয়েলটন গোমেজ। বাকি দুই গোল করেন আরেক ব্রাজিলিয়ান রাফায়েল অগাস্তো ও কোস্টারিকান ড্যানিয়েল কলিন্দ্রেস।স্বাধীনতা ক্রীড়া সংঘের পক্ষে এক গোল শোধ দেন জাপানি মিডফিল্ডার ইউতা সুজুকি। এই জয়ে কাগজে-কলমে এখনো শিরোপা জয়ের সম্ভাবনা টিকিয়ে রাখলেন কোচ মারিও লেমোসের আবাহনী।যদিও বাকি থাকা তিন ম্যাচ থেকে মাত্র তিন পয়েন্ট পেলেই শিরোপা ধরে রাখতে পারবে বসুন্ধরা কিংস।আরও পড়ুন: ডোপ টেস্টে পজিটিভ হয়ে নিষিদ্ধ পেসার শহীদুলনামে-ভারে অনেক পিছিয়ে থাকা স্বাধীনতা ক্রীড়া সংঘ লিগের প্রথম লেগে ১-১ ব্যবধানে রুখে দিয়েছিল ঢাকা আবাহনীকে। তবে, দ্বিতীয় লেগে এসে মধুর প্রতিশোধ তুলে নিলো আবাহনী।একাত্তর/আরএ
tags:বাংলাদেশ প্রিমিয়ার লিগ, ঘরোয়া ফুটবল, স্বাধীনতা ক্রীড়া সংঘ, ঢাকা আবাহনী লিমিটেড


25707
প্রধানমন্ত্রী চাচ্ছেন মেয়েরাও দেশ গঠনে ভূমিকা রাখতে সক্ষম হোক: প্রাণিসম্পদ মন্ত্রী
দেশযোগ
2022-07-14T21:29:50+06:00
মৎস্য ও প্রাণিসম্পদ মন্ত্রী শ ম রেজাউল করিম এমপি বলেছেন, প্রধানমন্ত্রী শেখ হাসিনা চাচ্ছেন মেয়েরা দেশ গঠনে সকল ক্ষেত্রে এগিয়ে এসে পুরুষের পাশাপাশি গুরুত্বপূর্ণ ভূমিকা রাখতে সক্ষম হোক।মন্ত্রী বৃহস্পতিবার (১৪ জুলাই) বিকেলে পিরোজপুরের নাজিরপুর উপজেলায় এক খেলায় প্রধান অতিথির বক্তব্যে এসব কথা বলেন। খবর বাসসের।তিনি বলেন, মেয়েদের শুধুমাত্র পুঁথিগত শিক্ষা নয়, গান বাজনাসহ সংগীতের সকল অঙ্গনে এবং ক্রীড়ায় যোগ্য মানুষ হিসেবে তৈরিতে প্রধানমন্ত্রী বিভিন্ন ক্ষেত্রে বিশেষ-বিশেষ উদ্যোগ নিয়েছেন।আরও পড়ুন: গ্রামে কোরবানির মাংস বিতরণের মানুষ পাইনি: তথ্যমন্ত্রীতিনি আরো বলেন, প্রধানমন্ত্রী শেখ হাসিনার সরকার ১৯৯৬-২০০১ মেয়াদে নারীদের ক্ষমতায়নের লক্ষ্যে দেশের সকল ইউনিয়ন পরিষদ ও পৌরসভায় সংরক্ষিত আসনের বিধান করে নির্বাচনের ব্যবস্থা করেছিলেন। ২০০৯ সাল থেকে এ পর্যন্ত নারী উন্নয়নে প্রধানমন্ত্রীর সরকার যে গুরুত্বপূর্ণ ভূমিকা পালন করে যাচ্ছেন তা হচ্ছে অবিস্মরণীয়।একাত্তর/আরএ
tags:প্রধানমন্ত্রী শেখ হাসিনা, শ ম রেজাউল করিম, মৎস্য ও প্রাণিসম্পদ মন্ত্রী


25708
হৃদরোগে আক্রান্ত হয়ে এসপি দেওয়ান লালনের মৃত্যু
অন্যান্য
2022-07-14T21:35:39+06:00
ট্যুরিস্ট পুলিশে কর্মরত পুলিশ সুপার (এসপি) দেওয়ান লালন আহমেদ হৃদরোগে আক্রান্ত হয়ে মৃত্যুবরণ করেছেন। বৃহস্পতিবার (১৪ জুলাই) দুপুরে ঢাকার রাজারবাগ কেন্দ্রীয় পুলিশ হাসপাতালে চিকিৎসাধীন অবস্থায় তিনি মৃত্যুবরণ করেন। সকালে ঢাকার ইস্কাটনের বাসায় অসুস্থ হয়ে পড়লে তাকে দ্রুত রাজারবাগ পুলিশ হাসপাতালে নেওয়া হয়। সেখানে আইসিইউতে ভর্তি করা হলে দুপুরের দিকে শেষ নিঃশ্বাস ত্যাগ করেন তিনি। পরে রাজারবাগ পুলিশ লাইনসের শিরু মিয়া মিলনায়তনে বাদ আসর তার নামাজে জানাজা অনুষ্ঠিত হয়। গত ৬ জুন দেওয়ান লালন ট্যুরিস্ট পুলিশ সদরদপ্তরে লিগ্যাল অ্যান্ড মিডিয়ার দায়িত্ব পান। এর আগে তিনি খুলনা ট্যুরিস্ট পুলিশের এসপি ছিলেন।চাকরির পাশাপাশি পুলিশের এই কর্মকর্তা গীতিকার ও লেখক হিসেবেও বেশ জনপ্রিয় ছিলেন। করোনা মহামারির সময় পুলিশ সদস্যদের মনোবল বাড়াতে দেওয়ান লালনের ‘দুঃসময়ের হাল ধরা নাবিক মানবিক আর নির্ভীক-বাংলাদেশ পুলিশ’ শিরোনামের গানটি সামাজিক যোগাযোগ মাধ্যম এবং ইউটিউবে বেশ জনপ্রিয়তা পায়।পুলিশের এই কর্মকর্তার বাবা ছিলেন একজন মুক্তিযোদ্ধা। তার কাছ থেকেই দেশপ্রেমের আদর্শ ছোটবেলা থেকে বুকে ধারণ করেছেন। স্কুলজীবনে শিল্প-সংস্কৃতির প্রতি ভালোবাসা ছিল লালন আহমেদের। তারপর লেখালেখির প্রতি আগ্রহ শুরু। তার পাঁচটি বই প্রকাশিত হয়েছে।লালনের লেখা বইয়ের মধ্যে রয়েছে- বাবার চোখে মুক্তিযুদ্ধ, পুলিশের খেরোখাতা, সাধু সঙ্গে ডুবাও অঙ্গ, বেদনার বিবর্ণ বাকল, সারেং ছাড়া জাহাজ চলে, বিতং বনে বনবনিয়ে।২০১৯ সালে প্রকাশিত ‘পাসওয়ার্ড’ গানটির জন্য ‘চ্যানেল আই মিউজিক অ্যাওয়ার্ডে’ আধুনিক গান ক্যাটাগরিতে শ্রেষ্ঠ গীতিকার হিসেবে স্বীকৃতি পান দেওয়ান লালন।বিসিএস পুলিশ ক্যাডারে ২৪তম ব্যাচের কর্মকর্তা দেওয়ান লালন মৃত্যুকালে স্ত্রী, এক ছেলে ও এক মেয়ে রেখে গেছেন।লালনের মৃত্যুতে আইজপি বেনজীর আহমেদ, পুলিশ সার্ভিস অ্যাসোসিয়েশন-বিপিএসএ’র সভাপতি অতিরিক্ত আইজিপি মনিরুল ইসলাম  এবং সাধারণ সম্পাদক ঢাকা মহানগর পুলিশের উপকমিশনার মো. আসাদুজ্জামান শোক প্রকাশ করেছেন।লালনের লাশ রাজারবাগ পুলিশ লাইনসের শিরু মিয়া মিলনায়তনে নেওয়ার পর পুলিশ প্রধান বেনজীর আহমেদ, ঢাকা মহানগর পুলিশ কমিশনার মোহা. শফিকুল ইসলাম, পুলিশ সার্ভিস অ্যাসোসিয়েশনের পক্ষে এসবি প্রধান মনিরুল ইসলাম, টুরিস্ট পুলিশ প্রধান অতিরিক্ত আইজি মোহাম্মদ আলী মিয়া, ২৪তম বিসিএস ফোরাম, ২৪তম বিসিএস পুলিশ ব্যাচ, গীতিকবি সংঘের নেতৃবৃন্দ ফুল দিয়ে শ্রদ্ধা জানান।একাত্তর/এসজে
tags:রাজধানী, মৃত্যু, পুলিশ সুপার, এসপি, হৃদরোগ, ট্যুরিস্ট পুলিশ, দেওয়ান লালন আহমেদ


25709
পৌনে ৩ কোটি টাকা জরিমানা পরিশোধ তিন অপারেটরের
প্রযুক্তিযোগ
2022-07-14T21:52:08+06:00
অবৈধ ভিওআইপি কার্যক্রমে সিম ব্যবহৃত হওয়ায় জরিমানার দুই কোটি ৭৮ লাখ ২৫ হাজার টাকা বাংলাদেশ টেলিযোগাযোগ নিয়ন্ত্রণ কমিশনকে (বিটিআরসি) পরিশোধ করেছে দেশের তিন বেসরকারি মোবাইল অপারেটর রবি, গ্রামীণফোন ও বাংলালিংক।বৃহস্পতিবার (১৪ জুলাই) বিটিআরসির এক সংবাদ বিজ্ঞপ্তিতে এই তথ্য জানানো হয়।বিজ্ঞপ্তিতে বলা হয়, রবি দুই কোটি ১০ লাখ, গ্রামীণফোন ৫২ লাখ ৫০ হাজার এবং বাংলালিংক ১৫ লাখ ৭৫ হাজার টাকা পরিশোধ করেছে। গত ১২ জুলাই বাংলালিংক, ১৩ জুলাই গ্রামীণফোন এবং ১৪ জুলাই রবি পে-অর্ডারের মাধ্যমে জরিমানার এই অর্থ পরিশোধ করে।অবৈধ ভিওআইপি কার্যক্রমে যুক্ততার অভিযোগে গত ১২ জুন চার মোবাইল অপারেটর- গ্রামীণফোন, রবি, বাংলালিংক ও টেলিটককে সাড়ে ৭ কোটি টাকা জরিমানা করে বিটিআরসি। ৩০ জুনের মধ্যে এই জরিমানার অর্থ পরিশোধের নির্দেশ দেওয়া হয়। তারা জানায়, দেরিতে হলেও তিন বেসরকারি অপারেটর তাদের জরিমানার অর্থ পরিশোধ করেছে। সরকারি অপারেটর টেলিটক জরিমানার ৫ কোটি টাকা এখনও পরিশোধ করেনি।উল্লেখ্য, ২০১৮ ও ২০১৯ সালে একাধিক অভিযানে অবৈধ কল টার্মিনেশনে জড়িত থাকায় উল্লেখিত চার অপারেটরের ৫২ হাজার ৩৪৪টি সিম জব্দ করে বিটিআরসি। এসব সিমের অবৈধ ব্যবহারের বিপরীতে এই জরিমানা করা হয়।একাত্তর/জো 
tags:প্রধান সংবাদ, গ্রামীণফোন, বিটিআরসি, বাংলালিংক, মোবাইল অপারেটর, ভিওআইপি, রবি


25710
স্পিকারের কাছে ইমেইলে পদত্যাগপত্র পাঠালেন গোতাবায়া
বিশ্বযোগ
2022-07-14T21:52:19+06:00
অবশেষে নানান নাটকীয়তার পর পার্লামেন্টের স্পিকারের কাছে ইমেইলে পদত্যাগপত্র পাঠালেন শ্রীলঙ্কার প্রেসিডেন্ট গোতাবায়া রাজাপাকসে। তবে আনুষ্ঠানিকভাবে তা আগামীকাল শুক্রবার জানানো হতে পারে বলে শ্রীলঙ্কার গণমাধ্যম দ্য ডেইলি মিররের এক প্রতিবেদনে বলা হয়েছে। বৃহস্পতিবার (১৪ জুলাই) ওই প্রতিবেদনে বলা হয়েছে, বুধবার সন্ধ্যায় স্পিকারের কাছে পদত্যাগপত্র ইমেইল করেছিলেন গোতাবায়া। কিন্তু প্রযুক্তিগত কিছু সমস্যা হওয়ায় অ্যাটর্নি জেনারেলের সঙ্গে আলোচনা করেছেন স্পিকার।পার্লামেন্টের স্পিকার পদত্যাগপত্র পাওয়ার বিষয়টি নিশ্চিত করলেও ইমেইলে পাঠানো পদত্যাগপত্র গ্রহণ করা হবে কিনা তা নিশ্চিত হওয়া যায়নি। এ বিষয়ে আইনি আলোচনা চলছে।আগামীকাল সকালে আনুষ্ঠানিকভাবে স্পিকারের ঘোষণা দেওয়ার কথা রয়েছে।এদিকে সৌদি এয়ারলাইনসের একটি বিমানে সিঙ্গাপুর পৌঁছেছেন শ্রীলঙ্কার প্রেসিডেন্ট গোতাবায়া রাজাপাকসে। ধারণা করা হচ্ছে আগামী কয়েকদিন সিঙ্গাপুরেই অবস্থান করবেন তিনি।এর আগে মঙ্গলবার (১২ জুলাই) রাতে একটি সামরিক বিমানে দেশ ছেড়ে মালদ্বীপে পালিয়ে যান গোতাবায়া। সেখানে একদিন অবস্থানের পরেই দেশজুড়ে বিক্ষোভের মুখে মালদ্বীপ ছাড়তে হলো তাকে।আরও পড়ুন: ইরানের পরমাণু কার্যক্রম রুখতে যুক্তরাষ্ট্র-ইসরাইল চুক্তি সইপ্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জণমনে ক্ষোভের আগুন জ্বলছে। দেশটির প্রধানমন্ত্রী রনিল বিক্রমাসিংহেও বেশ চাপে রয়েছেন। এরইমধ্যে তার কার্যালয় দখল করে নিয়েছে বিক্ষোভকারীরা।শুক্রবার শ্রীলঙ্কার পার্লামেন্টে অধিবেশন বসার কথা রয়েছে। আগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নেবেন।একাত্তর/আরএ
tags:শ্রীলঙ্কা, গোতাবায়া রাজাপাকসে, পদত্যাগপত্র


25711
যুক্তরাষ্ট্র আগামী সপ্তাহে মানবপাচার প্রতিবেদন প্রকাশ করবে
বিশ্বযোগ
2022-07-14T22:21:44+06:00
যুক্তরাষ্ট্র  আগামী সপ্তাহে মানবপাচার প্রতিবেদন (টিআইপি রিপোর্ট)-২০২২ প্রকাশ করবে। ঢাকায় মার্কিন দূতাবাসের এক কর্মকর্তা এ কথা জানান।বৃহস্পতিবার (১৪ জুলাই) ঢাকায় আমেরিকান সেন্টারে এক সংবাদ সম্মেলনে তিনি বলেন, এ রিপোর্টে ২২টি অধ্যায়ে যুক্তরাষ্ট্রসহ ১৮৮টি দেশের তথ্য থাকবে। খবর বাসসের।দূতাবাসের কর্মকর্তা বলেন, প্রতিবেদনে বাস্তব ফলাফলের সঙ্গে অগ্রগতির বিভিন্ন ক্ষেত্র পাচার রোধ করার প্রচেষ্টা এগিয়ে নিয়ে যাওয়ার লক্ষ্যে সম্ভাব্য পদক্ষেপ এবং সরকারের প্রয়াসের ঘাটতিগুলো তুলে ধরা হয়েছে। সুশীল সমাজ বা আন্তর্জাতিক সংস্থার মতো বেসরকারী সংস্থা নয় বরং সরকারের প্রচেষ্টার ওপর জোর দেয়া হয়েছে।তিনি বলেন, যুক্তরাষ্ট্র বিশ্বাস করে মানব পাচারের বিরুদ্ধে লড়াই অত্যন্ত গুরুত্বপূর্ণ কারণ মানব পাচার একটি অপরাধ যা যুক্তরাষ্ট্রসহ সারা বিশ্বে বিদ্যমান।তিনি আরো বলেন, এটি ব্যক্তি কল্যাণ, জনস্বাস্থ্য, জননিরাপত্তা, জাতীয় নিরাপত্তা, অর্থনৈতিক উন্নয়ন এবং সমৃদ্ধির জন্য মারাত্মক বিপদ ডেকে আনে।টিআইপি প্রতিবেদন হলো পাচার রোধ করার লক্ষ্যে সরকারের প্রচেষ্টায় বিশ্বের সবচেয়ে গুরুত্বপূর্ণ নথি। এটি মানবাধিকার, আইন প্রয়োগ এবং জাতীয় নিরাপত্তা ইস্যুতে বিশ্ব নেতৃত্বের প্রতি মার্কিন সরকারের প্রতিশ্রুতি প্রতিফলিত করে।টিআইপি প্রতিবেদনটি বিশ্বের সবচেয়ে বিশদ তথ্য ভান্ডার, যা সরকারি পাচার-বিরোধী প্রচেষ্টার এবং এই মূল মানবাধিকার, আইন প্রয়োগকারী সংস্থা এবং জাতীয় নিরাপত্তা ইস্যুতে বিশ্বব্যাপী নেতৃত্বের প্রতি মার্কিন সরকারের প্রতিশ্রুতি প্রতিফলিত করে।মার্কিন কর্মকর্তা বলেন, মানব পাচারের বিরুদ্ধে কাজ করা ঢাকার মার্কিন দূতাবাসের অন্যতম অগ্রাধিকার।তিনি উল্লেখ করেন, মার্কিন দূতাবাস নিয়মিতভাবে বাংলাদেশ সরকারের সঙ্গে সম্পৃক্ততা বজায় রাখে, বিচার বিভাগ বাংলাদেশের আইন প্রয়োগকারী সদস্য, প্রসিকিউটর এবং বিচারকদের প্রশিক্ষণ এবং ইউএসএআইডি পাচার থেকে উদ্ধার করা ব্যক্তিদের সুরক্ষা পরিষেবা উন্নত করতে এবং পাচারের ঝুঁকি কমাতে দীর্ঘমেয়াদী সহায়তা প্রদান করে।আরও পড়ুন: স্পিকারের কাছে ইমেইলে পদত্যাগপত্র পাঠালেন গোতাবায়াতিনি আরো বলেন, মানব পাচারের বিরুদ্ধে লড়াইয়ে বাংলাদেশ সরকারের সঙ্গে দীর্ঘমেয়াদী সহযোগিতার জন্য আমরা কৃতজ্ঞ। পাচার বন্ধ করতে এনজিওগুলো এবং সরকারের মধ্যে ঘনিষ্ঠ সহযোগিতা গুরুত্বপূর্ণ। এই অভিশাপের অবসান ঘটাতে সমাজের সবাইকেই প্রয়োজন।একাত্তর/আরএ
tags:যুক্তরাষ্ট্র, টিআইপি রিপোর্ট


25712
ডোনাল্ড ট্রাম্পের প্রথম স্ত্রী ইভানা মারা গেছেন
বিশ্বযোগ
2022-07-15T09:43:08+06:00
যুক্তরাষ্ট্রের সাবেক প্রেসিডেন্ট ডোনাল্ড ট্রাম্পের প্রথম স্ত্রী ইভানা ট্রাম্প ৭৩ বছর বয়সে মারা গেছেন।স্থানীয় সময় বৃহস্পতিবার (১৫ জুলাই) নিউইয়র্ক সিটির নিজ বাড়ির সিঁড়িতে অচেতন অবস্থায় পাওয়া যায় তাকে। খবর বিবিসির।পুলিশের একটি সূত্র বলছে, ইভানা পড়ে গিয়ে থাকতে পারেন বলে ধারণা তাদের। ডোনাল্ড ট্রাম্প নিজের প্রতিষ্ঠিত সামাজিক যোগাযোগ প্ল্যাটফর্ম ট্রুথ সোশ্যাল এ ইভানার মৃত্যুর কথা নিশ্চিত করেছেন।ট্রুথ সোশ্যালে ট্রাম্প লিখেন, ‘ইভানা একজন চমৎকার, সুন্দর ও বিস্ময়কর নারী ছিলেন। তিনি একটি মহৎ ও অনুপ্রেরণামূলক জীবন কাটিয়ে গেছেন।’পাঁচ সন্তানের জনক ডোনাল্ড ট্রাম্পের তিন সন্তানের মা হলেন ইভানা। তার গর্ভে জন্ম নেন ডোনাল্ড জুনিয়র, ইভাঙ্কা ও ইরিক ট্রাম্প।ডোনাল্ড ট্রাম্প বিয়ে করেছেন তিনবার। ১৯৭৭ সালে প্রথম তিনি বিয়ে করেন চেক রিপাবলিকের মডেল ইভানাকে। তবে ১৫ বছরের মাথায় ১৯৯২ সালে তাদের বিচ্ছেদ হয়।দ্বিতীয় স্ত্রী মার্লা ম্যাপলস। ১৯৯৩ সালে তাদের বিয়ে হয়। বিচ্ছেদ হয় ১৯৯৯ সালে।আরও পড়ুন: স্পিকারের কাছে ইমেইলে পদত্যাগপত্র পাঠালেন গোতাবায়া২০০৫ সালে ট্রাম্প তৃতীয় বিয়ে করেন মেলানিয়াকে। ডোনাল্ড ট্রাম্প প্রেসিডেন্ট হওয়ার পরে মেলানিয়া হয়েছিলেন যুক্তরাষ্ট্রের ফার্স্ট লেডি।একাত্তর/আরএ
tags:যুক্তরাষ্ট্র, ইভানা ট্রাম্প, ডোনাল্ড ট্রাম্প


25713
ইতালির প্রধানমন্ত্রীর পদত্যাগের ঘোষণা
বিশ্বযোগ
2022-07-15T10:02:30+06:00
ইতালির প্রধানমন্ত্রীর পদ থেকে স্বেচ্ছায় পদত্যাগ করতে চান মারিও দ্রাগি। আস্থা ভোটে নিজ জোটভুক্ত দল ফাইভ স্টারের সমর্থন হারানোর পর মারিও এই ঘোষণা দেন।রয়টার্সের খবরে বলা হচ্ছে, মারিও পদত্যাগ চাইলেও দেশটির প্রেসিডেন্ট সার্গিও মাতারেল্লা প্রধানমন্ত্রীর পদত্যাগে সম্মতি না দিয়ে তাকে সিদ্ধান্ত পুনর্বিবেচনার আহ্বান জানিয়েছেন।কোভিড মহামারীর পর এই বছর ইউক্রেইনে রাশিয়ার সামরিক অভিযান শুরুর পর থেকে অস্থির বিশ্বের অর্থনীতি, যার অবশ্যম্ভাবী ছাপ রাজনীতিতেও পড়ছে।বৈশ্বিক পরিস্থিতি আর অভ্যন্তরীণ সঙ্কটে ইতোমধ্যে পাকিস্তান, শ্রীলঙ্কায় সরকার পতন হয়েছে। যুক্তরাজ্যেও প্রধানমন্ত্রীকে বিদায় নিতে হয়েছে।ইউরোপিয়ান সেন্ট্রাল ব্যাংকের সাবেক প্রেসিডেন্ট দ্রাঘি গত বছরই দেশের প্রধানমন্ত্রীর দায়িত্ব নেন। এক বছরের মাথায়ই অর্থনীতির নাজুক পরিস্থিতি জন্য তাকে পদত্যাগের কথা ভাবতে হচ্ছে।আরও পড়ুন: ডোনাল্ড ট্রাম্পের প্রথম স্ত্রী ইভানা মারা গেছেনমূলত দ্রাঘিকে সমর্থনকারী একটি রাজনৈতিক জোট তার প্রতি সমর্থন প্রত্যাহারের সিদ্ধান্ত জানানোর পর পদত্যাগের ঘোষণা দেন তিনি।একাত্তর/আরএ
tags:প্রধান সংবাদ, ইতালি, মারিও দ্রাগি, আস্থা ভোট


25714
এক লাফে দ্বিগুণ কাঁচা মরিচের দাম
জাতীয়
2022-07-15T10:17:01+06:00
ঈদের পর খুলতে শুরু করেছে বাজার। তবে, এরইমধ্যে রাজধানীর বাজারগুলোতে অস্বাভাবিক হারে বেড়েছে কাঁচা মরিচের দাম। এক লাফে দাম প্রায় দ্বিগুণ হয়ে গেছে। মুরগি এবং ডিমের দামও বেড়েছে।শুক্রবার (১৫ জুলাই) রাজধানীর বিভিন্ন বাজার সরেজমিনে ঘুরে দেখা গেছে, ব্যবসায়ীরা কাঁচা মরিচের কেজি বিক্রি করছেন ১৬০ থেকে ২০০ টাকা। ঈদের আগে ছিল ৮০ থেকে ১০০ টাকার মধ্যে।খুচরায় প্রতি কেজি শসা বিক্রি হচ্ছে ৮০ থেকে ১০০ টাকা, যা এক সপ্তাহ আগে ছিল ৭০ টাকা।টমেটো বিক্রি হচ্ছে ১৬০ টাকা, গত সপ্তাহে বিক্রি হয়েছে ১৪০ থেকে ১৫০ টাকা। গাজর বিক্রি হচ্ছে ১২০ টাকায়, যা গত সপ্তাহে ছিল ৯০ থেকে ১০০ টাকা।বেগুন বিক্রি হচ্ছে ৬০ থেকে ৭০ টাকা, গত সপ্তাহে বিক্রি হয়েছে ৫০ টাকায়। পটোল, ঢেঁড়স, চিচিঙ্গা, করলা, কাঁকরোল বিক্রি হচ্ছে ৫০ থেকে ৬০ টাকা কেজি দরে, যা গত সপ্তাহে ছিল ৪০ টাকা।এ ছাড়া বরবটি ৬০ থেকে ৭০, চালকুমড়া ৫০, লাউ ৫০ থেকে ৬০, লতি ৬০ এবং কচুমুখী ৬০ টাকা কেজিতে বিক্রি হচ্ছে।দাম বাড়ার তালিকায় রয়েছে ডিমও। ঈদের আগে ১২০ টাকা বিক্রি হওয়া এক ডজন ডিম এখন বিক্রি হচ্ছে ১২৫ থেকে ১৩০ টাকায়। আর বিভিন্ন মুদি দোকানে এক পিস ডিম বিক্রি হচ্ছে ১২ টাকা।মুরগির বাজারে খোঁজ নিয়ে দেখা গেছে, ব্যবসায়ীরা ব্রয়লার মুরগির কেজি বিক্রি করছেন ১৫৫ থেকে ১৬০ টাকা, যা ঈদের আগে ছিল ১৪৫ থেকে ১৫০ টাকা।পাকিস্তানি কক বা সোনালি মুরগির কেজি বিক্রি হচ্ছে ২৮০ থেকে ৩০০ টাকা, যা ঈদের আগে ছিল ২৫০ থেকে ২৮০ টাকা।মাছ বাজারে রুই মাছের কেজি বিক্রি হচ্ছে ৩০০ থেকে ৪৫০ টাকা। তেলাপিয়া, পাঙাশ মাছের কেজি বিক্রি হচ্ছে ১৬০ থেকে ১৮০ টাকা। শিং মাছের কেজি বিক্রি হচ্ছে ৩০০ থেকে ৪৬০ টাকা।আরও পড়ুন: ইতালির প্রধানমন্ত্রীর পদত্যাগের ঘোষণাএছাড়া শোল মাছের কেজি বিক্রি হচ্ছে ৪০০ থেকে ৬০০ টাকায়। কৈ মাছ বিক্রি হচ্ছে ২০০ থেকে ২৫০ টাকা, পাবদা মাছ ৩০০ থেকে ৪৫০ টাকা। ঈদের পর এসব মাছের দামে পরিবর্তন আসেনি।দাম অপরিবর্তিত রয়েছে ইলিশেরও। এক কেজি ওজনের ইলিশের কেজি বিক্রি হচ্ছে ১৪০০ থেকে ১৬০০ টাকা। ৭০০-৮০০ গ্রাম ওজনের ইলিশের কেজি বিক্রি হচ্ছে ৮০০ থেকে ৯০০ টাকা। আর ৪০০-৫০০ গ্রাম ওজনের ইলিশের কেজি বিক্রি হচ্ছে ৪৫০ থেকে ৬০০ টাকা।একাত্তর/আরএ
tags:বাজার, কাঁচা মরিচ, মুরগি-ডিম


25715
বাঁশ কাটা নিয়ে বিরোধ, ছুরিকাঘাতে একজন নিহত
দেশযোগ
2022-07-15T10:32:29+06:00
হবিগঞ্জের বাহুবলে বাঁশ কাটা নিয়ে বিরোধের জেরে দু’পক্ষের সংঘর্ষে দুলাল মিয়া (৪০) নামের এক ব্যক্তি নিহত হয়েছেন। এ ঘটনায় আহত হয়েছে আরো ১৫ জন। আহতদের মধ্যে ৪ জনের অবস্থা আশঙ্কাজনক। তাদের সিলেট ওসমানী মেডিকেল কলেজ হাসপাতালে পাঠানো হয়েছে।বৃহস্পতিবার (১৪ জুলাই) রাত সাড়ে ৮টার দিকে উপজেলার সাতকাপন ইউনিয়নের গোসাই বাজারে এ সংঘর্ষের ঘটনা ঘটে। নিহত দুলাল মিয়া স্থানীয় শংকরপুর গ্রামের মৃত ইদ্রিস উল্লাহ’র ছেলে।বাহুবল মডেল থানার ভারপ্রাপ্ত কর্মকর্তা (ওসি) মো. রকিবুল ইসলাম খান জানান, শংকরপুর গ্রামে মাস্টার বাড়ি ও সর্দার বাড়ির লোকজনের মধ্যে বেশ কিছুদিন ধরেই বাড়ির পার্শ্ববর্তী একটি বাঁশ ঝাড় থেকে বাঁশ কাটা নিয়ে বিরোধ চলে আসছিল। এ ঘটনা সমাধানের জন্য শুক্রবার শালিস-বৈঠক হওয়ার কথা ছিল।বৃহস্পতিবার রাত ৮টার দিকে মাস্টার বাড়ির দুলাল মিয়া গোসাইনগর বাজারে যাওয়ার পথে প্রতিপক্ষের লোকজন তার উপর হামলা চালায়। এ সময় তারা দুলাল মিয়ার বুকে ছুরিকাঘাত করলে তার মৃত্যু হয়।খবর পেয়ে দুলাল মিয়ার লোকজন দেশিয় অস্ত্রশস্ত্র নিয়ে বেরিয়ে আসলে দু’পক্ষের মধ্যে সংঘর্ষ বেধে যায়। এতে উভয় পক্ষের অন্তত ১৫ জন আহত হয়।গুরুতর আহত হয়েছেন নিহত দুলাল মিয়ার ভাই কাজল মিয়া (৪৫), শাহজাহান মিয়া (৪২), শফিক মিয়া (৫০) ও তার ভাই বসির মিয়া (৪৫)।আরও পড়ুন: মোংলা বন্দরে বিদেশি জাহাজে ডাকাতির প্রস্তুতিকালে সাতজন আটকতাদের আশঙ্কাজনক অবস্থায় সিলেট ওসমানী মেডিকেল কলেজ হাসপাতালে পাঠানো হয়েছে। বাকিদের স্থানীয় বিভিন্ন হাসপাতাল ও ক্লিনিকে ভর্তি করা হয়েছে।একাত্তর/আরএ
tags:সংঘর্ষ, হবিগঞ্জ, বাহুবল


25716
ঋণ শোধ করতে স্বামী-স্ত্রীর চুরি, পুলিশের হাতে ধরা
অন্যান্য
2022-07-15T10:47:25+06:00
উত্তরা পশ্চিম থানা এলাকায় এক চুরির মামলায় স্বামী ও স্ত্রীকে গ্রেপ্তার করেছে পুলিশ। একই মামলায় পলাতক রয়েছেন আরো তিনজন।১২ জুলাই (মঙ্গলবার) গভীর রাতে উত্তরা-পশ্চিম থানার ১২ নং সেক্টর এলাকা থেকে অভিযুক্তদের গ্রেপ্তার করা হয়। তাদের কাছ থেকে চুরির মালামালসহ মোট ৭ লাখ ৯৫ হাজার টাকা উদ্ধার করা হয়েছে। খবর ডিএমপি নিউজের।প্রাথমিক জিজ্ঞাসাবাদে গ্রেপ্তারকৃতরা জানায়, ঋণের টাকা পরিশোধ করতে তারা এই চুরির পরিকল্পনা বাস্তবায়ন করেছে।গ্রেপ্তার দুইজন হলেন- জামালপুর সদরের মো. জসিম উদ্দিন (২৫) এবং তার স্ত্রী পটুয়াখালীর খুশি আক্তার (২২)।উত্তরা-পশ্চিম থানার ভারপ্রাপ্ত কর্মকর্তা (ওসি) মোহাম্মদ মহসীন, পিপিএম (বার) জানান, উত্তরার ১২নং সেক্টরের ৬নং রোডের প্লট নং-১ এ মেসার্স বিসমিল্লাহ স্টোরের নামে একটি গোডাউন আছে। ঈদের দিন রাতে গুদামের তালা কেটে বিভিন্ন ব্র্যান্ডের ৯ কার্টুন সিগারেট চুরি হয়ে যায়।পরে সিসিটিভি ফুটেজ দেখে জসিম, তার স্ত্রী ও অন্যান্যদের শনাক্ত করা হয়। এরপর জসিমের দেয়া তথ্যমতে তার স্ত্রী খুশিকে তুরাগের পাকুরিয়া থেকে গ্রেপ্তার করা হয়। তাদের কাছ থেকে চুরি করা বিভিন্ন ব্র্যান্ডের ৩ কার্টুন সিগারেট যার আনুমানিক মূল্য ৩ লাখ টাকা এবং সিগারেট বিক্রির ৪ লাখ ৯৫ হাজার টাকা জব্দ করা হয়।তাদের কাছ থেকে চুরির কাজে ব্যবহৃত একটি হেস্কো ব্লেড, একটি প্লাইয়ার্স (Pliers) উদ্ধার করা হয়।ওসি জানান, গ্রেপ্তার জসিম নিজেও ব্যবসায়ী। তার মোবাইল লোডের একটি দোকান আছে। তিনি জানিয়েছেন বিভিন্ন জায়গায় ৮০ হাজার টাকার ঋণ ছিলো তার। এই ঋণ শোধ করতেই স্ত্রীসহ এই চুরির পরিকল্পনা করে। দুই মাস ধরে তারা এই পরিকল্পনা করে আসছিলেন।আরও পড়ুন: বাঁশ কাটা নিয়ে বিরোধ, ছুরিকাঘাতে একজন নিহতঈদের দিন মানুষজন কম থাকে তাই এই দিনকেই বেছে নেয় তারা। পরিকল্পনা অনুযায়ী জসিম ভ্যান নিয়ে বাইরে দাঁড়িয়ে থাকেন। তিনজন গুদাম থেকে কার্টুন নিয়ে আসে। আর স্ত্রী খুশি বাইরে পাহারা দিয়ে সব ফোনে জানায়। কিন্তু সিসিটিভি ফুটেজে তাদের সব ধরা পড়ে যায়। পলাতক অন্যান্যদের গ্রেপ্তারে অভিযান চলছে।একাত্তর/আরএ
tags:রাজধানী, উত্তরা, স্বামী-স্ত্রী, চুরির মামলা


25717
হজের ফিরতি ফ্লাইট চলবে চার আগস্ট পর্যন্ত
জাতীয়
2022-07-15T10:57:30+06:00
পবিত্র হজ কার্যক্রম শেষে বৃহস্পতিবার থেকে দেশে ফেরা শুরু করেছেন হাজিরা।গতকাল (১৪ জুলাই) রাত ১০টা ২৪ মিনিটে বিমান বাংলাদেশ এয়ারলাইন্সের প্রথম ফিরতি ফ্লাইট ঢাকার শাহজালাল আন্তর্জাতিক বিমানবন্দরে নেমেছে।বিমানবন্দরের নির্বাহী পরিচালক গ্রুপ ক্যাপ্টেন কামরুল ইসলাম বলেন, ৪১৬ জন যাত্রী নিয়ে বিমান বাংলাদেশ এয়ারলাইন্সের প্রথম হজ ফ্লাইট রাতে শাহজালালে অবতরণ করেছে।হজ যাত্রী পরিবহনে পৃথক ফ্লাইট পরিচালনা করবে সৌদি এয়ারলাইন্স ও নাস এয়ার।বাংলাদেশ বেসামরিক বিমান চলাচল কর্তৃপক্ষ বলছে, এ বছর বাংলাদেশ থেকে ৬০ হাজার ১৩৯ জন পবিত্র হজ পালনের জন্য সৌদি আরব গেছেন। এর মধ্যে বিমান বাংলাদেশ এয়ারলাইন্সের ৮৭ টি ফ্লাইটে ৩০ হাজার ৩৬১ জন, সৌদি এয়ারলাইন্সের ৬৩টি ফ্লাইটে ২৩ হাজার ৯১৪ জন ও নাস এয়ারের ১৪টি ফ্লাইটে ৫ হাজার ৮৬৪ জন সৌদি আরব গেছেন।তিনটি এয়ারলাইন্সের মোট ফ্লাইটের সংখ্যা ১৬৪টি। হজের ফিরতি ফ্লাইট চলবে ৪ আগস্ট পর্যন্ত।গত ৯ জুলাই সৌদি আরবে ঈদুল আজহা অনুষ্ঠিত হয়েছে। এর মাধ্যমে হজের আনুষ্ঠানিকতা শেষ হয়।আরও পড়ুন: ঋণ শোধ করতে স্বামী-স্ত্রীর চুরি, পুলিশের হাতে ধরাএবার হজে গিয়ে সৌদি আরবে মারা গেছেন ১৫ জন হজযাত্রী। তাদের মধ্যে পুরুষ ১০ জন এবং নারী ৫ জন।একাত্তর/আরএ
tags:প্রধান সংবাদ, বিমান বাংলাদেশ এয়ারলাইন্স, শাহজালাল আন্তর্জাতিক বিমানবন্দর, হজ কার্যক্রম


25718
ভাষাসৈনিক কাজী এবাদুল হক মারা গেছেন
জাতীয়
2022-07-15T11:17:09+06:00
সুপ্রিম কোর্টের আপিল বিভাগের সাবেক বিচারপতি ও একুশে পদকপ্রাপ্ত ভাষাসৈনিক কাজী এবাদুল হক মারা গেছেন।বৃহস্পতিবার (১৪ জুলাই) দিবাগত রাত সোয়া ১২টার দিকে রাজধানীর শমরিতা হাসপাতালে শেষ নিঃশ্বাস ত্যাগ করেন তিনি।সুপ্রিম কোর্টের মুখপাত্র ব্যারিস্টার মুহাম্মদ সাইফুর রহমান গণমাধ্যমকে বিষয়টি নিশ্চিত করেছেন।তিনি জানিয়েছেন, বিচারপতি কাজী এবাদুল হকের জানাজা শুক্রবার (১৫ জুলাই) জুমার নামাজের পর ২টা ৩০ মিনিটে সুপ্রিম কোর্ট প্রাঙ্গণে অনুষ্ঠিত হবে।বিচারপতি কাজী এবাদুল হকের মৃত্যুতে শোক প্রকাশ করেছেন প্রধান বিচারপতি হাসান ফয়েজ সিদ্দিকী। তিনি মরহুমের বিদেহী আত্মার মাগফিরাত কামনা এবং শোকসন্তপ্ত পরিবারের প্রতি গভীর সমবেদনা জ্ঞাপন করেন।প্রসঙ্গত, এবাদুল হক ১৯৩৬ সালের ১ জানুয়ারি ফেনী জেলার বালীগাঁও গ্রামে জন্মগ্রহণ করেন। ১৯৬৬ সালে ঢাকা উচ্চ আদালতের আইনজীবী নিযুক্ত হন এবং ১৯৭২ থেকে ১৯৮৯ সাল পর্যন্ত বাংলাদেশ সুপ্রিমকোর্টের আইনজীবী হিসেবে নিয়োজিত ছিলেন।১৯৯০ সালে উচ্চ আদালত বিভাগের বিচারপতি পদে যোগ দেন তিনি। ২০০০ সালে তিনি আপিল বিভাগে বিচারপতি পদে পদোন্নতি পান। ২০০১ সালে তিনি বাংলাদেশ সুপ্রিমকোর্টের আপিল বিভাগের বিচারপতির পদ থেকে অবসর নেন।আরও পড়ুন: হজের ফিরতি ফ্লাইট চলবে চার আগস্ট পর্যন্তবিচারপতি কাজী এবাদুল হক ২০১৬ সালে একুশে পদকে ভূষিত হন। তার স্ত্রী অধ্যাপক শরীফা খাতুনও ২০১৭ সালে একুশে পদক পান। তার মেয়ে বিচারপতি কাজী জিনাত হক হাইকোর্ট বিভাগের বিচারপতি।একাত্তর/আরএ
tags:সুপ্রিম কোর্ট, আপিল বিভাগ, সাবেক বিচারপতি, কাজী এবাদুল হক


25719
বাস চাপায় বিকল পিকআপের চালক ও হেলপার নিহত
দেশযোগ
2022-07-15T11:20:30+06:00
সিরাজগঞ্জের তাড়াশে দ্রুতগামী যাত্রীবাহী একটি নৈশ্যকোচের চাপায় দাঁড়িয়ে থাকা মাছ বোঝাই পিকআপের চালক ও তার সহকারী নিহত হয়েছেন।শুক্রবার (১৫ জুলাই) ভোর চারটার দিকে হাটিকুমরুল-বনপাড়া মহাসড়কে তাড়াশের মহিষলুটি এলাকায় এ দুর্ঘটনা ঘটে।নিহতরা হলেন, পিকআপ চালক নাটোর জেলার গুরুদাসপুর উপজেলার দত্তকানাই গ্রামের মৃত আব্দুল করিমের ছেলে কিরণ মৃধা (৩০) ও তার সহকারী সিরাজগঞ্জ সদর উপজেলার রেলওয়ে কলোনির মৃত দুলু শেখের ছেলে জাহাঙ্গীর আলম (৪৫)।পুলিশ ও স্থানীয়রা জানান, পিকআপ চালক কিরণ মৃধা নাটোর জেলার গুরুদাসপুর থেকে তার পিকআপে করে মাছ বিক্রির জন্য ভোররাতে তাড়াশের মহিষলুটি মাছের আড়তে আসছিলেন। আড়তে আসার পথে তার পিকআপটি মহিষলুটি মাছের আড়তের অদূরে এসে বিকল হয়ে পরে। তখন পিকআপ চালক কিরণ ও তার সহকারী জাহাঙ্গীর আলম মিলে মহাসড়কের পাশে গাড়ি মেরামত কাজ করতে থাকেন। এসময় ঢাকা থেকে রাজশাহীগামী একটি দ্রুতগামী যাত্রীবাহী নৈশ্যকোচ তাদের চাপা দিলে ঘটনাস্থলেই তারা নিহত হন।বিষয়টি নিশ্চিত করে হাটিকুমরল হাইওয়ে থানার ভারপ্রাপ্ত কর্মকর্তা (ওসি) মো. লুৎফর রহমান জানান, খবর পেয়ে হাটিকুমরুল হাইওয়ে থানা পুলিশ ঘটনাস্থলে গিয়ে মরদেহ উদ্ধার করে থানায় নিয়ে আসে। আইনি প্রক্রিয়া শেষে মরদেহ দুইটি তাদের পরিবারের নিকট হস্তান্তর করা হয়। একাত্তর/জো 
tags:সড়ক দুর্ঘটনা, বাসচাপা, তাড়াশ, হাটিকুমরুল-বনপাড়া মহাসড়ক, মহিষলুটি


25720
নোয়াখালীতে রোহিঙ্গা তরুণী আটক
দেশযোগ
2022-07-15T11:25:25+06:00
নোয়াখালীর সুবর্ণচরে এক রোহিঙ্গা তরুণীকে আটক করে পুলিশে সোপর্দ করেছে স্থানীয়রা।শুক্রবার (১৫ জুলাই) সকাল ৯টার দিকে চরজব্বার থানার ওসি বিষয়টি গণমাধ্যমকে নিশ্চিত করেন। এর আগে, বৃহস্পতিবার বিকেল ৫টার দিকে উপজেলার ৮নং মোহাম্মদপুর ইউনিয়নের চরলী এলাকা থেকে তাকে আটক করা হয়।আটক তরুণীর নাম শুকতারা জেসমিন (১৮)। তিনি ভাসানচর রোহিঙ্গা আশ্রয়ণ ক্যাম্পের ২৭ নম্বর ক্লাস্টারের আলী আহাম্মদের মেয়ে।  স্থানীয়রা জানায়, বৃহস্পতিবার বিকেলের দিকে ওই তরুণী চট্রগ্রাম থেকে উপজেলার ৮নং মোহাম্মদপুর ইউনিয়নের চরলী এলাকায় আসেন। বিষয়টি স্থানীয়দের সন্দেহ হলে আটকের পর জিজ্ঞাসাবাদে সে নিজেকে রোহিঙ্গা বলে স্বীকার করেন। পরে রাত ৮টার দিকে স্থানীয় জনপ্রতিনিধিদের মাধ্যমে তাকে চরজব্বর থানার পুলিশের কাছে সোপর্দ করা হয়।আরও পড়ুন: ঋণ শোধ করতে স্বামী-স্ত্রীর চুরি, পুলিশের হাতে ধরাচরজব্বার থানার ভারপ্রাপ্ত কর্মকর্তা (ওসি) দেব প্রিয় দাশ জানান, খবর পেয়ে পুলিশ ঘটনাস্থল থেকে তাকে আটক করে থানায় নিয়ে আসে। শুক্রবার তাকে পুনরায় ভাসানচর আশ্রয়ণ কেন্দ্রে ফেরত পাঠানো হবে।একাত্তর/আরএ
tags:নোয়াখালী, সুবর্ণচর, রোহিঙ্গা তরুণী


25721
গোতাবায়ার পদত্যাগপত্র গৃহীত
বিশ্বযোগ
2022-07-15T11:48:03+06:00
শ্রীলঙ্কার প্রেসিডেন্ট গোতাবায়া রাজাপাকসের পদত্যাগপত্র গ্রহণ করেছেন পার্লামেন্টের স্পিকার মাহিন্দা ইয়াপা আবেবর্দেনা।শুক্রবার (১৫ জুলাই) সকালে এক বিবৃতিতে তিনি বলেছেন, আগামী ৭ দিনের মধ্যে নতুন একজন প্রেসিডেন্ট পাবে শ্রীলঙ্কা। রয়টার্সের খবরে বলা হয়েছে, খুব দ্রুত দেশটিতে নতুন প্রেসিডেন্ট নির্বাচন করা হবে। এ বিষয়ে কার্যক্রম চলছে।পাশাপাশি স্পিকার মাহিন্দাও বলেছেন, ‘এই মুহূর্ত থেকে, আমরা সাংবিধানিকভাবে নতুন রাষ্ট্রপতি নিয়োগের জন্য এগিয়ে যাব।’এর আগে নানান নাটকীয়তার পর পার্লামেন্টের স্পিকারের কাছে ইমেইলে পদত্যাগপত্র পাঠান গোতাবায়া।অর্থনৈতিক সংকটে গণবিক্ষোভের মুখে সিঙ্গাপুরে পালিয়ে যাওয়ার পর গোতাবায়া এই পদত্যাগপত্র দিলেন।গোতাবায়া নতুন প্রশাসনের হাতে গ্রেপ্তার হওয়া এড়াতেই পদত্যাগ করার আগে শ্রীলংকা ছেড়ে চলে যেতে চেয়েছিলেন বলে ধারণা করা হচ্ছে। দেশ ছেড়ে প্রথমে মালদ্বীপে পালিয়ে যাওয়া গোতাবায়া রাজাপাকসে পরে সেখান থেকে পৌঁছান সিঙ্গাপুরে।অবশ্য সিঙ্গাপুর সরকার নিশ্চিত করেছে, গোতাবায়া ব্যক্তিগত সফরে গিয়েছেন এবং তিনি রাজনৈতিক আশ্রয় চাননি।প্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জনমনে ক্ষোভের আগুন জ্বলছে। দেশটির প্রধানমন্ত্রী রনিল বিক্রমাসিংহেও বেশ চাপে রয়েছেন। এরইমধ্যে তার কার্যালয় দখল করে নিয়েছে বিক্ষোভকারীরা।আরও পড়ুন: ইতালির প্রধানমন্ত্রীর পদত্যাগের ঘোষণাআগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নেবেন।একাত্তর/আরএ
tags:শ্রীলঙ্কা, পদত্যাগপত্র, গোতাবায়া রাজাপাকস


25722
পদ্মাসেতুতে রেল চলবে আগামী জুনে
দেশযোগ
2022-07-15T12:29:09+06:00
রেলমন্ত্রী মো. নুরুল ইসলাম সুজন জানিয়েছেন আগামী জুন মাস অর্থাৎ ২০২৩ সালের জুন মাসের মধ্যে ঢাকা থেকে পদ্মাসেতু হয়ে ফরিদপুরের ভাঙা পর্যন্ত চলবে রেল। পর্যায়ক্রমে এর পরিধি বাড়ানো হবে।শুক্রবার (১৫ জুলাই) সকালে মুন্সীগঞ্জের শ্রীনগরের সমষপুর রেলপথ পরিদর্শনে এসে সাংবাদিকদের এ তথ্য জানান তিনি।এসময় মন্ত্রী বলেন, ভাঙা পুরাতন রেলস্টেশন পর্যন্ত পথটি চালু হলে রাজবাড়ী হয়ে পুরোনো পথ ধরে কুষ্টিয়া ও যশোর হয়ে খুলনা যেতে পারবে ট্রেন। যাওয়া যাবে বেনাপোল পর্যন্ত কয়েকটি জেলায়।আরও পড়ুন: বাস চাপায় বিকল পিকআপের চালক ও হেলপার নিহতএ সময় মন্ত্রীর সঙ্গে রেলের সিসিও মেজর জেনারেল একেএম জাহিদ হোসেন, ডিজি ধীরেন্দ্রনাথ মজুমদার, পিডি আফজাল হোসেন প্রমুখ উপস্থিত ছিলেন।একাত্তর/আরএ
tags:প্রধান সংবাদ, পদ্মাসেতু, রেলমন্ত্রী, নুরুল ইসলাম সুজন


25723
কলকাতার আদালতে পিকে হালদারসহ ছয় অভিযুক্ত
প্রবাস
2022-07-15T12:36:10+06:00
পুনরায় কলকাতার নগর দায়রা আদালতে তোলা হল বাংলাদেশ থেকে কয়েক হাজার কোটি টাকা আত্মসাৎ-এর অভিযোগে পশ্চিমবঙ্গে গ্রেপ্তার হওয়া এনআরবি গ্লোবাল ব্যাংকের সাবেক ব্যবস্থাপনা পরিচালক পিকে হালদারসহ মোট ছয় অভিযুক্তকে। আগামী ১০ আগস্ট তাদেরকে আবারও আদালতে হাজির করার নির্দেশ দিয়েছেন আদালত। শুক্রবার (১৫ জুলাই) সকাল ১১টা নাগাদ তাদের কলকাতার নগর দায়রা আদালতে তোলা হয়। আদালতে পুনরায় তাদের জেল হেফাজতের আবেদন জানানো হলে আগামী ১০ আগস্ট তাদেরকে আবারও আদালতে হাজির করার নির্দেশ দেন সিবিআই স্পেশাল কোর্ট-৩ বিচারক জীবন কুমার সাধু।এদিন একশো' পাতার চার্জশিটের কপি পি কে হালদারসহ গ্রেপ্তার ব্যক্তিদের হাতে দেয়া হয়। জেরায় নতুন কিছু এলে তা সাপ্লিমেন্টারি চার্জশিটে দেয়া হবে বলে জানা গেছে। ইতোমধ্যে সোমবার (১১ জুলাই) অভিযুক্তদের বিরুদ্ধে কলকাতার আদালতে চার্জশিট জমা দিয়েছে ইডি। ওই চার্জশিটে পিকে হালদারসহ ছয় অভিযুক্ত ব্যক্তির নাম রয়েছে। জানা গেছে ‘প্রিভেনশন অফ মানি লন্ডারিং অ্যাক্ট ২০০২’ মামলায় ওই ছয় অভিযুক্তের নামে চার্জ গঠন করা হয়েছে। চার্জশিটে রয়েছে তাদের দুটি সংস্থার নামও।উল্লেখ্য, অশোকনগরসহ পশ্চিমবঙ্গের বেশ কিছু জায়গায় অভিযান চালিয়ে গত ১৪ মে পিকে হালদারসহ গ্রেপ্তার করা হয় তার ভাই প্রাণেশ হালদার, স্বপন মিস্ত্রি ওরফে স্বপন মৈত্র, উত্তম মিস্ত্রি ওরফে উত্তম মৈত্র, ইমাম হোসেন ওরফে ইমন হালদার এবং আমানা সুলতানা ওরফে শর্মী হালদারকে। একাত্তর/জো 
tags:পশ্চিমবঙ্গ, পিকে হালদার, কলকাতা নগর দায়রা আদালত, এনআরবি গ্লোবাল ব্যাংক, সাবেক ব্যবস্থাপনা পরিচালক


25724
সাত দিনের মধ্যে শ্রীলঙ্কায় নতুন প্রেসিডেন্ট: স্পিকার
বিশ্বযোগ
2022-07-15T12:44:52+06:00
শ্রীলঙ্কার প্রেসিডেন্ট গোতাবায়া রাজাপাকসের পদত্যাগের বিষয়ে আনুষ্ঠানিক ঘোষণার পর পরই পার্লামেন্টের স্পিকার মাহিন্দা ইয়াপা আবেবর্দেনা জানিয়েছেন, আগামী ৭ দিনের মধ্যে দেশটিতে নতুন প্রেসিডেন্ট নির্বাচন করা হবে।ডেইলি মিরর শ্রীলঙ্কা জানায়, বৃহস্পতিবার রাতে ইমেইলে গোতাবায়ার পদত্যাগপত্র গ্রহণের পর শুক্রবার (১৫ জুলাই) সকালে আনুষ্ঠানিকভাবে পদত্যাগের বিষয়টি ঘোষণা করেছেন পার্লামেন্টের স্পিকার।ঘোষণায় তিনি বলেন, ‘পার্লামেন্টে পরবর্তী প্রেসিডেন্ট নির্বাচিত না হওয়া পর্যন্ত প্রধানমন্ত্রী রনিল বিক্রমাসিংহে অন্তর্বর্তীকালীন প্রেসিডেন্ট হিসেবে শপথ নেবেন।’গণতান্ত্রিক প্রক্রিয়ায় প্রেসিডেন্ট নির্বাচনের জন্য সব দলের নেতা, রাষ্ট্রীয় কর্মকর্তা ও নিরাপত্তা বাহিনীর কাছ থেকে সর্বোচ্চ সহযোগিতার অনুরোধ জানান তিনি।স্পিকার শ্রীলঙ্কার নাগরিকদের কাছে শান্তিপূর্ণ পরিবেশ তৈরির আহবান জানান যাতে পার্লামেন্টের সকল সদস্য স্বাধীনভাবে পার্লামেন্টে উপস্থিত হতে এবং কাজ করতে পারে।বলেন, ‘শান্তিপূর্ণ পরিবেশে সব দায়িত্বশীলদের সহায়তায় আমি ৭ দিনের স্বল্প সময়ের মধ্যে প্রেসিডেন্ট নির্বাচন প্রক্রিয়াটি শেষ করতে চাই’।প্রসঙ্গত, ভয়াবহ আর্থিক সংকটের কারণে বিক্ষোভে উত্তাল হয়ে আছে দ্বীপরাষ্ট্র শ্রীলঙ্কা। সেখানে জনমনে ক্ষোভের আগুন জ্বলছে।আরও পড়ুন: কলকাতার আদালতে পিকে হালদারসহ ছয় অভিযুক্তআগামী ১৯ জুলাইয়ের মধ্যে পরবর্তী প্রেসিডেন্ট প্রার্থীদের মনোনয়ন প্রস্তাব গ্রহণ করা হবে। প্রেসিডেন্ট নির্বাচনে ২০ জুলাই এমপিরা ভোটাভুটিতে অংশ নেবেন।একাত্তর/আরএ
tags:প্রধান সংবাদ, শ্রীলঙ্কা, প্রেসিডেন্ট নির্বাচন, গোতাবায়া রাজাপাকস


25725
কলমাকান্দায় বিষপানে গৃহবধূর মৃত্যু
দেশযোগ
2022-07-15T12:45:08+06:00
নেত্রকোনার কলমাকান্দায় খারনৈ এলাকায় দুই সন্তানের জননী এক গৃহবধূর মরদেহ হাসপাতাল থেকে উদ্ধার করেছে পুলিশ। বৃহস্পতিবার (১৪ জুলাই) সন্ধ্যায় মরদেহের সুরতহাল রির্পোট তৈরি ময়নাতদন্তের জন্য নেত্রকোনা আধুনিক সদর হাসপাতালের মর্গে পাঠায় পুলিশ। নিহত স্মৃতি আক্তার ওরফে খাদিজা (৩০)খারনৈ গ্রামের আলী ইসলামের স্ত্রী।মৃতের স্বামীর পরিবারের দাবী, স্বামী আলী ইসলামের সাথে ঝগড়ার পর বৃহস্পতিবার অভিমান করে কৃষিজমিতে ব্যবহৃত বিষপানে আত্মহত্যা করেন স্মৃতি আক্তার। পরে স্বামী আলী ইসলাম ওইদিন দুপুরে স্মৃতিকে কলমাকান্দা উপজেলা স্বাস্থ্য কমপ্লেক্সে নিয়ে গেলে জরুরি বিভাগে কর্তব্যরত চিকিৎসক তাকে মৃত ঘোষণা করেন।এ বিষয়ে কলমাকান্দা উপজেলা স্বাস্থ্য কমপ্লেক্সে কর্তব্যরত চিকিৎসক ডা. লুৎফর রহমান জানান, হাসপাতালে নিয়ে আসার আগেই স্মৃতির মৃত্যু হয়। পরে থানা পুলিশকে জানানো হয়।মৃতের বাবা ইব্রাহিম খলিল বলেন, বৃহস্পতিবার (১৪ জুলাই) দুপুরে মেয়ের জামাই আলী ইসলামের কল পেয়ে তিনি গাজীপুরের জয়দেবপুরে রাজবাড়ী এলাকা থেকে স্মৃতির মা নুরনাহার, খালা নুরজাহানসহ রাত ৮টায় কলমাকান্দা থানায় যান। তিনি জানান, একই এলাকায় থাকার সুবাদে প্রায় ১০ বছর আগে আলী ইসলামের সাথে স্মৃতির প্রেমের সম্পর্ক গড়ে ওঠে। এক পর্যায়ে তাদের বিয়ে হয়। স্মৃতির শ্বশুরবাড়ির লোকজন তাকে বিষ খাইয়েছে এমন সন্দেহ প্রকাশ করে তিনি তাদের বিরুদ্ধে থানায় মামলা করবেন বলে জানান। আরও পড়ুন: বাস চাপায় বিকল পিকআপের চালক ও হেলপার নিহতকলমাকান্দা থানার উপ-পরিদর্শক (এসআই) সোহাগ মিয়া এ ঘটনার সত্যতা নিশ্চিত করে জানান, খবর পেয়ে মরদেহ কলমাকান্দা হাসপাতাল থেকে উদ্ধার করে থানায় নিয়ে আসা হয়। পরে ওইদিন  সন্ধ্যায় লাশের ময়নাতদন্তের জন্য নেত্রকোনা আধুনিক সদর হাসপাতালের মর্গে প্রেরণ করা হয়েছে। এ ঘটনায় পরবর্তী আইনি ব্যবস্থা প্রক্রিয়াধীন রয়েছে বলেও জানান তিনি ।
tags:নেত্রকোনা, কলমাকান্দা, গৃহবধূ, বিষপানে মৃত্যু


25726
ভ্যান গগের চিত্রকর্মের পেছনে মিললো লুকানো আত্মপ্রতিকৃতি
বিশ্বযোগ
2022-07-15T13:25:35+06:00
ডাচ পোস্ট-ইম্প্রেশনিস্ট চিত্রশিল্পী ভিনসেন্ট ভ্যান গগের একটি চিত্রকল্পের পেছনে লুকানো অবস্থায় তার একটি আত্মপ্রতিকৃতি খুঁজে পেয়েছে স্কটল্যান্ডের ন্যাশনাল গ্যালারিস। বৃহস্পতিবার (১৪ জুলাই) রয়টার্সের প্রতিবেদনে বলা হয়, ভ্যান গগের 'হেড অব অ্যা পেজেন্ট ওম্যান' নামের একটি চিত্রকর্মের এক্সরে পরীক্ষা করার সময় এর পেছনে আঁকা ভ্যান গগের একটি আত্মপ্রতিকৃতি খুঁজে পান গয়লারই কর্মীরা। এক্সরেতে দেখা গেছে, ছবিটিতে দাড়িওয়ালা এক ব্যক্তিকে দেখা যাচ্ছে যার মাথায় রয়েছে একটি চওড়া হ্যাট ও গলায় বাঁধা রয়েছে এক টুকরো রুমাল। দর্শকের দিকে গভীর দৃষ্টিতে তাকানো ওই ব্যক্তির মুখের ডান পাশ ছায়ায় ঢাকা আর তার বাম কান স্পষ্টভাবে দেখা যাচ্ছে। স্কটল্যান্ডের ন্যাশনাল গ্যালারিসের চিত্রকর্ম সংরক্ষক লেসলি স্টিভেনশন বলেন, প্রথমবার এক্সরেটি দেখার পর তারা খুবই উত্তেজিত হয়ে পড়েন। একজন সংরক্ষকের জীবনে এমন ঘটনা এক-দুইবারই ঘটে। ভ্যান গগ তার ক্যানভাসগুলোকে প্রায়ই পুনঃব্যবহার করে দুই পিঠেই ছবি আঁকতেন বলে জানা গেছে। তার 'হেড অব অ্যা পেজেন্ট ওম্যান' চিত্রকর্মটি ১৮৮৫ সালে আঁকা। এর পেছনের আত্মপ্রতিকৃতিটি কার্ডবোর্ড ও গ্লুয়ের স্তরের নিচে লুকানো ছিল।  স্কটল্যান্ডের ন্যাশনাল গ্যালারিস জানিয়েছে, 'হেড অব অ্যা পেজেন্ট ওম্যান'-এর ক্ষতি না করে আত্মপ্রতিকৃতিটির ওপর থেকে গ্লু আর কার্ডবোর্ডের আস্তরণ সরানোর চেষ্টা করছেন তারা। আরও পড়ুন: গোতাবায়ার পদত্যাগপত্র গৃহীত৩০ জুলাই থেকে ১৩ নভেম্বর পর্যন্ত এডিনবার্গের রয়্যাল স্কটিশ একাডেমীতে 'অ্যা টেস্ট ফর ইম্প্রেশনিজম' শীর্ষক এক প্রদর্শনীতে এক্সরে ছবিটি দেখানো হবে। একাত্তর/এসজে
tags:স্কটল্যান্ড, চিত্রকর্ম, ভ্যান গগ, আত্মপ্রতিকৃতি, এক্সরে


25727
আদমদীঘিতে ইয়াবা ও হেরোইনসহ একজন গ্রেপ্তার
দেশযোগ
2022-07-15T13:37:58+06:00
বগুড়ার আদমদীঘিতে ৯০পিস ইয়াবা ট্যাবলেট ও এক গ্রাম হেরোইনসহ একজনকে গ্রেপ্তার করেছে পুলিশ। গ্রেপ্তারকৃত নাজিমুদ্দিন ওরফে নাজিম (৩৭) নওগাঁ জেলার রাণীনগর থানার বিষ্ণপুর গ্রামের ফজলু হকের ছেলে। সান্তাহার পুলিশ ফাঁড়ির উপ-পরির্দশক রকিব হাসান জানান, গোপন সংবাদের ভিত্তিতে সান্তাহার সিএনজি স্ট্যান্ড এলাকায় অভিযান চালিয়ে নাজিমুদ্দিনকে গ্রেপ্তার করা হয়। এসময় তার লুঙ্গির ভাঁজ থেকে ইয়াবা ট্যাবলেট ও হেরোইন উদ্ধার করা হয়।এ ঘটনায় আদমদীঘি থানায় মাদকদ্রব্য নিয়ন্ত্রণ আইনে মামলা দায়ের করা হয়েছে বলেও জানান এই পুলিশ কর্মকর্তা। একাত্তর/জো 
tags:বগুড়া, ইয়াবা, নওগাঁ, হেরোইন, আদমদীঘি, রাণীনগর, বিষ্ণপুর


25728
পদ্মায় ডুবে নিখোঁজ বুয়েট শিক্ষার্থীর মরদেহ উদ্ধার
দেশযোগ
2022-07-15T13:56:22+06:00
ঢাকার দোহার উপজেলার পর্যটন স্পট মৈনট ঘাট এলাকায় পদ্মা নদীতে সেলফি তুলতে গিয়ে নিখোঁজ বুয়েট শিক্ষার্থী তারিকুজ্জামান সানির (২৫) মরদেহ উদ্ধার করেছে ফায়ার সার্ভিসের ডুবুরী দল।শুক্রবার (১৫ জুলাই) বেলা ১১ টার দিকে মৈনট ঘাট থেকে তার লাশ উদ্ধার করা হয়। জানা যায়, বৃহস্পতিবার ঢাকা থেকে ১৬ জনের একটি দল দোহারের মৈনট ঘাটে ঘুরতে আসে। রাত সাড়ে আটটার দিকে ঘাটের তীরে অবস্থানরত ড্রেজার ভলগেটে উঠে মোবাইলে সেলফি তোলার সময় পা পিছলে নদীতে পড়ে নিখোঁজ হয় সানী। ঘটনার পর পরই ফায়ার সার্ভিসের দুইটি ডুবুরি দল রাতে উদ্ধার কার্যক্রম চালায়। ঘণ্টাখানেক খোঁজাখুঁজির পরও তাকে না পাওয়া গেলে রাতের অভিযান সমাপ্ত হয়।পরে শুক্রবার সকালে আবার অভিযান শুরু হলে সকাল ১১টার দিকে তার মরদেহ উদ্ধার করে ফায়ার সার্ভিসের ডুবুরীরা।  জানা গেছে, নিহত সানী শরিয়তপুর জেলার জাজিরা থানার ডাঙ্গুর বেপারীকান্দি গ্রামের হারুন উর রশীদের ছেলে। তিনি বাংলাদেশ প্রকৌশল বিশ্ববিদ্যালয়ের (বুয়েট) আর্কিটেকচার বিভাগের শেষ বর্ষের শিক্ষার্থী ছিল।দোহার থানার ভারপ্রাপ্ত কর্মকর্তা (ওসি) মোস্তফা কামাল জানান, লাশের সুরতহাল রিপোর্ট শেষে স্বজনদের কাছে ওই বুয়েট শিক্ষার্থীর মরদেহ হস্তান্তর করা হবে।একাত্তর/জো 
tags:ফায়ার সার্ভিস, ডুবুরী দল, বুয়েট শিক্ষার্থী, দোহার উপজেলা, মৈনট ঘাট, পদ্মা নদীতে নিখোঁজ


25729
সালমানের সাথে বৈঠক করতে সৌদি আরব যাচ্ছেন বাইডেন
বিশ্বযোগ
2022-07-15T14:03:54+06:00
অধিকৃত পশ্চিম তীরে ফিলিস্তিনি নেতাদের সাথে বৈঠকের পর সৌদি আরবে বিতর্কিত সম্মেলনে অংশ নিতে যাবেন মার্কিন প্রেসিডেন্ট জো বাইডেন। বিশ্লেষকরা বলছেন, ট্রাম্প প্রশাসনের সময় ফিলিস্তিনের সাথে যুক্তরাষ্ট্রের সম্পর্কে যে টানাপোড়েনের সৃষ্টি হয় তার ফলে ফিলিস্তিনি প্রেসিডেন্ট মাহমুদ আব্বাসের সাথে বাইডেনের বৈঠকেও প্রভাব পড়বে। শুক্রবার (১৫ জুলাই) এ বৈঠকের পর সৌদি আরবের যুবরাজ মোহাম্মদ বিন সালমান ও তার বাবা বাদশাহ সালমানের সাথে বৈঠক করতে সৌদি আরব যাবেন বাইডেন। ২০১৮ সালে সৌদি এজেন্টদের হাতে সৌদি সাংবাদিক জামাল খাশোগির মৃত্যুর পর দুই বছর আগে সৌদি আরবকে 'একঘরে' করার প্রতিশ্রুতি দিয়েছিলেন বাইডেন। এ হত্যার সাথে জড়িত থাকার কথা যুবরাজ সালমান অস্বীকার করলেও মার্কিন গোয়েন্দা সংস্থার তথ্যমতে, এতে সায় দিয়েছিলেন তিনি। এই বৈঠকে জ্বালানী সরবরাহ, মানবাধিকার ও নিরাপত্তা সহায়তা নিয়ে আলোচনা করবে দুই পক্ষ। আরও পড়ুন: সাত দিনের মধ্যে শ্রীলঙ্কায় নতুন প্রেসিডেন্ট: স্পিকারএদিকে ২০১৮ সালে ফিলিস্তিন লিবারেশন অর্গানাইজেশনের ওয়াশিংটন দপ্তর বন্ধ করে দেয় ট্রাম্প প্রশাসন। এরপর শুক্রবারের এই বৈঠক হবে দুই দেশের মধ্যে সর্বোচ্চ পর্যায়ের বৈঠক। ইসরাইলের সাথে শান্তি আলোচনা পুনরায় শুরু ও জেরুসালেমে মার্কিন কনস্যুলেট পুনরায় খোলার ব্যাপারে যুক্তরাস্ট্র পদক্ষেপ নিক, তাই চায় ফিলিস্তিনিরা। একাত্তর/এসজে
tags:যুক্তরাষ্ট্র, সৌদি আরব, মোহাম্মদ বিন সালমান, ইসরাইল, ফিলিস্তিন, জো বাইডেন, বাদশাহ সালমান


25730
মোংলায় পুকুরে ডুবে দুই শিশুর মৃত্যু
দেশযোগ
2022-07-15T14:20:30+06:00
মোংলায় বাড়ির পাশের পুকুরে ডুবে দুই শিশুর মৃত্যু হয়েছে। শুক্রবার (১৫ জুলাই) বেলা ১১টার দিকে উপজেলার চিলা ইউনিয়নের গাববুনিয়া এলাকার তেলিখালী গ্রামে এ মর্মান্তিক দুর্ঘটনা ঘটে। জানা গেছে, নিহত দুই শিশু উপজেলার চিলা ইউনিয়নের গাববুনিয়া এলাকার তেলিখালী গ্রামের বাসিন্দা দিনমজুর দেলোয়ার শেখের শিশু পুত্র জিম (০৫) ও তার ভাইপো লাভলু শেখের শিশু কন্যা বৃষ্টি (০৪)। নিহত শিশুদের পরিবার জানায়, জিম ও বৃষ্টি তাদের বাড়ির উঠানে খেলছিল। খেলার কোন এক ফাঁকে পুকুর থেকে পানি তুলতে গিয়ে পানিতে পড়ে যায় তারা। পরে বাড়ীর উঠানে তাদেরকে দেখতে না পেয়ে খোঁজাখুঁজি শুরু হয়। এক পর্যায়ে জীমকে পুকুরে ভেসে থাকতে দেখে সেখান থেকে তাকে উদ্ধারের পর বৃষ্টিকেও পুকুরে তল্লাশি চালিয়ে উদ্ধার করা হয়। উদ্ধারের পর ওই দুই শিশুকে উপজেলা স্বাস্থ্য কমপ্লেক্সে নেবার পর কর্তব্যরত চিকিৎসক তাদের মৃত ঘোষণা করেন। কর্তব্যরত চিকিৎসক ডা. সিরাজুল ইসলাম জানান, পুকুরে ডুবে তাদের মৃত্যু হয়। পরে মৃত অবস্থায় শিশুদের স্বজনরা হাসপাতালে নিয়ে আসেন তাদের।মোংলা থানার ভারপ্রাপ্ত কর্মকর্তা (ওসি) মোহাম্মদ মনিরুল ইসলাম জানান, এই ঘটনায় থানায় একটি অপমৃত্যু মামলা হয়েছে। নিহত শিশুদের মরদেহ তাদের পরিবারের কাছে হস্তান্তর করা হয়েছে।একাত্তর/জো 
tags:মোংলা, পুকুরে ডুবে শিশুর মৃত্যু, চিলা ইউনিয়ন, গাববুনিয়া, তেলিখালী


25731
বিএনপি পতিত রাজনৈতিক দলে পরিণত হয়েছে: কাদের
রাজনীতি
2022-07-15T14:30:10+06:00
জনগণ দ্বারা বারবার প্রত্যাখ্যাত হয়ে বিএনপি একটি পতিত রাজনৈতিক দলে পরিণত হয়েছে বলে মন্তব্য করেছেন আওয়ামী লীগের সাধারণ সম্পাদক ওবায়দুল কাদের।শুক্রবার (১৫ জুলাই) গণমাধ্যমে প্রচারিত বিএনপি মহাসচিবের ‘বিভ্রান্তিকর এবং দূরভিসন্ধিমূলক’ বিবৃতির নিন্দা ও প্রতিবাদ জানিয়ে অপর এক বিবৃতিতে এ মন্তব্য করেন কাদের।বিএনপি নেতাদের আন্দোলনের ডাকে জনগণ কখনোই সাড়া দেয়নি, তারপরেও বিএনপি নেতৃবৃন্দ দিবাস্বপ্নের ঘোরে আচ্ছন্ন হয়ে আছে উল্লেখ করে ওবায়দুল কাদের বলেন, তারা জনকল্যাণকর রাজনীতির পথ পরিহার করে সব সময় ষড়যন্ত্র ও চক্রান্তের মাধ্যমে রাষ্ট্র ক্ষমতা দখলের পায়তারা করে আসছে।আওয়ামী লীগের সাধারণ সম্পাদক বলেন, বিএনপি কখনই জনগণকে ক্ষমতার উৎস মনে করে না, বরং তারা তাদের রাজনৈতিক হীন স্বার্থ চরিতার্থে জনগণকে বিভ্রান্ত করার মধ্য দিয়ে ষড়যন্ত্র বাস্তবায়নে অপ-তৎপরতা চালিয়ে যাচ্ছে।‘বর্তমানে দেশে ফ্যাসিবাদী শাসন ব্যবস্থার কায়েম করা হয়েছে’, - মির্জা ফখরুল ইসলাম আলমগীরের এমন বিবৃতির জবাবে ওবায়দুল কাদের বলেন, এদেশে ফ্যাসিবাদী শাসন ও রাজনীতির প্রতিভূই হচ্ছে বিএনপি।হত্যা-ক্যু-ষড়যন্ত্রের মাধ্যমে অবৈধ ও অসাংবিধানিক রাষ্ট্র ক্ষমতা দখলকারী স্বৈরাচার জিয়াউর রহমানের হাত ধরেই এদেশে ফ্যাসিবাদের যাত্রা শুরু হয় বলেও দাবি করেন আওয়ামী লীগের সাধারণ সম্পাদক।তিনি বলেন, জিয়াউর রহমানের পদাঙ্ক অনুসরণ করে তার উত্তরসূরি বেগম খালেদা জিয়া ও তারেক রহমান প্রত্যক্ষ মদদে একুশে আগস্টের ভয়াবহ গ্রেনেড হামলার মাধ্যমে আওয়ামী লীগকে নিশ্চিহ্ন করার অপচেষ্টা চালায়।আরও পড়ুন: সালমানের সাথে বৈঠক করতে সৌদি আরব যাচ্ছেন বাইডেনবিবৃতিতে ওবায়দুল কাদের বলেন, আওয়ামী লীগ আইনের শাসন প্রতিষ্ঠায় বদ্ধপরিকর। বঙ্গবন্ধু কন্যা শেখ হাসিনার নেতৃত্বে বিচারহীনতার অপসংস্কৃতির চৌহদ্দি ডিঙিয়ে বিচারের সংস্কৃতি প্রতিষ্ঠিত করেছে।একাত্তর/আরএ
tags:আওয়ামী লীগ, ওবায়দুল কাদের, বিএনপি, রাজনৈতিক দল


25732
ভারতে মাঙ্কিপক্স, কেরালায় পাওয়া গেলো প্রথম রোগী
বিশ্বযোগ
2022-07-15T14:34:52+06:00
ভারতের কেরালা রাজ্যে আমিরাত ফেরত এক ব্যক্তির দেহে মাঙ্কিপক্স শনাক্ত হয়েছে বলে জানিয়েছেন রাজ্যের স্বাস্থ্যমন্ত্রী।বৃহস্পতিবার (১৪ জুলাই) কেরালার স্বাস্থ্যমন্ত্রী বীণা জর্জ জানান, মঙ্গলবার (১২ জুলাই) সংযুক্ত আরব আমিরাত থেকে থিরুভানান্তপুরম বিমানবন্দরে অবতরণ করেন ওই ব্যক্তি। তার শারীরিক অবস্থা বর্তমানে স্থিতিশীল রয়েছে। খবর এনডিটিভির।মাঙ্কিপক্সে আক্রান্ত ওই ব্যক্তি সম্পর্কে কোনো বিস্তারিত তথ্য না দিলেও স্বাস্থ্যমন্ত্রী বার্তাসংস্থা এএনআইকে জানান, এ ব্যাপারে উদ্বিগ্ন হওয়ার কিছু নেই। সবধরনের পদক্ষেপ নেয়া হচ্ছে এবং রোগীর অবস্থা স্থিতিশীল রয়েছে। তিনি আরো জানান, আক্রান্ত ওই ব্যক্তির সাথে প্রাথমিক সংস্পর্শে এসেছেন এমন ব্যক্তিদের শনাক্ত করা হয়েছে। তারা হলেন- ওই ব্যক্তির বাবা-মা, এক ট্যাক্সিচালক, এক অটোচালক এবং বিমানের ১১ সহযাত্রী। আক্রান্ত ওই ব্যক্তি কেরালায় পৌঁছানোর পরই মাঙ্কিপক্স সন্দেহে তার নমুনা পরীক্ষার উদ্দেশ্যে পুনের ন্যাশনাল ইন্সটিটিউট অব ভাইরোলজিতে পাঠানো হয়। আর তাকে আইসোলেশনে রেখে নিবিড়ভাবে পর্যবেক্ষণ করা হচ্ছে। টেস্টের পজিটিভ রিপোর্ট পাওয়ার পর শুক্রবার (১৫ জুলাই) ভারতের জাতীয় রোগ নিয়ন্ত্রণ কেন্দ্র (এনসিডিসি) একটি মাল্টিডিসিপ্লিনারি বিশেষজ্ঞ দল কেরালায় পাঠিয়েছে। এই দলের কাজ হবে প্রাদুর্ভাব নিয়ে তদন্ত করতে এবং প্রয়োজনীয় স্বাস্থ্য সতর্কতা পদক্ষেপ নিতে রাজ্য সরকারকে সহায়তা করা। এদিকে, মাঙ্কিপক্স নিয়ে স্ট্যান্ডার্ড প্রটোকল তৈরি করতে আগামী সপ্তাহে বৈঠকে বসতে যাচ্ছে বিশ্ব স্বাস্থ্য সংস্থা। এখন পর্যন্ত ইউরোপ ও আফ্রিকার ৬০টিরও বেশি দেশে এই রোগের সন্ধান পাওয়া গেছে। আরও পড়ুন: কলকাতার আদালতে পিকে হালদারসহ ছয় অভিযুক্তমাঙ্কিপক্স ভাইরাসে আক্রান্ত রোগীর দেহে ফুসকুড়ির পাশাপাশি জ্বরের লক্ষণ দেখা দেয়। সাধারণত এটি প্রাণঘাতি না হলেও, এর দুটি ধরনের মধ্যে একটি ধরন বেশি বিপজ্জনক। ‘কঙ্গো স্ট্রেইন’ নামে পরিচিত ধরনটিতে আক্রান্ত রোগীদের প্রায় ১০ শতাংশের মৃত্যু হয়। সে তুলনায় ‘ওয়েস্ট আফ্রিকান’ ধরনটি কম বিপজ্জনক। এতে আক্রান্ত রোগীদের মৃত্যুর হার এক শতাংশের কাছাকাছি। একাত্তর/এসজে 
tags:ভারত, বিশ্ব স্বাস্থ্য সংস্থা, মাঙ্কিপক্স, কেরালা


25733
মদনপুরে বাসের ধাক্কায় প্রাইভেটকারে থাকা শিক্ষার্থী নিহত
দেশযোগ
2022-07-15T15:27:32+06:00
নারায়ণগঞ্জের মদনপুরে বাসের ধাক্কায় প্রাইভেটকারে থাকা এক বেসরকারি বিশ্ববিদ্যালয়ের শিক্ষার্থী নিহত হয়েছেন। এ ঘটনায় আহত হয়েছেন আরো তিনজন।শুক্রবার (১৫ জুলাই) সকালে পৌনে এগারোটার দিকে নারায়ণগঞ্জের মদনপুর নামকস্থানে অজ্ঞাত বাসের ধাক্কায় এ দুর্ঘটনা ঘটে।নিহতের নাম মাহিমা (২২)। তিনি ইস্ট ওয়েস্ট ইউনিভার্সিটির ইংরেজি বিভাগের তৃতীয় বর্ষের শিক্ষার্থী ছিলেন।আহতরা হলেন, রাহাত (২৫), আনান (২২) ও কাজী (২২)। তারা সবাই গুরুতর আহত।নিহতের সহপাঠী আসিফ জানান, তারা সকলে রাজধানীর ইস্ট ওয়েস্ট ইউনিভার্সিটির শিক্ষার্থী। সকালে ঢাকার আফতাবনগর থেকে ১০-১২ শিক্ষার্থী (বন্ধু) মিলে দুইটি প্রাইভেটকারযোগে নারায়ণগঞ্জের পানাম সিটিতে যাচ্ছিলেন। এসময় অজ্ঞাত বাস একটি প্রাইভেটকারে ধাক্কা দিলে এ দুর্ঘটনা ঘটে।আরও পড়ুন: মোংলায় পুকুরে ডুবে দুই শিশুর মৃত্যুঢামেক হাসপাতাল পুলিশ ফাঁড়ির ইনর্চাজ মো. বাচ্চু মিয়া জানান, মরদেহটি ময়নাতদন্তের জন্য হাসপাতাল মর্গে রাখা হয়েছে। আহতরা চিকিৎসাধীন। তাদের অবস্থা গুরুতর।একাত্তর/আরএ
tags:সড়ক দুর্ঘটনা, নারায়ণগঞ্জ, মদনপুর


25734
প্রাইভেটকারের ধাক্কায় মোটরসাইকেলের তিন আরোহী নিহত
দেশযোগ
2022-07-15T15:50:47+06:00
গাজীপুরে প্রাইভেটকারের ধাক্কায় তিন মোটরসাইকেল আরোহী নিহত হয়েছেন। এ ঘটনায় আড়াই বছর বয়সী আরও এক শিশু গুরুতর আহত হয়। শুক্রবার (১৫ জুলাই) দুপুরে কোনাবাড়ি ফ্লাইওভারে এই দুর্ঘটনা ঘটে। নিহতরা হলেন, কোনাবাড়ী কলেজগেইট এলাকার মান্নানের বাড়ির ভাড়াটিয়া সিরাজগঞ্জের উল্লাপাড়া বালসাবাড়ি এলাকার রাজু ইসলাম (২৬), শামিম (২৬), গাজীপুর দেউলিয়াবাড়ি এলাকার শাহিন ইসলাম (৩১) ও রাজুর মেয়ে রাইসা। এ ঘটনায় গুরুতর আহত শিশুটিকে ঢাকার পঙ্গু হাসপাতালে প্রেরণ করা হয়েছে।পুলিশ ও স্থানীয়রা জানান, দুপুরে কোরবানির মাংস দিতে মোটরসাইকেলযোগে নগরের কোনাবাড়ী কলেজগেইট থেকে বাইমাইল এলাকায় আত্মীয়ের বাড়িতে যাচ্ছিল শিশুসহ চার আরোহী। পথে কোনাবাড়ি ফ্লাইওভার পার হওয়ার সময় একটি প্রাইভেটকারের সাথে সংঘর্ষ ঘটে মোটরসাইকেলটির। এতে মোটরসাইকেলটির চার আরোহী ফ্লাইওভার থেকে নিচে পড়ে যায়। প্রাইভেট কারটিরও ব্যাপক ক্ষতি হয়। দুর্ঘটনাস্থলেই মারা যান শামীম ও শাহীন। পরে হাসপাতালে নেয়ার পথে মারা যান রাজু। মোটরসাইকেলে থাকা আড়াই বছরের শিশু রাইসাকে গুরুতর আহত অবস্থায় উদ্ধার করে ঢাকার পঙ্গু হাসপাতালে প্রেরণ করা হয়েছে। কোনাবাড়ী থানার উপ-পরিদর্শক মো. শাখাওয়াত ইমতিয়াজ জানান, মোটরসাইকেলে থাকা চারজনের মধ্যে তিনজনের মৃত্যু হয়েছে। আহত হয়েছেন প্রাইভেটকারের চালক আশরাফুল আলম ও নিহত রাজুর আড়াই বছরের মেয়ে রাইসা। তিনি আরও জানান, নিহতদের মরদেহ ময়নাতদন্তের জন্য হাসপাতাল মর্গে পাঠানো হয়েছে। আহতরা চিকিৎসাধীন রয়েছেন। এ ব্যপারে আইনগত ব্যবস্থা প্রক্রিয়াধীন। একাত্তর/জো
tags:মোটরসাইকেল, গাজীপুর, প্রাইভেটকার, কোনাবাড়ি ফ্লাইওভার


25735
শিশু চুরি করে নিঃসন্তানদের কাছে বিক্রি করতেন তারা
অন্যান্য
2022-07-15T15:51:35+06:00
রাজধানীর কামরাঙ্গীরচর থেকে চুরি হওয়া সাত মাস বয়সী এক শিশুকে উদ্ধার করে চোর চক্রের দুই সদস্যকে গ্রেপ্তার করেছে র‍্যাব। শুক্রবার (১৫ জুলাই) র‍্যাব-১০ এর এক প্রেস বিজ্ঞপ্তিতে এ তথ্য জানানো হয়। উদ্ধার হওয়া শিশুটির নাম মোছাইফা ইসলাম জান্নাত। সে মো. সাগর ও সোনিয়া আক্তারের মেয়ে। এ ঘটনায় গ্রেপ্তার ব্যক্তিরা হলেন- মো. সুমন ও মুন্নি। তারা দেশের বিভিন্ন হাসপাতাল ও বাসাবাড়ি থেকে শিশু বাচ্চা চুরি করে বিভিন্ন এলাকার নিঃসন্তানদের নিকট মোটা অংকের অর্থের নিবিময়ে বিক্রি করে আসছিল বলে জানিয়েছে র‍্যাব। প্রেস বিজ্ঞপ্তিতে র‍্যাব জানায়, কামরাঙ্গীরচর থানাধীন ঝাউলাহাটি এলাকায় ভাড়াটিয়া বাসায় বসবাসরত সোনিয়া আক্তার ও তার স্বামী মো. সাগর পেশায় প্লাস্টিক কারখানার শ্রমিক।বুধবার (১৩ জুলাই) মুন্নি ও মো. সুমন নামের দুইজন স্বামী-স্ত্রী পরিচয়ে সাগরের ভাই শাহজাহানের কাছে আশ্রয় চান। শাহজাহান তাদেরকে সাগরের বাসায় নিয়ে গেলে সাগর ও সোনিয়া তাদেরকে নিজেদের বাসায় আশ্রয় দেন। পরদিন দুপুরের দিকে সোনিয়া তার মেয়েকে মুন্নির পাশে খাটের ওপর রেখে রান্নাঘরে যান। কিছুক্ষণ পর মেয়ের কোনো সাড়াশব্দ না পেয়ে ঘরে গিয়ে তাদেরকে দেখতে না পেয়ে চিৎকার শুরু করেন তিনি। অনেক খোঁজাখুঁজির পর তাদেরকে না পেয়ে থানায় একটি সাধারণ ডায়েরি করে র‌্যাব-১০ এর নিকট একটি লিখিত অভিযোগ দায়ের করেন সাগর ও সোনিয়া। উক্ত অভিযোগের ভিত্তিতে বৃহস্পতিবার (১৪ জুলাই) রাত সাড়ে আটটার দিকে কামরাঙ্গীরচর থানার হুজুরপাড়া বেইলী রোড এলাকায় অভিযান চালিয়ে মোছাইফা ইসলাম জান্নাতকে উদ্ধার করে মুন্নি ও মো. সুমনকে গ্রেপ্তার করে র‍্যাব। আরও পড়ুন: মদনপুরে বাসের ধাক্কায় প্রাইভেটকারে থাকা শিক্ষার্থী নিহতপ্রাথমিক জিজ্ঞাসাবাদে জানা গেছে, গ্রেপ্তার ব্যক্তিরা চোর চক্রের সক্রিয় সদস্য। তারা বেশ কিছুদিন যাবৎ কামরাঙ্গীরচরসহ দেশের বিভিন্ন হাসপাতাল ও বাসাবাড়ি থেকে শিশু বাচ্চা চুরি করে ঢাকাসহ দেশের বিভিন্ন এলাকার নিঃসন্তানদের নিকট মোটা অংকের অর্থের নিবিময়ে বিক্রি করে আসছিল। গ্রেপ্তার ব্যক্তিদেরকে সংশ্লিষ্ট থানায় হস্তান্তর করা হয়েছে বলে জানিয়েছে র‍্যাব। একাত্তর/এসজে
tags:রাজধানী, র‍্যাব, চোর চক্র, কামরাঙ্গীরচর, শিশু চুরি


25736
ব্যবসায়ীকে হত্যা, বিচারের দাবীতে বিক্ষোভে পরিবার ও এলাকাবাসী
দেশযোগ
2022-07-15T17:12:32+06:00
মসজিদ কমিটির সভাপতি পরিবর্তনকে কেন্দ্র করে নড়াইলের কালিয়ায় ব্যবসায়ী কামরুল শেখ হত্যার বিচারের দাবীতে বিক্ষোভে নেমেছে পরিবার-স্বজন এবং এলাকার লোকজন। শুক্রবার (১৫ জুলাই) দুপুরে কালিয়ার চাচুড়ি বাজার এলাকায় ঘণ্টাধরে বিক্ষোভ মিছিল করেন তারা। মানববন্ধনে স্বামী হত্যার বিচার চান নিহত কামরুলের স্ত্রী রহিমা বেগম, জাকিরের মেয়ে বন্যা, সাবেক ইউপি মেম্বার কোবাদ মোল্যা, বাজারের ব্যাবসায়ী মুন্সি লুৎফার রহমান, পুরুলিয়া ইউনিয়নের সাবেক মেম্বার বিল্লাল হোসেন ও মসজিদ কমিটির সভাপতি মোস্তাক আহমেদ কিসলু, পুরুলিয়া ইউনিয়নের চেয়ারম্যান আমিরুল ইসলাম মনি।এসময় বক্তারা বলেন, দ্রুত হত্যাকারীদের গ্রেপ্তার এবং বিচারের আওতায় আনা হোক। গত ৩০ জুন ভোরে পরিকল্পিতভাবে পুরুলিয়া গ্রামে প্রতিপক্ষের হাতে নির্মমভাবে খুন হন কামরুল শেখ (৪০)। এসময় কামরুলের বড় ভাই জাকিরের বাম পা বিচ্ছিন্ন করাসহ আরো ৫ জনকে কুপিয়ে গুরুতর আহত করে দুর্বৃত্তরা। এ ঘটনায় আহত জাকির বাদী হয়ে ৩১ জনের নামে কালিয়া থানায় মামলা করে। পুলিশ ৪ জনকে গ্রেপ্তার করলেও প্রধান আসামি এখনো ধরাছোয়ার বাইরে। কামরুল পুরুলিয়া গ্রামের মৃত রশিদ শেখের ছেলে এবং স্থানীয় চাচুড়ি বাজারে তার জুতোর ব্যবসা ছিলো। একাত্তর/ এনএ
tags:মৃত্যু, ব্যবসায়ী


25737
কর্মচারীদের বেতন না দিয়েই ক্লিনিক বন্ধ ঘোষণা
দেশযোগ
2022-07-15T16:08:27+06:00
৮০ জন কর্মচারীর বেতন-ভাতা না দিয়ে কোনোরকম পূর্ব ঘোষণা ছাড়াই বন্ধ করে দেওয়া হয়েছে চট্টগ্রাম নগরীর হলি হেলথ নামের একটি বেসরকারি হাসপাতাল। বকেয়া বেতন-ভাতার দাবিতে হাসপাতালের সামনে অবস্থান নিয়েছেন প্রতিষ্ঠানটির কর্মচারীরা।শুক্রবার (১৫ জুলাই) সকালে পাঁচলাইশ আবাসিক এলাকায় হাসপাতালের সামনে অবস্থান নিয়ে আন্দোলন শুরু করেন প্রতিষ্ঠানটির কর্মচারীরা।জানা গেছে, ২৪ ঘণ্টা সেবা দেওয়ার কথা থাকলেও কোরবানির বন্ধে মুসলিম কর্মচারীদের ছুটি দেয় হাসপাতাল কর্তৃপক্ষ। তবে অমুসলিম কর্মচারীরা হাসপাতালে দায়িত্ব পালন করতে থাকলেও কোনও ঘোষণা ছাড়াই হাসপাতালে ভর্তি থাকা ৫-৬ জন রোগীকে ছাড়পত্র দিয়ে কর্মরত কর্মচারীদের হাসপাতাল থেকে বের করে দিয়ে হাসপাতাল বন্ধ করে দেয় কর্তৃপক্ষ।চট্টগ্রাম বেসরকারি হাসপাতাল ক্লিনিক কর্মচারী ইউনিয়নের উপদেষ্টা ইফতেখার কামাল বলেন, গত জুন মাসের বেতন-ভাতা না দিয়েই পূর্ব ঘোষণা ছাড়াই বন্ধ করে দেওয়া হয়েছে হলি হেলথ হাসপাতাল। এর আগে গত দুই বছর ঈদেও কোন বোনাস দেয়নি মালিকপক্ষ।তবে হাসপাতাল কর্তৃপক্ষের দাবি, বাড়িভাড়া বকেয়া থাকায় ভবন মালিক তালা দিয়েছে। সমস্যা সমাধানের চেষ্টা চলছে।একাত্তর/জো 
tags:চট্টগ্রাম, বেসরকারি হাসপাতাল, বেতন-ভাতা না দিয়েই বন্ধ, হলি হেলথ, পাঁচলাইশ আবাসিক এলাকা


25738
স্ত্রীকে কুপিয়ে হত্যার দায়ে স্বামী আটক
দেশযোগ
2022-07-15T16:11:45+06:00
কুমিল্লার মনোহরগঞ্জে গৃহবধূ সরস্বতী রানীকে কুপিয়ে হত্যার দায়ে ঘাতক স্বামী রঞ্জিত চন্দ্র দাসকে আটক করেছে মনোহরগঞ্জ থানা পুলিশ। শুক্রবার (১৫ জুলাই) ভোররাতে অভিযান চালিয়ে তাকে আটক করা হয়। এর আগে ওইদিন বিকাল ৩টার দিকে ঘুমন্ত অবস্থায় স্ত্রী সরস্বতী রানীকে (৩০) কুপিয়ে হত্যা করে রঞ্জিত চন্দ্র দাস। নিহত সরস্বতী রানী হাজীগঞ্জ উপজেলার বড়কুল গ্রামের উমেশ চন্দ্র দাসের মেয়ে। পুলিশ ও স্থানীয় সূত্রে জানা যায়, মনোহরগঞ্জ উপজেলার লক্ষণপুর ইউনিয়নের লক্ষণপুর মালাকার বাড়ির ঝালমুড়ি বিক্রেতা সুশীল চন্দ্র দাসের ছেলে রঞ্জিত চন্দ্র দাসের সঙ্গে হাজীগঞ্জ উপজেলার বড়কুল গ্রামের উমেশ চন্দ্র দাসের মেয়ে সরস্বতী রানীর ১২ বছর আগে বিবাহ হয়। দাম্পত্য জীবনে তাদের ১০ বছরের একটি ছেলে সন্তান রয়েছে। জানা যায়, সন্তান হওয়ার পর থেকে পারিবারিক বিষয় নিয়ে স্বামী-স্ত্রীর মধ্যে প্রায়ই ঝগড়া হতো। কয়েকমাস আগে সরস্বতী রানী ঢাকায় একটি গার্মেন্টসে চাকরি নিয়ে একাই বসবাস শুরু করেন। এদিকে তার স্বামী রঞ্জিত দাস নিজ এলাকায় একটি সেলুনের দোকানে কর্মরত। তাদের সন্তান দাদা-দাদীর সাথে থাকে। ঈদের চারদিন আগে স্বামী রঞ্জিত ঢাকায় গিয়ে স্ত্রী সরস্বতীকে সঙ্গে নিয়ে বাড়িতে আসেন। বৃহস্পতিবার স্বজনদের সাথে দুপুরের খাবার শেষে নিজ ঘরে যান তারা। বিকাল ৩টার দিকে সরস্বতী রানীর চিৎকার শুনে স্বজনরা গিয়ে দেখেন সরস্বতী রানী রক্তাক্ত অবস্থায় মাটিতে পড়ে আছেন। এসময় তার স্বামী রঞ্জিত চন্দ্র দাস দৌড়ে পালিয়ে যায়। পরে পরিবারের লোকজন স্থানীয় চিকিৎসককে ডেকে আনলে চিকিৎসক সরস্বতীকে মৃত ঘোষণা করেন।এদিকে এ ঘটনার পর বৃহস্পতিবার সন্ধ্যায় নিহতের বড় ভাই মিন্টু দাস বাদি হয়ে মনোহরগঞ্জ থানায় একটি হত্যা মামলা দায়ের করেন। মামলার প্রেক্ষিতে বৃহস্পতিবার গভীর রাতে মনোহরগঞ্জ থানার পুলিশ পরিদর্শক (তদন্ত) তপন কুমার বাগচীর নেতৃত্বে এসআই মিজানুর রহমান ও এএসআই ইমদাদুল হক অভিযান চালিয়ে উত্তর হাওলার বেড়িবাঁধ এলাকা থেকে ঘাতক রঞ্জিত চন্দ্র দাসকে আটক করে। আরও পড়ুন: প্রাইভেটকারের ধাক্কায় মোটরসাইকেলের তিন আরোহী নিহতএসময় তার দেয়া তথ্যমতে তার বাড়ি সংলগ্ন পুকুরপাড় থেকে হত্যাকাণ্ডে ব্যবহৃত ছোরাটি উদ্ধার করা হয়। পরদিন তাকে আদালতের মাধ্যমে জেলহাজতে পাঠানো হয়।মনোহরগঞ্জ থানার পুলিশ পরিদর্শক (তদন্ত) তপন কুমার বাগচী জানান, ‘নিহতের বড় ভাই মিন্টু দাসের দায়েরকৃত হত্যা মামলার প্রেক্ষিতে শুক্রবার ভোররাতে আমরা অভিযান চালিয়ে নিহতের স্বামী রঞ্জিত চন্দ্র দাসকে আটক করি। প্রাথমিক জিজ্ঞাসাবাদে সে হত্যার বিষয়টি স্বীকার করেছে। তার দেয়া তথ্যের ভিত্তিতে হত্যাকাণ্ডে ব্যবহৃত ছোরাটিও উদ্ধার করা হয়েছে।’একাত্তর/এসজে
tags:কুমিল্লা, কুপিয়ে হত্যা, গৃহবধূ হত্যা, স্বামী আটক, মনোহরগঞ্জ


25739
আলোচিত বিশ্বজিৎ হত্যা মামলার আসামি গ্রেপ্তার
দেশযোগ
2022-07-15T16:21:24+06:00
আলোচিত বিশ্বজিৎ দাস হত্যা মামলার যাবজ্জীবন সাজাপ্রাপ্ত আসামি আলাউদ্দিনকে (৩৩) গ্রেপ্তার করেছে বগুড়ার শিবগঞ্জ থানা পুলিশ। বৃহস্পতিবার (১৪ জুলাই) ভোর সাড়ে তিনটার দিকে বগুড়ার শিবগঞ্জের মোকামতলা বন্দর এলাকা থেকে তাকে গ্রেপ্তার করা হয়। তিনি পঞ্চগড়ের আটোয়ারি থানার ছোটধাপ এলাকার হাবিবুর রহমানের ছেলে। জানা গেছে, মোকামতলা বন্দরে শ্বশুর কাজী নুরুল ইসলামের বাড়িতে ঈদের দাওয়াত খেতে এসেছিল আসামি আলাউদ্দিন। বিষয়টি নিশ্চিত করেছেন শিবগঞ্জ থানার ভারপ্রাপ্ত কর্মকর্তা দীপক কুমার দাস। তিনি জানান, বিশ্বজিৎ হত্যাকাণ্ড এবং রায় ঘোষণার পর থেকেই আলাউদ্দিন বিভিন্ন স্থানে আত্মগোপন করে পালিয়ে ছিলেন। বৃহস্পতিবার গোপন সংবাদের ভিত্তিতে অভিযান চালিয়ে শিবগঞ্জ থানা পুলিশ তাকে মোকামতলা বন্দর এলাকা থেকে গ্রেপ্তার করে। প্রসঙ্গত, ২০১২ সালের ৯ ডিসেম্বর বিশ্বজিৎ দাসকে ঢাকার বাহাদুর শাহ পার্কের কাছে কুপিয়ে ও পিটিয়ে হত্যা করা হয়। ওই ঘটনায় দায়েরকৃত মামলায় ২০১৩ সালের ১৮ ডিসেম্বর ঢাকার চার নম্বর দ্রুত বিচার ট্রাইব্যুনাল ২১ আসামির মধ্যে আটজনকে মৃত্যুদণ্ড ও ১৩ জনকে যাবজ্জীবন কারাদণ্ড দেন। আরও পড়ুন: স্ত্রীকে কুপিয়ে হত্যার দায়ে স্বামী আটকট্রাইব্যুনালের রায়ের বিরুদ্ধে আটটি আপিল ও সাতটি জেল আপিল করেন আসামিরা। এসব আপিল ও ডেথ রেফারেন্সের শুনানি একসঙ্গে নিয়ে ২০১৭ সালের ৬ আগস্ট রায় দেন হাইকোর্ট। বিচারপতি মো. রুহুল কুদ্দুস ও বিচারপতি ভীষ্মদেব চক্রবর্তীর সমন্বয়ে গঠিত হাইকোর্ট বেঞ্চ ডেথ রেফারেন্স ও আপিলের রায় ঘোষণা করেন। রায়ে দুইজনের মৃত্যুদণ্ড বহাল, ১৫ জনের আমৃত্যু কারাদণ্ড এবং চারজনকে খালাস দেওয়া হয়।একাত্তর/এসজে 
tags:বগুড়া, যাবজ্জীবন, আসামী, বিশ্বজিৎ দাস হত্যা


25740
জয়পুরহাটে বেড়াখাই হাট রাস্তা বেহাল, এলাকায় দুর্ভোগ
দেশযোগ
2022-07-15T17:13:44+06:00
জয়পুরহাটের পাঁচবিবির কুসুম্বা ইউনিয়নের গুরুত্বপূর্ণ একটি পথ বেড়াখাই হাট রাস্তা। এ পথেই চলে এলাকার লোকজন। কৃষকদের কৃষি পণ্য, যানবাহন, এমনকি শিক্ষার্থীদের চলাচলের একটি মাত্র পথ এই বেড়াখাই হাট রাস্তা। অথচ, রাস্তাটি এখন চলাচলের একেবারই অনুপযোগী। এরই মধ্যে রাস্তার কিছু অংশে তৈরি হয়েছে বড় গর্ত। সামান্য বৃষ্টিতে জলবদ্ধতার কারণে যানবাহন তো দূরের কথা পায়ে হেঁটে চলাচল করাও কষ্টসাধ্য। ফলে হরহামেশাই দুর্ঘটনার কবলে পরছে এলাকার এসব লোকজন। স্থানীয় বাসিন্দারা বলছেন, ধানসহ অন্যান্য কৃষিপণ্য উৎপাদনের জন্য এটি একটি প্রসিদ্ধ এলাকা। এই ইউনিয়নের গুরুত্বপূর্ণ একটি পথ বেড়াখাই হাট রাস্তা। বর্তমানে রাস্তাটি বেহাল হওয়ায় এলাকার কৃষকসহ হাজার হাজার মানুষ তাদের কৃষিপণ্য ও অন্যান্য উপকরণ পরিবহন করতে পারছেনা। কুসুম্বা ইউনিয়ন পরিষদ চেয়ারম্যান এবং পাঁচবিবি উপজেলা আওয়ামী লীগের সাধারণ সম্পাদক মো. জিহাদ মন্ডল বলছেন, রাস্তাটির এমন দশায় বিপাকে এলাকার লোকজন। তার মতে, রাস্তাটি তৈরিতে ঠিকাদারী প্রতিষ্ঠানের উদাসীনতা আছে। আর দিনে দিনে চরম দুর্ভোগে দিন পার করছেন তারা।  ঠিকাদারি প্রতিষ্ঠান মের্সাস রাসেল মিয়া কনস্ট্রাকশনের কর্মরত রাসেল মিয়া বলছেন, রাস্তাটি নির্মাণের কাজ পেয়ে প্রায় তিন মাস আগেই ১৮৩০ মি. থেকে ২৯৩০ মি. পর্যন্ত নির্মাণের জন্য বক্স কাটিং করে অদৃশ্য কারণে কাজটি বন্ধ রাখা হয়েছে। উপজেলা প্রকৌশলী মো. ওয়ালীউললাহ্ সেখ বলছেন, এলাকার লোকজনের অভিযোগের ভিক্তিতে ঠিকাদারকে মৌখিক ও লিখিতভাবে জানানো হয়েছে। তিনি আশা করেন, দ্রুত রাস্তাটি সংস্কারে উদ্যোগ নেয়া হবে।  
tags:জয়পুরহাট, বেড়াখাই রাস্তা


25741
রাজাপাকসে পরিবার: জাতীয় বীর থেকে ঘৃণিত খলনায়ক
বিশ্বযোগ
2022-07-15T16:50:37+06:00
গণবিক্ষোভের মুখে দেশ থেকে পালিয়ে যাওয়া গোতাবায়া রাজাপাকসের পদত্যাগের মধ্যে দিয়ে শ্রীলঙ্কার রাজনীতি থেকে বিদায় নিলো দেশটির সবচেয়ে প্রভাবশালী একটি পরিবার। শ্রীলঙ্কার রাজনীতিতে রাজাপাকসে পরিবারের প্রভাব প্রায় সাত দশক ধরে। সেই ১৯৩৬ সাল থেকে এই পরিবারের সদস্যরা আঞ্চলিক বা কেন্দ্রীয় সরকারে সংসদ সদস্য বা মন্ত্রী।বিশেষ করে ২০০৯ সালে বিচ্ছিন্নতাবাদী সশস্ত্র গোষ্ঠী তামিল টাইগারদের পরাজিত করে ২৬ বছরের গৃহযুদ্ধের অবসান ঘটিয়ে জনপ্রিয়তার শীর্ষে উঠে যায় রাজাপাকসে পরিবার।তাদেরকে বীর আ নায়কদের আসনে বসিয়ে দেয় লঙ্কার জনগণ। ১২ বছরের মধ্যে সেই রাজাপাকসে পরিবারই এখন লঙ্কান জনগণের গণশত্রু, সব সংকটের গোড়া।৭০ বছরের বেশি সময়ের মধ্যে সবচেয়ে বড় আর্থিক সংকটের সম্মুখীন হয়েছে এই দ্বীপ রাষ্ট্র। নিজেদেরকে দেউলিয়া ঘোষণা করেছে দেশটি।ওষুধ, রান্নার গ্যাস, জ্বালানি এবং খাদ্যসহ মৌলিক জিনিসের ব্যাপক সংকট রয়েছে শ্রীলঙ্কায়। প্রায় সোয়া দুই কোটি মানুষের জীবন অসহনীয় পর্যায়ে পৌঁছেছে। সেখান থেকে ক্ষোভই পরবর্তীতে রূপ নেয় বিক্ষোভে।দ্বীপ রাষ্ট্রটির নাগরিকদের সব ক্ষোভ কেন্দ্রীভূত হয় প্রেসিডেন্ট গোতাবায়া রাজাপাকসে ও তার পরিবারের ওপর।গেলো মার্চে শুরু হয় এই পরিবারের বিরুদ্ধে আন্দোলন। সেই আন্দোলন রূপ নেই গণআন্দোলন আর বিক্ষোভে। জনতার দাবির বিপক্ষে কঠোর অবস্থান নেয়ায় রাজাপাকসে পরিবারের ওপর ক্ষোভ প্রতিদিন তীব্র হতে শুরু করে।এর জেরে পদত্যাগ করতে বাধ্য হন প্রধানমন্ত্রী মাহিন্দা রাজাপাকসে। আগুন দেওয়া হয় তাদের পৈতৃক বাড়িতে। ক্ষুব্ধ বিক্ষোভকারীরা প্রধানমন্ত্রীর সরকারি বাসভবনেও হামলা করে এবং তা দখল করে নেয়। পরিস্থিতি বেগতিক দেখে ৭৬ বছরের মাহিন্দা রাজাপাকসে সেখান থেকে পালিয়ে দেশের উত্তর-পূর্বাঞ্চলীয় একটি নৌঘাঁটিতে আশ্রয় নিতে বাধ্য হন।সরকারবিরোধী বিক্ষোভকারীদের ওপর মাহিন্দার সমর্থকরা হামলা চালানোর পর দেশজুড়ে তীব্র সহিংসতা ছড়িয়ে পড়ে। শুধু রাজাপাকসেদের বাড়িই নয়, এক ডজনের বেশি রাজনীতিকের বাড়ি আগুনে পুড়িয়ে দেয়া হয়। মাহিন্দা সরে দাঁড়ালেও প্রেসিডেন্ট গোতাবায়া রাজাপাকসের ওপর গিয়ে পড়ে রোষ। তার পদত্যাগের দাবিতে উত্তাল হয়ে ওঠে গোটা শ্রীলঙ্কা।কিন্তু মাহিন্দার ছোট ভাই গোতাবায়া পদত্যাগের দাবি উপেক্ষা করলে আন্দোলন আরো তীব্র হতে থাকে। নানা ধরনের কূটচালে গোতাবায়া ক্ষমতায় ধরে রাখার চেষ্টা করলে জনতার রোষ আরো বেড়ে যায়। শেষ পর্যন্ত তার সরকারি বাসভবনে হামলা চালায় বিক্ষোভকারীরা। পেছনের দরজা দিয়ে পালিয়ে গিয়ে মালদ্বীপ হয়ে এখন সিঙ্গাপুরে অবস্থান করছেন গোতাবায়া।এক দশকেরও বেশি সময় ধরে লঙ্কার রাজনীতিতে ছিল যে পরিবারের বিরাট আধিপত্য, তাদের জন্য এটি এক বিরাট পতন। একসময় শ্রীলঙ্কার সংখ্যাগরিষ্ঠ সিংহলি জাতিগোষ্ঠীর কাছে মাহিন্দা রাজাপাকসে ছিলেন বীর নায়ক। তামিল বিদ্রোহ দমনের পর যেসব বড় বড় বিজয় শোভাযাত্রা এবং জনসভা হয়েছিল, সেগুলোতে রাজাপাকসে পরিবারের বন্দনাই হতো।মাহিন্দা ও গোতাবায়ার বাবা ডন আলউইন রাজাপাকসে শ্রীলঙ্কা ফ্রিডম পার্টির (এসএলএলপি) প্রতিষ্ঠাতা সদস্য ছিলেন। তিনি দুই বারের সংসদ সদস্য ছিলেন। তখন দলটির নেতৃত্বে ছিলেন এসডব্লিউআরডি বান্দারানায়েক। তিনিও ফ্রিডম পার্টির আরেক প্রতিষ্ঠাতা সদস্য এবং শ্রীলঙ্কার ধনী পরিবারের সন্তান। ১৯৫৯ সালে তাকে হত্যার পর তার স্ত্রী সিরিমাভো দায়িত্ব গ্রহণ করেন।১৯৯৪ সালে চন্দ্রিকা কুমারাতুঙ্গা এসএলএলপির দায়িত্ব নেন। এরই মধ্যে মাহিন্দা রাজনীতিতে দুই দশক পার করেন। কুমারাতুঙ্গা দুই মেয়াদে প্রেসিডেন্ট থাকাকালে মাহিন্দা মন্ত্রী হিসেবে দায়িত্ব পালন করেন।রাজাপাকসে পরিবারের আরো দুই সদস্য বড় ভাই চামাল ও চাচাত ভাই নিরুপমা রাজনীতিতে আসেন। চন্দ্রিকা বিদায় নিলে ২০০৫ সালে প্রেসিডেন্ট হন মাহিন্দা।স্বাধীনতা উত্তর শ্রীলঙ্কায় তিনি ছিলেন সবচেয়ে জনপ্রিয় সিংহলি বৌদ্ধ নেতা। অনেকে তো তাকে এমন কি সম্রাট মাহিন্দা বলেও প্রশংসা করতেন।প্রেসিডেন্ট হবার আগে মাহিন্দা সংসদে একজন বিরোধী নেতা থেকে ২০০৪ সালে প্রধানমন্ত্রী হন। প্রেসিডেন্ট হবার পর মাহিন্দা ছোট ভাই গোতাবায়াকে প্রতিরক্ষা মন্ত্রী নিয়োগ করেন। বিষয়টিকে ভালো চোখে দেখেননি অনেকেই।কারণ গোতাবায়া লঙ্কার সামরিক বাহিনী থেকে অবসরে নেয়ার পর যুক্তরাষ্ট্রে নিভৃত জীবনযাপন করছিলেন। তার জন্য এটা ছিল এক বিরাট রাজনৈতিক উত্থান। তিনি দেশে ফিরে তার ভাইয়ের সরকারে যোগ দেন এবং বিরাট খ্যাতি অর্জন করলেন তার নিষ্ঠুরতার জন্য।এরপর রাজাপাকসে পরিবারের আরো অনেক ভাই এবং আত্মীয়-স্বজন একের পর সরকারে যোগ দিতে শুরু করে। তবে রাজাপাকসে সাম্রাজ্যের মূল ব্যক্তি ছিলেন মাহিন্দা, বলা যেতে পারে তিনিই এই সাম্রাজ্যের প্রতিষ্ঠাতা। এ পর্যন্ত দুই ভাইকে সব সময় ঐক্যবদ্ধই দেখা গেছে। কিন্তু সম্প্রতি দেশের রাজনৈতিক পট-পরিবর্তনে তাদের মধ্যে সম্পর্কে ফাটল দেখা যাচ্ছিলো।২০০৯ সালে জাতিগত তামিল বিদ্রোহীদের সঙ্গে দেশের ২৬ বছরের গৃহযুদ্ধের অবসান ঘটানোয় তারা দুই ভাই সিংহলি বৌদ্ধদের মধ্যে বিপুল সমর্থন লাভ করেন এবং মাহিন্দা ২০১০ সালে দ্বিতীয় মেয়াদে পুনরায় প্রেসিডেন্ট নির্বাচিত হন। দুই ভাইয়ের নেতৃত্বে শ্রীলঙ্কার সিংহলিজ-বৌদ্ধ সংখ্যা গরিষ্ঠদের সামরিকীকরণ শুরু হয়।২০১৫ সালে মাহিন্দা তৃতীয়বার প্রেসিডেন্ট পদে প্রতিদ্বন্দ্বিতা করতে সংবিধান পরিবর্তন করেন এবং দ্রুত নির্বাচন আহবান করেন। কিন্তু, তিনি মাইথ্রিপালা সিরিসেনার কাছে ব্যাপক ব্যবধানে পরাজিত হন। মাইথ্রিপালা তার সংস্কারবাদী মনোভাবের কারণে সংখ্যালঘুদের সমর্থন অর্জন করেন এবং জোট সরকার গঠনের ডাক দেন।মাহিন্দা প্রেসিডেন্ট নির্বাচনে ব্যর্থ হয়ে প্রধানমন্ত্রী হবার চেষ্টা করেন। তখন ধারণা করা হয়েছিল, শ্রীলঙ্কায় রাজাপাকসে তার গুরুত্ব হারাচ্ছেন।কিন্তু, ইতোমধ্যে সিরিসেনার জোট সরকার অন্তর্দ্বন্দ্বে জর্জরিত হয়ে পড়ে। সেই সঙ্গে যোগ হয় ২০১৯ সালের ইস্টার সানডেতে জঙ্গি হামলা। ওই ঘটনা রাজাপাকসে ভাইদের জন্য যেন আশীর্বাদ বয়ে আনে।এবার দৃশ্যপটে আবির্ভূত হন গোতাবায়া রাজাপাকসে। সিরিসেনা সরকারের বিরুদ্ধে ব্যর্থতার অভিযোগ এনে তিনি সেই বছরের শেষের দিকে প্রেসিডেন্ট হয়ে ক্ষমতায় আসেন। ক্ষমতায় এসেই মাহিন্দাকে প্রধানমন্ত্রী হিসেবে নিযুক্ত করেন গোতাবায়া। সেই সঙ্গে মন্ত্রীসভার আরো দুই ভাই চামাল ও বেসিল এবং এক ভাইয়ের ছেলেকে যুক্ত করেন গোতাবায়া।গোতাবায়ার ভাইয়ের ছেলে একজন রাজনৈতিক কৌশলবিদ হিসেবে পরিচিত এবং মাহিন্দার অধীনে অর্থমন্ত্রীর পদে দায়িত্ব পালন করেন।সম্প্রতি তিনি দেশের অর্থমন্ত্রীর পদ থেকে ইস্তফা দেন। মাহিন্দা যখন প্রেসিডেন্ট ছিলেন তখন চামাল পার্লামেন্টের স্পিকার ছিলেন এবং আরও আগে নৌপরিবহন ও বিমান মন্ত্রী ছিলেন। সম্প্রতি তিনি সেচ দপ্তরের দায়িত্বে ছিলেন।২০২০ সালে গোতাবায়া সংবিধান সংশোধন করে পার্লামেন্টের ব্যয়ে তার অফিসের ক্ষমতা জোরদার করেন। কিন্তু যখন গোতাবায়া দায়িত্ব নেন, তখন শ্রীলঙ্কা অর্থনৈতিক মন্দার মধ্যে ছিলো। কারণ অর্থনীতিতে ধস দ্রুত করে করোনা মহামারী। পর্যটন খাতের পতন এবং কিছু অবকাঠামো প্রকল্পে বিদেশি ঋণের কারণে দেশটির অর্থনীতি ভেঙে পড়ে।এরই জেরে চলতি বছরের মার্চে শুরু হয় গণআন্দোলন। এই আন্দোলন ঠেকাতে ১ এপ্রিল অস্থায়ী জরুরি অবস্থা ঘোষণা করেন রাজাপাকসে। বিক্ষোভকারীদের গ্রেপ্তার এবং আটক করতে নিরাপত্তা বাহিনীকে ব্যাপক ক্ষমতা দেয়া হয়। এর দু’দিন পর শ্রীলঙ্কার মন্ত্রীসভার প্রায় সবাই পদত্যাগ করেন। ফলে গোতাবায়া ও তার ভাই মাহিন্দা বিচ্ছিন্ন হয়ে পড়েন।প্রেসিডেন্ট রাজাপাকসের সমস্যাগুলো আরো প্রকট হয়। কারণ, অর্থমন্ত্রী আলি সাবরিকে নিযুক্ত করার মাত্র একদিন পরে পদত্যাগ করেন।অর্থমন্ত্রীর পদত্যাগের পর পার্লামেন্টে সংখ্যাগরিষ্ঠতা হারান গোতাবায়া। পরে তিনি জরুরি অবস্থা তুলে নেন। শ্রীলঙ্কা সরকার নিজেদের শেষ অবলম্বন হিসেবে ৫১ বিলিয়ন ডলারের বৈদেশিক ঋণ খেলাপির ঘোষণা দেন।৯ মে ব্যাপক সহিংসতার মুখে মাহিন্দা প্রধানমন্ত্রীর পদ থেকে পদত্যাগ করেন এবং হাজারো বিক্ষোভকারী কলম্বোতে তার বাসভবনে হামলা চালায়। পরে সেনারা তাকে উদ্ধার করেন। তার স্থলাভিষিক্ত হন রনিল বিক্রমাসিংহে। যিনি একজন অভিজ্ঞ রাজনৈতিক এবং আগে বেশ কয়েকবার প্রধানমন্ত্রী হিসেবে দায়িত্ব পালন করেছেন।গেলো ৯ জুলাই বিক্ষোভকারীদের আন্দোলন ভয়াবহ রূপ নেয়। প্রেসিডেন্ট গোতাবায়া সেনাদের সহায়তায় কলম্বোতে তার সরকারি বাসভবন থেকে পালিয়ে যান। তাকে একটি অজ্ঞাত স্থানে নিয়ে যাওয়া হয়। এদিন রাতে প্রধানমন্ত্রী পদত্যাগের ঘোষণা দেন। তারপর বিক্ষোভকারীরা প্রধানমন্ত্রীর বাড়িতে আগুন লাগিয়ে দেন।আরও পড়ুন: সাত দিনের মধ্যে শ্রীলঙ্কায় নতুন প্রেসিডেন্ট: স্পিকারগোতাবায়া বিমান বাহিনীর সহায়তায় প্রথমে মালদ্বীপে উড়ে যান। পরে সেখান থেকে চলে যান সিঙ্গাপুরে। আপাতত সেখানেই আছেন। আর মাহিন্দা বর্তমানে শ্রীলঙ্কার উত্তর-পূর্বাঞ্চলের একটি নৌ-ঘাঁটিতে তিনি অবস্থান করছেন বলে জানা গেছে। মাহিন্দার ছেলে ও সাবেক ক্রীড়ামন্ত্রী নামাল এখন কলম্বোতে তার নিজ বাসভবনেই অবস্থান করছেন।শ্রীলঙ্কার প্রেসিডেন্টের ভাই বাসিল রাজাপাকসে দেশটির সাবেক অর্থমন্ত্রী ছিলেন। সম্প্রতি তিনি দেশ থেকে পালানোর চেষ্টা করলে তাকে অভিবাসন কর্মকর্তারা বাধা দেন। তিনি কলম্বোর কোনো একটি স্থানে আত্মগোপনে আছেন বলে জানা গেছে। এখানে বলে রাখা ভালো, রাজাপাকসে পরিবারের সদস্যদের দেশত্যাগে উচ্চ আদালতে নিষেধাজ্ঞা রয়েছে।একাত্তর/আরএ
tags:প্রধান সংবাদ, শ্রীলঙ্কা, গোতাবায়া রাজাপাকসে, গণবিক্ষোভ, রাজাপাকসে পরিবার


25743
হাসপাতালে ভর্তি আরও ৩১ ডেঙ্গু রোগী
জাতীয়
2022-07-15T17:11:08+06:00
গত ২৪ ঘণ্টায় ডেঙ্গু জ্বরে আক্রান্ত হয়ে ৩১ জন নতুন রোগী দেশের বিভিন্ন হাসপাতালে ভর্তি হয়েছেন। শুক্রবার (১৫ জুলাই) স্বাস্থ্য অধিদফতরের হেলথ ইমার্জেন্সি অপারেশন সেন্টার ও কন্ট্রোল রুম থেকে পাঠানো ডেঙ্গু বিষয়ক বিবৃতিতে এ তথ্য জানানো হয়।বিবৃতিতে বলা হয়, শেষ ২৪ ঘণ্টায় ডেঙ্গু জ্বরে আক্রান্ত হয়ে ৩১ জন নতুন রোগী দেশের বিভিন্ন হাসপাতালে ভর্তি হয়েছেন। ভর্তি রোগীদের মধ্যে ঢাকায় ৩০ জন এবং ঢাকার বাইরে একজন নতুন ডেঙ্গু রোগী হাসপাতালে ভর্তি হয়েছেন। বর্তমানে সারাদেশে সর্বমোট ১৮৬ জন ডেঙ্গু রোগী হাসপাতালে ভর্তি রয়েছেন। এরমধ্যে ঢাকার বিভিন্ন হাসপাতালে ১৪৫ জন এবং ঢাকার বাইরে সারাদেশে ৪১ জন রোগী ভর্তি আছেন। এ বছর ১ জানুয়ারি থেকে ১৫ জুলাই পর্যন্ত দেশের বিভিন্ন হাসপাতালে ভর্তি রোগীর সংখ্যা সর্বমোট এক হাজার ৬১০ জন। এরমধ্যে ঢাকায় ভর্তি রোগীর সংখ্যা ১ হাজার ৪০২ জন এবং ঢাকার বাইরে সারাদেশে ভর্তি রোগীর সংখ্যা ২০৮ জন। একই সময়ে সারাদেশে ছাড়প্রাপ্ত রোগীর সংখ্যা এক হাজার ৪২৩ জন। এরমধ্যে ঢাকায় ছাড়প্রাপ্ত রোগীর সংখ্যা মোট এক হাজার ২৫৬ এবং ঢাকার বাইরে সারাদেশে ছাড়প্রাপ্ত রোগীর সংখ্যা ১৬৭ জন। এ বছর ডেঙ্গু আক্রান্ত হয়ে এক জনের মৃত্যু হয়েছে। গত বছর ১ জানুয়ারি থেকে ৩১ ডিসেম্বর পর্যন্ত ডেঙ্গু আক্রান্ত হয়ে হাসপাতালে ভর্তি রোগীর সংখ্যা ছিল ২৮ হাজার ৪২৯ জন। একই সময়ে সুস্থ হয়ে বাড়ি ফিরেছেন ২৮ হাজার ২৬৫ জন এবং ডেঙ্গু আক্রান্ত হয়ে মারা যান ১০৫ জন।একাত্তর/এআর
tags:ডেঙ্গু


25744
একদিনে করোনায় দুই মৃত্যু, শনাক্তের হার ১১.৫৫
অন্যান্য
2022-07-15T17:17:08+06:00
দেশে গত ২৪ ঘণ্টায় নতুন করে করোনাভাইরাসে শনাক্ত হয়েছেন এক হাজার ৫১ জন। এ নিয়ে আক্রান্তের সংখ্যা দাঁড়িয়েছে ১৯ লাখ ৯৪ হাজার ৪৩৩ জনে।শুক্রবার (১৪ জুলাই) স্বাস্থ্য অধিদপ্তর থেকে পাঠানো করোনাবিষয়ক নিয়মিত সংবাদ বিজ্ঞপ্তিতে এ তথ্য জানানো হয়েছে। শনাক্তের হার ১১ দশমিক ৫৫ শতাংশ বলে বিজ্ঞপ্তিতে উল্লেখ করা হয়েছে। আগেরদিন এ হার ছিল ১১ দশমিক ৮৯ শতাংশ। এদিকে গত ২৪ ঘণ্টায় করোনায় আক্রান্ত হয়ে আরো দুইজনের মৃত্যু হয়েছে। এ নিয়ে মোট মৃতের সংখ্যা দাঁড়ালো ২৯ হাজার ২২৫ জনে। বিজ্ঞপ্তিতে বলা হয়, ২৪ ঘণ্টায় করোনা থেকে সুস্থ হয়েছে এক হাজার ৯৫৭ জন। এ পর্যন্ত সুস্থ হয়েছেন ১৯ লাখ ২১ হাজার ১২৩ জন। এসময় ৯ হাজার ১৩০টি নমুনা সংগ্রহ করা হয়। পরীক্ষা করা হয় ৯ হাজার ১০০টি নমুনা। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৭ শতাংশ।আরও পড়ুন: হাসপাতালে ভর্তি আরও ৩১ ডেঙ্গু রোগীউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের শুক্রবার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৮২ হাজার ৬৮৩ জনের। সুস্থ হয়েছেন ৫৩ কোটি ৭১ লাখ ১৭ হাজার ৬৪২ জন। ভাইরাসে মোট সংক্রমিত হয়েছেন ৫৬ কোটি ৫৬ লাখ ৩৯ হাজার ৯৯৮ জন। একাত্তর/এসজে
tags:প্রধান সংবাদ, করোনাভাইরাস, মহামারি, বাংলাদেশ


25745
বিএনপি-জামাত এখন পঁচা ডিম: শাজাহান খান
রাজনীতি
2022-07-15T17:30:21+06:00
বিএনপি-জামাত এখন পঁচা ডিমের মতো হয়ে গেছে বলে মন্তব্য করেছেন আওয়ামী লীগের সভাপতিমণ্ডলীর সদস্য ও সাবেক নৌপরিবহন মন্ত্রী শাজাহান খান। শুক্রবার (১৫ জুলাই) ঢাকা রিপোর্টার্স ইউনিটির নসরুল-হামিদ মিলনায়তনে বাংলাদেশ মুক্তিযোদ্ধা নৌ-কমান্ডো অ্যাসোসিয়েশন আয়োজিত ত্রি-বার্ষিক সম্মেলনে এ মন্তব্য করেন তিনি। সম্মেলনে প্রধান বক্তার বক্তব্যে শাজাহান খান বলেন, বিএনপি-জামাতের জনসম্পৃক্ততা নেই। তাই তারা বিদেশিদের কাছে ধরনা দিচ্ছে। বিএনপিকে বলবো পঁচা ডিমে তা দিলে কোনো ফল আসবে না।সাবেক নৌপরিবহন মন্ত্রী শাজাহান খান বলেন, অনেক মুক্তিযোদ্ধার সন্তানরা মুক্তিযুদ্ধ ও বাংলাদেশের ইতিহাস জানে না। মুক্তিযোদ্ধারা তাদের সন্তানদের ইতিহাস না শেখালে অচিরেই দেশ থেকে মুক্তিযুদ্ধের ইতিহাস বিলুপ্ত হয়ে যাবে।কোটা সংস্কার আন্দোলন প্রসঙ্গে তিনি বলেন, মুক্তিযোদ্ধা সন্তানদের সারাদেশে বর্তমানে ১৮টি সংগঠন আছে। অথচ তাদের মধ্যে ঐক্য নেই। ফলে কোটা সংস্কারের দাবি বাস্তবায়ন হচ্ছে না।সম্মেলনে বাংলাদেশ মুক্তিযোদ্ধা নৌ-কমান্ডো অ্যাসোসিয়েশনের পক্ষ থেকে ছয় দাবি পেশ করা হয়। সম্মেলনে বাংলাদেশ মুক্তিযোদ্ধা নৌ-কমান্ডো অ্যাসোসিয়েশনের চেয়ারম্যান বীর প্রতিক শাহজাহান কবীরের সভাপতিত্বে প্রধান অতিথি হিসেবে উপস্থিত ছিলেন মুক্তিযুদ্ধ বিষয়ক মন্ত্রী আ ক ম মোজাম্মেল হক। বিশেষ অতিথি হিসেবে উপস্থিত ছিলেন স্থানীয় সরকার পল্লী উন্নয়ন ও সমবায় প্রতিমন্ত্রী স্বপন ভট্টাচার্য। অনুষ্ঠানে নৌ-কমান্ডো মীর মোশতাক আহমেদ (রবি) এমপি সহ নৌ-কমান্ডো অ্যাসোসিয়েশনের অন্যান্য সদস্যরা উপস্থিত ছিলেন।একাত্তর/এআর
tags:বিএনপি, জামাত, পঁচা ডিম, শাজাহান খান


25746
নতুন করে প্লাবিত রাবনাবাদ নদী তীরের আট গ্রাম
দেশযোগ
2022-07-15T17:52:22+06:00
আবারও নতুন করে প্লাবিত হয়েছে পটুয়াখালীর কলাপাড়ার রাবনাবাদ নদী ঘেঁষা তিন ইউনিয়নের আটটি গ্রাম। গত তিনদিন ধরেই জোয়ারের পানিতে প্লাবিত হয়েছে এসব গ্রাম। আর এতে করে পানিবন্দী হয়ে পড়েছেন প্রায় দশ হাজারেরও বেশি মানুষ। দীর্ঘ সময় ধরেই চাড়িপাড়া ও দেবপুর বাঁধ ভাঙা থাকায় গত তিনদিনে এ ভাঙা বাঁধের বিভিন্ন পয়েন্ট ভেঙেছে অন্তত দুশো ফুট। এছাড়া ধানখালী ইউনিয়নের উত্তর নিশানবাড়িয়া ও কোডেক বাজার ব্রিজ সংলগ্ন বাইপাস বাঁধও ভেঙে গেছে। আর যার কারণে এই ইউনিয়নের চারটি গ্রাম রাবনাবাদ নদীর জোয়ারের পানিতে প্লাবিত হয়েছে।চম্পাপুর ইউনিয়ন পরিষদের চেয়ারম্যান রিন্টু তালুকদার বলছেন, গত কয়েক বছর ধরে দেবপুর ভাঙা বাঁধের কারণে এই অবস্থা। কিন্তু এ বাঁধ রক্ষায় পানি উন্নয়ন বোর্ড কোন পদক্ষেপ না নেয়ায় গত তিনদিন ধরে বাঁধের ভাঙন ঠেকানো যাচ্ছেনা। ধানখালী ইউপি চেয়ারম্যান রিয়াজ উদ্দিন তালুকদার জানান, নতুন করে ভেঙেছে ধানখালীর দুটি বাঁধের দুটি অংশ। এতে পানিবন্দী কয়েকটি গ্রাম। বন্ধ হয়ে গেছে অভ্যন্তরীণ সড়ক যোগাযোগ। এছাড়া পানিবন্দী পরিবারগুলো শিশু সন্তান ও গবাদিপশু নিয়ে রয়েছে চরম সংকটে। এমনকি অনেক পরিবারের রান্নাও বন্ধ রয়েছে গত কয়েকদিন ধরে।এদিকে লালুয়া ইউনিয়নে পানিবন্দী হয়ে পড়েছে কয়েকশ পরিবার। বুড়াজালিয়া গ্রাম সংলগ্ন বাঁধের ভাঙা অংশ দিয়ে জোয়ারের পানির তোড়ে তলিয়ে গেছে বসত ঘর। বাধ্য হয়ে গ্রামবাসীরা আশ্রয় নিয়েছে বাঁধের উপর। এলাকার লোকজনের অভিযোগ, গত তিনদিন ধরে তিন ইউনিয়নের মানু্ষ পানিবন্দী হয়ে মানবেতর জীবন পার করলেও তাদের সহায়তায় এগিয়ে আসেনি প্রশাসন। এমনকি দেয়া হয়নি কোন সহায়তা। একাত্তর/ এনএ
tags:পটুয়াখালী, রাবনাবাদ নদী


25747
বিএনপির কর্মসূচি শুনলেই বিচলিত হয়ে পড়ে আ.লীগ: ফখরুল
রাজনীতি
2022-07-15T17:45:49+06:00
বিএনপি’র কর্মসূচির কথা শুনলেই আওয়ামী লীগ ও আওয়ামী প্রশাসন বিচলিত হয়ে পড়ে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর।শুক্রবার (১৫ জুলাই) গণমাধ্যমে পাঠানো এক সংবাদ বিবৃতিতে বিএনপি মহাসচিব মির্জা ফখরুল ইসলাম আলমগীর এ মন্তব্য করেন। গতকাল রাজশাহীর বাগমারা উপজেলায় খালেদা জিয়ার রোগ মুক্তি দোয়া মাহফিলে হামলার ঘটনায় এ বিবৃতি দেন তিনি।তীব্র নিন্দা ও প্রতিবাদ জানিয়ে বিএনপি মহাসচিব মির্জা ফখরুল ইসলাম আলমগীর বলেন, পুলিশের কাছে অনুমতি নিয়ে বাগমারা উপজেলার ভবানীগঞ্জে স্থানীয় বিএনপি ও অঙ্গসংগঠনের নেতৃবৃন্দ দেশনেত্রী বেগম খালেদা জিয়ার রোগ মুক্তির জন্য দোয়ার অনুষ্ঠানের উপর পুলিশ যে সন্ত্রাসী তাণ্ডব চালায় তা নজিরবিহীন। পুলিশ এতটাই বেপরোয়া হয়ে উঠেছে যে, তারা বিএনপি’র উদ্যোগে ধর্মীয় অনুষ্ঠানকেও বানচাল করতে সন্ত্রাসী হামলা চালাচ্ছে। এই ঘটনায় সরকারের নৃশংস ফ্যাসিবাদের উগ্ররুপ প্রকাশ পেয়েছে।তিনি বলেন, বর্তমানে সরকার নিত্য প্রয়োজনীয় দ্রব্যের অগ্নিমূল্য, অর্থ পাচার আর মহা দুর্নীতিতে এমনভাবে আষ্টেপৃষ্ঠে জড়িয়ে আছে যে সেটিকে আড়াল করার জন্যই দেশব্যাপী সন্ত্রাসের পরিকাঠামো তৈরি করেছে। আর এই সন্ত্রাসী কর্মকাণ্ডে প্রতিদিনই বিএনপি নেতাকর্মীদের রক্ত ঝড়ছে। নিহত ও আহত হচ্ছেন অসংখ্য বিএনপি নেতাকর্মী।মির্জা ফখরুল বলেন, বিএনপি’র কর্মসূচির কথা শুনলেই আওয়ামী লীগ ও আওয়ামী প্রশাসন বিচলিত হয়ে পড়ে। মনে হয় তাদের পায়ের নিচের মাটি কাঁপতে শুরু করেছে। গণতন্ত্রকে উচ্ছেদ করে অবৈধ ক্ষমতা ধরে রাখতে এই সরকার নানা ধরনের সর্বনাশা সহিংস পন্থা অবলম্বন করেছে। এমন কি পবিত্র ঈদের আগে পরেও আওয়ামী সন্ত্রাসের বাড়বাড়ন্ত স্তিমিত হয়নি। প্রচন্ডবেগে গণবিক্ষোভের বিস্ফোরণকে ঠেকানোর জন্যই দলীয় চেতনায় সাজানো প্রশাসন ও আওয়ামী সন্ত্রাসীদেরকে অবৈধ অস্ত্র দিয়ে মাঠে নামানো হয়েছে। তবে এই সরকারের পতনের সাইরেন বাজতে শুরু করেছে। জনগণের সম্মিলিত শক্তির কাছে এই সরকারের পতন এখন অতি সন্নিকটে।একাত্তর/এআর
tags:আওয়ামী লীগ, বিএনপি, মির্জা ফখরুল, মহাসচিব


25748
সিসিটিভির আওতায় কুয়াকাটা সৈকত, খুশি পর্যটকরা
দেশযোগ
2022-07-15T18:34:43+06:00
কুয়াকাটা সৈকতের জিড়ো পয়েন্ট
এলাকায় সমুদ্রে নামতে কোন সড়ক নেই। আর এই স্থানটিতে যেকোন দুর্ঘটনা ঠেকাতে ফেলে
রাখা হয়েছে জিওব্যাগ। কিন্তু তাতেও সুরক্ষা নেই, কেননা এই জিওব্যাগে পা ফসকে
মারাত্মক দুর্ঘটনার শিকার হচ্ছেন পর্যটকরা। আবার এই জিরো পয়েন্ট এলাকাটিতেই
অনেক পর্যটক সমুদ্রে নেমে নিখোঁজ হন আবার কেউ ভাটার টানে ভেসে যান গভীর সমুদ্রে।  এ কারণে প্রতিবছর সৈকতে পর্যটকের
মৃত্যুর ঘটনা ঘটছে অনবরত। এছাড়া কুয়াকাটায় ভ্রমণে এসে পর্যটকরা স্থানীয় ও বাইরের
পর্যটকদের হাতে হয়রানী ও টাকা এবং মোবাইল হারিয়ে ফেলে। কেউ হন নাজেহাল। তাই পর্যটকরা যেন কুয়াকাটায়
ভ্রমণে এসে কোন হয়রানীর শিকার না হন এবং যেকোন দুর্ঘটনার সঠিক কারণ জানতে ইতোমধ্যে
কুয়াকাটা পৌর এলাকায় উচ্চ ক্ষমতা সম্পন্ন ৩৪টি ক্লোজসার্কিট ক্যামেরা স্থাপন করেছে
পৌর কর্তৃপক্ষ। আর এই উদ্যোগের কারণে নিরাপত্তায় এসেছে পৌরসভার পাঁচ কিলোমিটার
এলাকা এবং গুরুত্বপূর্ণ সড়ক। এদিকে, পৌর কর্তৃপক্ষের এমন
পদক্ষেপে দারুণ খুশি পর্যটকরা। তারা বলছেন, কুয়াকাটা জিরো পয়েন্ট সৈকতে ট্যুরিষ্ট
পুলিশের টহলের সাথে তাদের সচেতনতামূলক মাইকিং শুনে তারা বুঝতে পারছেন কোথায় গেলে
তারা সুরক্ষিত। আর সিসিটিভি বসানোর কারণে এখন তারা পুরোটাই নিরাপদ মনে করছেন।পর্যটকরা বলছেন, এর আগে রাতে
সৈকতে নামতে ভয় পেতেন তারা। এখন আর তাদের সৈকতে নামতে কিংবা সড়কে হাঁটতে কোন
সমস্যা হবে না। এতে সবচেয়ে বেশি সুরক্ষিত থাকবে নারী পর্যটকরা।কুয়াকাটা পৌরসভা মেয়র আনোয়ার
হাওলাদার বলছেন, পদ্মা সেতু হওয়ার কারণে এবার ঈদের ছুটিতে এখানে পর্যটকের সমাগম
বেড়েছে দশ গুণ। তাই কুয়াকাটা ভ্রমণে এসে পর্যটকরা যেন নিরাপত্তাহীনতায় না ভোগে তার
কারণেই সিসিটিভির এমন উদ্যোগ। কুয়াকাটা ট্যুরিষ্ট পুলিশ আবুল
কালাম আজাদ বলছেন, এই এলাকাটিতে গত এক যুগে একাধিক পর্যটকের মৃত্যু হয়েছে। একাধিক
অজ্ঞাত মরদেহ উদ্ধার করেছেন তারা। তবে এবার সিসিটিভি বসানোর কারণে পর্যটকরা নিরাপদ
থাকতে পারবেন বলে মনে করছেন তিনি। ঈদুল আযহার ছুটিতে কুয়াকাটায়
এবার রেকর্ড পর্যটকের সমাগম। আগামী ১৫ জুলাই পর্যন্ত কুয়াকাটার দেড়শ হোটেল-
মোটেলের শতভাগ সিট বুকিং।  একাত্তর/ এনএ
tags:কুয়াকাটা, সমুদ্র সৈকত


25749
ভোলায় হরিণের মাংসসহ দুই শিকারি গ্রেপ্তার
দেশযোগ
2022-07-15T18:25:57+06:00
ভোলার চরপিয়ালের সরকারি বন থেকে আট কেজি হরিণের মাংসসহ দুই শিকারিকে গ্রেপ্তার করেছে বন বিভাগ। বৃহস্পতিবার (১৪ জুলাই) রাতে মনপুরা দক্ষিণ সাকুচিয়া ইউনিয়নের চরপিয়ালের বনে অভিযান চালিয়ে তাদের গ্রেপ্তার করা হয়। গ্রেপ্তার ব্যক্তিরা হলেন- মো. আরিফ ও মো. শাকিল। তাদের বাড়ি মনপুরার হাজির হাট ইউনিয়নের ৬নং ওয়ার্ডে দাসের হাট গ্রামে।দুই শিকারির বিরুদ্ধে বন্যপ্রাণী নিধন আইনে মামলা করেছে বন বিভাগ। ওই মামলায় শুক্রবার (১৫ জুলাই) সকালে মনপুরা সিনিয়র জুডিশিয়াল ম্যাজিস্ট্রেট আদালতের মাধ্যমে তাদেরকে জেলহাজতে প্রেরণ করা হয়।পচা কোড়ালিয়া বন বিভাগের বিট কর্মকর্তা মো. আব্বাস আলী জানান, গোপন সংবাদের ভিত্তিতে বৃহস্পতিবার রাতে মনপুরা দক্ষিণ সাকুচিয়া ইউনিয়নের চরপিয়ালের বনে অভিযান চালানো হয়। এসময় জবাই করা হরিণের আট কেজি মাংসসহ দুই শিকারিকে আটক করা হয়। আরও পড়ুন: আলোচিত বিশ্বজিৎ হত্যা মামলার আসামি গ্রেপ্তারপরে আটক ব্যক্তিদের মনপুরা বন বিভাগের রেঞ্জ অফিসে নিয়ে মামলা দেওয়া হয় বলে জানান তিনি।এ ব্যাপারে মনপুরার রেঞ্জ অফিসার মো. মঈনুল ইসলাম জানান, শুক্রবার সকালে আটক দুই শিকারির বিরুদ্ধে বন্য প্রাণী সংরক্ষণ ও নিধন আইনে মামলা করে আদালতের মাধ্যমে জেলহাজতে প্রেরণ করা হয়।একাত্তর/এসজে
tags:ভোলা, বন বিভাগ, শিকার, হরিণের মাংস, চরপিয়াল


25750
বগুড়ায় দুই বাসের মুখোমুখি সংঘর্ষে নিহত তিন
দেশযোগ
2022-07-15T18:29:20+06:00
ঢাকা-বগুড়া মহাসড়কের ঘোগা বটতলা এলাকায় দুটি বাসের মুখোমুখি সংঘর্ষে দুই জন ঘটনাস্থলে নিহত হয়েছেন। নিহতদের মধ্যে একজন নারী ও একজন পুরুষ। এদিকে হাসপাতালে নেওয়ার পর আরও একজনের মৃত্যু হয়। ফলে নিহতের সংখ্যা বেড়ে দাঁড়ায় তিনজনে। এ ঘটনায় গুরুতর আহত হয়েছেন নয়জন।  তাৎক্ষণিক নিহত ও আহতদের নাম-পরিচয় পাওয়া যায়নি।  শুক্রবার (১৫ জুলাই)  দুপুর সাড়ে তিনটায় সীমাবাড়ি ইউনিয়ন এর ঘোগাবটতলা এলাকায় এ দুর্ঘটনাটি ঘটে। জানা যায়, নওগাঁ থেকে যাত্রী নিয়ে নওগাঁ পরিবহণের একটি বাস ঢাকার দিকে যাওয়ার পথে ঘোগাবটতলা এলাকায় পৌঁছালে বিপরীত দিক থেকে আসা আঁখি পরিবহণের আরেকটি বাসের মুখোমুখি সংঘর্ষ হয়। এতে ঘটনাস্থলেই দুইজন নিহত হয়। আহত হয় নয়জন।  এ বিষয়ে শেরপুর ফায়ার সার্ভিস সাব-অফিসার  সিদ্দিকুর রহমান জানান,  খবর পেয়ে দ্রুত ঘটনাস্থলে গিয়ে  আহত ও নিহতদের উদ্ধার করা হয়েছে। নিহতদের পুলিশের কাছে হস্তান্তর করা হয়েছে এবং আহতদের উদ্ধার করে শহীদ জিয়াউর রহমান মেডিকেল কলেজ হাসপাতালে পাঠানো হয়েছে।  এ বিষয়ে শেরপুর হাইওয়ে পুলিশ ক্যাম্পের ইনচার্জ একেএম বানিউল আলম জানান,  বাস দুটিকে  আটক করা হয়েছে । দ্রুত রাস্তা পরিষ্কার করায় যান চলাচল স্বাভাবিক রয়েছে।  আইনি প্রক্রিয়া শেষে মৃতদেহগুলো পরিবারের কাছে হস্তান্তর করা হবে। একাত্তর/এআর
tags:বগুড়া, ঢাকা, মুখোমুখি সংঘর্ষ, বাস, মহাসড়ক


25751
দিনাজপুরে হাসপাতালগুলোতে ক্রমশ বাড়ছে শিশু রোগীর সংখ্যা
দেশযোগ
2022-07-15T19:31:29+06:00
দিনাজপুরে জেলার হাসপাতালগুলোতে হুট করেই বেড়েছে শিশু রোগীর সংখ্যা। শিশু ওয়ার্ডগুলোতে বেড়েছে জ্বরে আক্রান্ত শিশু রোগী। এমনকি ডায়রিয়া, নিউমোনিয়া, টাইফয়েট জ্বরের রোগীর সংখ্যাও তুলানামূলক বেড়েছে। এই জেলার একমাত্র শিশু হাসপাতাল ‘অরবিন্দ শিশু হাসপাতালে’ প্রতিদিন গড়ে প্রায় ৫০জন শিশু ভর্তি হচ্ছে। এছাড়াও প্রতিদিন এই হাসপাতালে দেড় থেকে দুইশ শিশু বর্হিবিভাগের চিকিৎসক এবং বিশেষজ্ঞদের থেকে চিকিৎসা নিয়ে বাড়ি ফিরছেন। বাকী নেই উপজেলা সরকারি হাসপাতালগুলোও। শিশুদের এমন পরিস্থিতিতে বিপাকে পড়েছেন অভিভাবকরা। বলছেন, রীতিমতো শঙ্কায় সময় পার করছেন তারা।  অরবিন্দ শিশু হাসপাতালের মেডিক্যাল কর্মকর্তা ডা. মিতু ধর বলছেন, ঈদের পরে ভাইরাসজনিত এই জ্বর উদ্বেগজনক ভাবে বেড়ে গেছে। এই জ্বরে আক্রান্ত হলে শিশুদের ১০২ থেকে ১০৪ ডিগ্রী পর্যন্ত প্রায় চার থেকে পাঁচ দিন জ্বর থাকছে। ডা. মিতু মনে করছেন, বাড়ির বড়দের মাস্ক ব্যবহার না করা এবং অসচেতনতার কারণেই এই ভাইরাস জ্বর ছড়াচ্ছে। তবে, এম আব্দুর রহিম মেডিকেল কলেজ হাসপাতালের শিশু বিশেষজ্ঞ ডা. মনীন্দনাথ রায় বলছেন, অতিরিক্ত গরম এবং বিরূপ আবহাওয়ার কারণেই এসব রোগে আক্রান্ত হচ্ছে শিশুরা। তবে শিশুদের ঠান্ডা জায়গায় রাখা, বাড়ির বাইরে যাওয়া থেকে বিরত রাখা, মাস্ক ব্যবহারসহ বিভিন্ন পরামর্শ দিয়েছেন এই শিশু বিশেষজ্ঞ। জলবায়ু পরিবর্তনের কারণে অতিরিক্ত গরম এবং শিশুদের রোগ-বালাই থেকে রক্ষা করতে অভিভাবকদের বাড়তি সচেতনতা বৃদ্ধির বিকল্প নেই বলে মনে করছেন শিশু বিশেষজ্ঞরা।একাত্তর/ এনএ
tags:হাসপাতাল, শিশু রোগী


25752
পুষ্টিকর খাবার কিনতে পারেনা ৭৩ শতাংশ বাংলাদেশি
জাতীয়
2022-07-15T18:56:24+06:00
বাংলাদেশের ৭৩ শতাংশ মানুষের পুষ্টিকর খাবার কেনার সামর্থ্য নেই বলে জানিয়েছে জাতিসংঘ। সংস্থাটির পাঁচটি প্রতিষ্ঠানের 'বৈশ্বিক খাদ্যনিরাপত্তা ও পুষ্টি পরিস্থিতি' শীর্ষক এক প্রতিবেদনে এ তথ্য উঠে এসেছে।চলতি সপ্তাহের শুরুতে এ প্রতিবেদন যৌথভাবে প্রকাশ করেছে জাতিসংঘের খাদ্য ও কৃষি সংস্থা (এফএও), আন্তর্জাতিক কৃষি উন্নয়ন সংস্থা (ইফাদ), ইউনিসেফ, বিশ্ব খাদ্য কর্মসূচি (ডব্লিউএফপি) ও বিশ্ব স্বাস্থ্য সংস্থা। জাতিসংঘের সদস্য প্রায় সব দেশের তথ্য এ প্রতিবেদনে আছে।বাংলাদেশে একজন মানুষের দৈনিক পুষ্টিকর খাবারের জন্য খরচ পড়ে প্রায় ২৭৬ টাকা। ২০১৭ সালে বাংলাদেশের প্রায় ৭৭ দশমিক চার শতাংশ মানুষের পুষ্টিকর খাবার কেনার সামর্থ্য ছিল না। ২০২২ সালে এসে এ হার দাঁড়িয়েছে ৭৩ শতাংশে। প্রতিবেনে বলা হয়েছে, দক্ষিণ এশিয়ায় দেশগুলোর মধ্যে মোট জনসংখ্যার হারে পুষ্টিকর খাবার কেনার সামর্থ্যের দিক থেকে সবচেয়ে পিছিয়ে নেপাল, তারপরই পাকিস্তানের অবস্থান। ভারতের অবস্থান বাংলাদেশের কিছুটা ভালো। ভালো অবস্থানে আছে শ্রীলঙ্কা ও ভুটান।শতাংশের হিসাবে দক্ষিণ এশিয়ায় বাংলাদেশের ৭৩ শতাংশ, ভারতের ৭০ শতাংশ, ভুটানের ৫৩ শতাংশ, নেপালের ৮৪ শতাংশ, পাকিস্তানের ৮৩ শতাংশ ও শ্রীলঙ্কার ৪৯ শতাংশ মানুষের পুষ্টিকর খাদ্য কেনার সামর্থ্য নেই।জাতিসংঘের পাঁচটি সংস্থার ওই প্রতিবেদনে বাংলাদেশে খাদ্য অনিশ্চয়তায় থাকা মানুষের সংখ্যা বেড়েছে বলে উল্লেখ করা হয়েছে। ২০১৪-১৬ সময়কালে তীব্র থেকে মাঝারি ধরনের খাদ্য অনিশ্চয়তায় ছিল পাঁচ কোটি চার লাখ মানুষ। তিন বছর পর ২০১৯-২১ সময়কালে একই ধরনের খাদ্য অনিশ্চয়তায় ছিল পাঁচ কোটি ২৩ লাখ মানুষ। অর্থাৎ দেশের মোট জনসংখ্যার ৩২ শতাংশ এ অনিশ্চয়তায় ছিল।আরও পড়ুন: একদিনে করোনায় দুই মৃত্যু, শনাক্তের হার ১১.৫৫এ হিসাবে ৬৮ শতাংশ মানুষের খাদ্য বিষয়ে অনিশ্চয়তা নেই। তবে তাদের উল্লেখযোগ্য অংশ পুষ্টিকর খাবার খায় না বা খেতে পারে না।প্রতিবেদনে বলা হয়েছে, ক্ষুধা নির্মূল, খাদ্যনিরাপত্তা নিশ্চিত করা এবং সব ধরনের অপুষ্টি দূর করার চ্যালেঞ্জ বাড়ছে। কোভিড-১৯ মহামারি বৈশ্বিক কৃষি খাদ্যব্যবস্থার দুর্বলতা, ভঙ্গুরতা ও সমাজের বিরাজমান বৈষম্যকে চোখে আঙুল দিয়ে দেখিয়েছে। এ মহামারি বৈশ্বিক ক্ষুধা ও খাদ্য অনিশ্চয়তা বাড়িয়েছে। অনেক উন্নতির পরও শিশুদের অপুষ্টি বড় উদ্বেগের কারণ হয়ে আছে। মায়েদের মধ্যে রক্তস্বল্পতা ও প্রাপ্তবয়স্কদের মধ্যে স্থূলতা উদ্বেগজনক পর্যায়ে পৌঁছেছে।একাত্তর/এসজে
tags:বাংলাদেশ, জাতিসংঘ, খাদ্য নিরাপত্তা, প্রতিবেদন, পুষ্টিকর খাদ্য


25753
করোনাকে দুই দিনেই কাবু করবে নেজাল স্প্রে
বিশ্বযোগ
2022-07-15T19:05:01+06:00
গোটা বিশ্বে ব্যাপক টিকাকরণের পরও করোনাভাইরাস এখন মহামারী রূপেই রয়ে গেছে। সংক্রমণ ও মৃত্যু সংখ্যা কমে এলেও ভাইরাসটি এখন দাপিয়ে বেড়াচ্ছে। করোনা থেকে সম্পূর্ণভাবে মুক্তি পাওয়ার জন্য এখনো গবেষকরা নানান ধরনের পরীক্ষা চালিয়ে যাচ্ছেন। বাজারে আসছে নানান ওষুধ। এবার পরীক্ষা চলছে এক বিশেষ নাকের স্প্রে নিয়ে।প্রাপ্তবয়স্ক রোগীদের শরীরে করোনার মাত্রা ৯৯ শতাংশ পর্যন্ত কমাতে পারে এই নাকের স্প্রে। দ্য ল্যানসেট পত্রিকায় প্রকাশিত এক গবেষণা প্রতিবেদনে এই তথ্য জানা গেছে।গ্লেনমার্ক ফার্মার তৈরি স্প্রেটির তৃতীয় ধাপের ট্রায়ালের ফলাফল প্রকাশিত হয়েছে দ্য ল্যানসেটে। তাতে দেখা গেছে, নাইট্রিক অক্সাইডের এই স্প্রে ২৪ ঘণ্টার মধ্যে ৯৪ শতাংশ ও ৪৮ ঘণ্টার মধ্যে প্রায় ৯৯ শতাংশ করোনার মাত্রা কমাতে পারে। সংস্থাটি জানিয়েছে, নেজাল স্প্রে করোনার জীবাণুকে মেরে ফেলার মতো করেই বানানো হয়েছে। এটি প্রাথমিকভাবে শ্বাসনালীতে কাজ করে। ভাইরাসটি যাতে আর ফুসফুসে ছড়িয়ে পড়তে না পারে, সেটিও দেখে এই স্প্রে। ভারতে ৩০৬ জন আক্রান্তের ওপর সমীক্ষা চালানো হয়েছে। তাদের মধ্যে টিকা নেয়া এবং না নেয়া, দুই দলের মানুষই আছেন।গ্লেনমার্কের ক্লিনিক ডেভেলপমেন্টের প্রধান মনিকা ট্যান্ডন জানিয়েছেন, সারাদেশে প্রায় ২০টি হাসপাতালে এই স্প্রের পরীক্ষা করা হয়েছে। এক্ষেত্রে যারা টিকা নিয়েছেন অথচ মৃদু উপসর্গ রয়েছে সেই সমস্ত রোগীকে একটি গ্রুপে রাখা হয়েছিল। আরও পড়ুন: পুষ্টিকর খাবার কিনতে পারেন না ৭৩ শতাংশ বাংলাদেশি: জাতিসংঘঅপরদিকে যারা করোনাভাইরাস প্রতিরোধী টিকা নেননি সেই সব রোগীদের আলাদা আরেকটি গ্রুপে রাখা হয়। গবেষণায় দেখা গেছে উচ্চ ঝুঁকিপূর্ণ রোগীদের ক্ষেত্রে ২৪ ঘণ্টার মধ্যে করোনা ভাইরাসের প্রভাব কমেছে প্রায় ৯৪ শতাংশ। ফেবিস্প্রে নামে এ ওষুধ শিগগিরই বাজারে আসার কথা। এরিই মধ্যে ভারতের ড্রাগস কন্ট্রোলার জেনারেলের থেকে গ্লেনমার্ক এই স্প্রেটির উৎপাদন এবং বিপণনের অনুমতি পেয়ে গেছে।একাত্তর/এসজে 
tags:করোনাভাইরাস, টিকা, মহামারি, বিশ্ব, নেজাল স্প্রে


25754
বাস-প্রাইভেটকারের সংঘর্ষে দুই শিক্ষার্থীর মৃত্যু, আহত তিন
দেশযোগ
2022-07-15T19:30:40+06:00
নারায়ণগঞ্জের সোনারগাঁ এলাকায় বাস এবং প্রাইভেটকারের মুখোমুখি সংঘর্ষে মাহিমা রহমান ও রাহাত মাহমুদ নামের ইস্ট ওয়েস্ট ইউনিভার্সিটির দুই শিক্ষার্থী মারা গেছেন। এছাড়াও, এ ঘটনায় আহত হয়েছেন আরও তিন শিক্ষার্থী। শুক্রবার (১৫ জুলাই) সকালে প্রায় সাড়ে ১০টার দিকে ঢাকা-চট্টগ্রাম মহাসড়কের দড়িকান্দি এলাকায় এ দুর্ঘটনা ঘটে।নিহত মাহিমা রহমান উপজেলার মোগরাপাড়া ইউনিয়নের মাঝিপাড়া গ্রামের মাহফুজুর রহমানের মেয়ে এবং রাহাদ মাহমুদ ঢাকার বাড্ডা এলাকার বাসিন্দা। আহত মুয়াজ এসএম আনান, কাজী আবিদ শাহনেওয়াজ ও সাইফুল ইসলাম একই বিশ্ববিদ্যালয়ের ইংরেজি বিভাগের তৃতীয় বর্ষের শিক্ষার্থী।ঘটনার পরপরই প্রত্যক্ষদর্শীরা আহতদের উদ্ধার করে ঢাকা মেডিকেল কলেজ হাসপাতালে নিলে চিকিৎসাধীন অবস্থায় দুপুর ১টার দিকে মাহিমা এবং ৩টার সময় রাহাত মাহমুদ মারা যান। আর আহতরা এখনো হাসপাতালে চিকিৎসাধীন আছেন।আহতরা জানিয়েছেন, শুক্রবার সকালে ঢাকা আফতাবনগর থেকে শিক্ষার্থী (বন্ধু) মিলে দুইটি প্রাইভেটকার যোগে নারায়ণগঞ্জ পানাম সিটিতে আনন্দ ভ্রমণের উদ্দেশ্যে যাওয়ার পথে দড়িকান্দি এলাকায় সৌদিয়া বাসের সঙ্গে প্রাইভেটকারে সংঘর্ষ হয়। এতে পাঁচজন আহত হন। কাচঁপুর হাইওয়ে থানার ভারপ্রাপ্ত কর্মকর্তা নবীর হোসেন বলেন, বাস ও প্রাইভেটকারের মুখোমুখি সংঘর্ষের খবর পেয়ে ঘটনাস্থলে গিয়ে এলাকাবাসীর সহযোগিতায় আহতদের উদ্ধার করে ঢাকা মেডিক্যাল কলেজ (ঢামেক) হাসপাতালে পাঠানো হয়। পরে ঢাকা মেডিকেলে চিকিৎসাধীন অবস্থায় আহত বিশ্ববিদ্যালয় পড়ুয়া দুই শিক্ষার্থীর পরিবার মৃত্যুর খবর নিশ্চিত করেছে। বাসটি জব্দ করা হয়েছে।
tags:সড়ক দুর্ঘটনা, মৃত্যু


25755
শহর রক্ষা বাঁধ নদীতে বিলীন, প্লাবিত দূর্গাবাটি গ্রাম
দেশযোগ
2022-07-15T20:13:11+06:00
উপকূলবর্তী শ্যামনগর উপজেলার বুড়িগোয়ালীনি ইউনিয়নের পশ্চিম দুর্গাবাটির সাইক্লোন শেল্টার সংলগ্ন অংশের উপকূল রক্ষা বাঁধ পাশের খোলপেটুয়া নদীতে বিলীন হওয়ায় প্লাবিত হয়েছে দূর্গাবাটি গ্রাম। এছাড়াও, হুমকিতে আছে আড়পাঙ্গাশিয়া ও পোড়াকাটলা গ্রামও। বৃহস্পতিবার বিকেল পাঁচটার দিকে সেখানকার প্রায় দুই’শ ফুট জায়গা জুড়ে বাঁধখাটা ভাবে নদীতে ধসে পড়ে। আর এরপরেই জোয়ারে প্লাবিত হয়ে যায় এই গ্রামটি। নিলুৎপল মন্ডল নামের স্থানীয় এক বাসিন্দা জানান, ভাঙনের খবর পেয়ে সকালে তারা ঘটনাস্থলে পৌছে রিং বাঁধ নির্মাণের কাজ শুরু করেছেন। পরবর্তী জোয়ারের আগে ভাঙন কবলিত অংশে রিং বাঁধ দিতে না পারলে জোয়ারের পানি পশ্চিম ও পুর্ব দুর্গাবাটি সহ ভামিয়া, পোড়াকাটলা, চুনা ও হেঞ্চি গ্রাম গুলোকে প্লাবিত করবে। স্থানীয়রা অভিযোগ করে বলেন, দুর্গাবাটির বিভিন্ন অংশে কোটি টাকার কাজ করা হলেও ভাঙন অংশে মাটির কোনো কাজ করা হয়নি। এছাড়া প্রভাবশালীরা পাশের নদী থেকে কোটি কোটি ঘনফুট বালু তোলায় দেবে গেছে চর। কিন্তু সংশ্লিষ্ট কেউ তদারকি করেননি। স্থানীয়দের দাবি, পানি উন্নয়ন বোর্ডের পওর বিভাগ শ্যামনগরের ৫ নং পোল্ডারের এই অংশের বাঁধ দীর্ঘদিন ধরে জরাজীর্ন অবস্থায় ছিল। তবে শুক্রবার সকাল থেকে বাশ পাইলিং দিয়ে মাটি ফেলে রিং বাঁধ নির্মাণের চেষ্টা চালাচ্ছে পানি উন্নয়ন বোর্ড।ভাঙন কবলিত অংশের বাসিন্দা সাবেক ইউপি সদস্য নীলকান্ত জানান, বৃহস্পতিবার বিকেলে হঠাৎ বিকট শব্দে সাইক্লোন শেল্টারের পূর্ব দিকে উপকূলরক্ষা বাঁধের ৬০ থেকে ৭০ ফুট জায়গা খোলপেটুয়া নদীতে ধসে পড়ে। রাতে স্থানীয়রা ভাঙন ঠেকানোর কাজ শুরু করে। বুড়িগোয়ালীনি ইউনিয়ন পরিষদের চেয়ারম্যান আলহাজ নজরুল ইসলাম জানান, ন্থানীয়রা স্বেচ্ছা শ্রমের ভিত্তিতে রিং বাঁধ নির্মাণের কাজ শুরু করেছে। তবে দুপুরের জোয়ারে কাজ বন্ধ রাখতে হয়েছে। জোয়ার নামতে সন্ধ্যা হয়ে যাবে। সন্ধ্যায় কাজ করা কঠিন হবে। তিনি অভিযোগ করেন, পাশের খোলপেটুয়ানদী থেকে অবৈধভাবে বালু তোলায় চর দেবে পাশের অংশে ভাঙন লেগেছে। পানি উন্নয়ন বোর্ডের শ্যামনগর অঞ্চলের উপ-বিভাগীয় প্রকৌশলী জাকির হোসেন জানান, খোলপেটুয়ানদীর চর দেবে যাওয়ার কারণে ৪০ মিটার বাঁধ ধসে পড়েছে। ১৬০ মিটার রিং বাঁধ দেয়ার কথা জানিয়ে এই কর্মকর্তা বলেন, বাশ পাইলিংয়ের কাজ শুরু হয়েছিল। তবে জোয়ার আসায় কাজ বন্ধ রাখতে হয়েছে। পুরোদিনই জোয়ার থাকায় কাজ করার সুযোগ থাকছেনা। তিনি আরও বলেন, রিং বাঁধ নির্মাণের জন্য ১৫ হাজার জিওব্যাগ এবং একলাখ সিনথেটিক ব্যাগ ইতোমধ্যে প্রস্তুত রাখা হয়েছে। একাত্তর/ এনএ
tags:উপকূলবর্তী শ্যামনগর, রক্ষা বাঁধ


25756
সুস্মিতা-ললিত প্রেমে তোলপাড় বিনোদন দুনিয়া
আনন্দযোগ
2022-07-15T19:40:49+06:00
সাবেক মিস ইউনিভার্স ও বলিউড তারকা সুস্মিতা সেনের প্রেমে মজেছেন ললিত মোদী। যারা ভারতের জমকালো টি-টোয়েন্টি আসরের খবর রাখেন তাদের কাছে এই মোদি খুবই চেনা মুখ। তিনি ছিলেন প্রথম আইপিএল আসরে চেয়ারম্যান। নানা কেলেংকারি নিয়ে আইপিএল থেকে সরে দাঁড়াতে বাধ্য হলেও, তিনি আবারো শিরোনামে এসেছেন সুস্মিতা সেনের সঙ্গে প্রেমের ইনিংস শুরু করে। গেলো দুই তিন ধরে তিনি নিজেই সে কথা বলে বেড়াচ্ছেন। নায়িকার সঙ্গে একান্ত মুহূর্তের ছবি শেয়ারও করছেন সমানতালে। নতুন সম্পর্ক নিয়ে সুম্মিতা মুখে কুলুপ এটে রাখলেও ললিত মোদী সমানে তাদের সম্পর্কের গভীরতা সম্পর্কে বলে বেড়াচ্ছেন। নিজের টুইটার হ্যান্ডেলে বিভিন্ন পোস্টে তিনি সুস্মিতাকে অর্ধাঙ্গিনী হিসাবে উল্লেখ করেছেন। বিয়ের কথা না বলেও এক সঙ্গে থাকার কথাও জানাচ্ছেন।বর্তমানে এই যুগল সারা দুনিয়া ঘুরে বেড়াচ্ছেন। মালদ্বীপ আর সার্ডিনিয়া দ্বীপ ঘুরে এখন আছেন লন্ডনে। মোদির এসব পোস্ট ঘিরে শুধু নেট দুনিয়াই নয়, ভারতের সংবাদমাধ্যমগুলো বেশ গুরুত্ব দিয়ে প্রচার করা হচ্ছে। সুস্মিতার ভক্তদের কাছ থেকে পাওয়া যাচ্ছে মিশ্র প্রতিক্রিয়া। সুস্মিতা সেনের সঙ্গে একের পর এক ছবি প্রকাশ্যে এসেছে বৃহস্পতিবার থেকে। সাবেক বিশ্ব সুন্দরীকে ললিতের বক্ষলগ্না হিসাবে দেখে সবাই রীতিমতো হাঁ। বৃহস্পতিবার সন্ধ্যায় সাবেক আইপিএলকর্তা ললিত মোদীর পোস্ট করা একের পর ছবি নিয়েই চলছে যাবতীয় জল্পনা।ছবির সঙ্গে রোমান্টিক ক্যাপশনও মন কেড়েছে সবার। ললিত লিখেছেন, তাদের নতুন জীবন শুরুর কথা। বলেছেন, পরিবারের সঙ্গে মলদ্বীপ এবং সার্ডিনিয়ায় বেড়িয়ে লন্ডনে এলাম। আর সেখানেই সুস্মিতাকে জীবন সঙ্গিনী হিসাবে উল্লেখ করেছেন ললিত। তিনি বলেন, আমার বেটার হাফ সুস্মিতা সেনের কথা উল্লেখ না করলেই নয়। শেষ পর্যন্ত নতুন জীবনের শুরু। দুর্দান্ত উপভোগ করছি। সবার প্রশ্ন কবে ললিত মোদীকে বিয়ে করলেন সুস্মিতা? পরে অবশ্য বিষয়টি খোলসা করেন ললিত নিজেই। আবার লেখেন তাঁরা বিয়ে করেননি।নতুন জীবনের শুরু করেছেন মাত্র। কিন্তু ললিত মোদী জানিয়েছেন খুব শিগগিরই তারা বিয়েও করবেন। ২০১২ সালেই ললিতের স্ত্রী ক্যানসারে মারা যান। সেই থেকে একাই আছেন। আর সুস্মিতা সেন একাধিক পুরুষের সঙ্গে লিভ-ইন সম্পর্কে থাকলেও বিয়ে করেননি। সম্প্রতি তিনি রোহমান সোলের সঙ্গে সম্পর্ক ছেদ করার ঘোষণা দেন। এরপর থেকে সুস্মিতাও সিঙ্গল। ললিত মোদী তার ও সুস্মিতার সম্পর্ক বৃহস্পতিবার সন্ধ্যায় টুইটার পোস্টের মাধ্যমে অফিসিয়াল করলেন বলেই ধরে নিয়েছে ভারতের গণমাধ্যমগুলো। ললিত মোদীর সঙ্গে সম্পর্কে বিষয়ে সুস্মিতার বাবা সুবীর সেন বলেন, আমার কাছে সুস্মিতার বিয়ে প্রসঙ্গে কোনও খবর নেই। সকালেও মেয়ের সঙ্গে কথা হয়েছে, কিন্তু কিছু বলেনি। শুক্রবার সকালে একই সুরে কথা বলেছেন সুস্মিতার ভাই রাজীব সেনও। এদিকে, ললিতের ঘোষণার ১৪ ঘন্টা পর সুস্মিতা নীরবতা ভেঙ্গে দুই মেয়ে রিনি ও  আলিশাকে সঙ্গে নিয়ে ছবি পোস্ট করে লেখেন, আমি আনন্দে আছি। কোনও বিয়ে নয়, কোনও আংটি নয়, নিঃস্বার্থ ভালবাসায় আমি পরিবেষ্টিত। অনেক উত্তর দেয়া হয়েছে। এবার কাজে মন দেয়া উচিত।একাত্তর/এআর
tags:প্রধান সংবাদ, সুস্মিতা, ললিত, প্রেমে


25757
বইছে তীব্র তাপদাহ, অতিষ্ট জনজীবন, সহসা ঝরবে না বৃষ্টি
দেশযোগ
2022-07-15T20:21:01+06:00
আরো দুই দিন সারাদেশে মৃদু তাপদাহ থাকবে বলে জানিয়েছে আবহাওয়া অফিস। গেল কয়েক বছরের তুলনায় এবারের তাপদাহ অনেক তীব্র, অনেক শক্তিশালী। তীব্র এই তাপদাহ থেকে মুক্তি মিলবে ভারি বর্ষণ হলে। আগামী দুই একদিনে বৃষ্টির তেমন লক্ষণ দেখা যাচ্ছে না। জলবায়ু বিশেষজ্ঞরা বলছেন, সহজেই মুক্তি মিলছে না এই সমস্যা থেকে।ওলোটপালট দেশের ঋতু কাল। আষাঢ়ের মেঘের দেখা নেই আকাশে। ভরা বর্ষায় চলছে খরা। বৃষ্টি খরায় বিপর্যস্ত মানুষ। তীব্র রোদে হাঁসফাঁস নগর জীবন। রোদের প্রখরতায় থমকে যাচ্ছে জীবনযাত্রা। বর্ষার আকাশে শরতের প্রতিচ্ছবি। মাঝে মধ্যে সূর্য মেঘে ঢাকা পড়লেও গরমের তীব্রতা কমে না, আরো বাড়ে। রোদে গেলে গা জ্বলে। এই বর্ষাকালে সকালে সূর্যের আলো ফুটতেই গরম শুরু হয়। দুপুর ১২টা থেকে বিকেল ৪টা পর্যন্ত অসহ্য গরম থাকে। সন্ধ্যার পর গুমট হয়ে ওঠে পরিবেশ, রাতেও ভ্যাপসা গরম। এমন অবস্থায় জনজীবন দুর্বিষহ হয়ে উঠেছে। দিনের বেলা স্বাভাবিক কাজকর্ম ব্যাহত হচ্ছে। জরুরি দরকার ছাড়া কেউ বাইরে বের হচ্ছে না। মানুষের কষ্ট হয়ে উঠেছে অসহনীয়। আবহাওয়া অফিস বলছে, প্রতি বছরই তিন চারটি তাপপ্রবাহ সৃষ্টি হয়। তবে এবারের জুলাই মাসের তাপপ্রবাহ দীর্ঘস্থায়ী আর অনেক সবচেয়ে শক্তিশালী। এর প্রভাব দেশজুড়ে। এরই মধ্যে মৃদু থেকে মাঝারি রূপ নিয়েছে তাপদাহ। শুক্রবারে, দিনের সর্বোচ্চ তাপমাত্রা ছিলো রাজশাহীতে ৩৯ ডিগ্রি সেলসিয়াস। হালকা বৃষ্টি হলেও আরো দুদিন ভ্যাপসা গরম থাকবে। আর গত বৃহস্পতিবার (১৪ জুলাই) সিলেটে ৩৮ দশমিক ৯ ডিগ্রি সেলসিয়াস তাপমাত্রা রেকর্ড করা হয়েছে যা গত ৬৬ বছরের মধ্যে জুলাই মাসের উষ্ণতম দিন।তীব্র গরমে স্থবির হয়ে পড়ছে নগর জীবন। গরম থেকে বাঁচতে গাছের ছায়ায় আশ্রয় নিচ্ছে খেটে খাওয়া মানুষ। প্রখর রোদে ঠিক মত কাজ করা যাচ্ছে না, আয়ও হচ্ছে কম। রাজধানীর বিভিন্ন এলাকা ঘুরে দেখা যায়, দুপুর হতেই অলি-গলিতেও লোকজনের চলাফেরা একেবারে কম। অনেকে দোকান বন্ধ করে বাসায় চলে যান।তীব্র তাপ থেকে বাঁচতে নোংরা জলেই নেমে পরেছেন অনেকে। ভরা বর্ষা মৌসুমের মধ্যভাগে এসেও চৈত্র-বৈশাখের মতো ভ্যাপসা গরমে নাকাল সারাদেশের মানুষজন।তীব্র তাপদাহে দুর্বিষহ হয়ে উঠেছে জীবনযাত্রা। অস্বাভাবিক তাপদাহের কারণে ঘরে ঘরে জ্বর, সর্দি, কাশি, শ্বাসকষ্ট, চর্মরোগ, ডায়রিয়াসহ বিভিন্ন রোগব্যাধি ছড়িয়ে পড়তে শুরু করেছে। স্বাস্থ্য বিশেষজ্ঞরা বলছেন, চলমান তাপপ্রবাহে প্রচণ্ড গরমে জনজীবনেও হাঁসফাঁস অবস্থা। এ পরিস্থিতিতে কোথাও অতিরিক্ত জনসমাগম হলে হিট স্ট্রোকের ঝুঁকি রয়েছে। তাপদাহে ফসলের মাঠ ফেটে চৌচির, চলছে বিদ্যুতের লোডশেডিং, জ্বালানি ও পানি সরবরাহের ওপর বাড়তি চাপ তৈরি করেছে চলমান তাপদাহ। আবহাওয়াবিদ আব্দুল মান্নান বলেন, দেশের ১৭ জেলার ওপর দিয়ে বয়ে চলেছে মৃদু তাপপ্রবাহ। এটি আরো চার দিন অব্যাহত থাকতে পারে। দেশের সর্বোচ্চ তাপমাত্রা এখন ৪০ ডিগ্রি ছুঁই ছুঁই। আবহাওয়া অফিস বলছে, বায়ু মন্ডলের নিম্নস্তরে জলীয় বাস্পে পরিপূর্ণ। এছাড়া মৌসুমী অক্ষ বাংলাদেশ থেকে দক্ষিণে ভারতীয় উপকূলে অবস্থান করছে। তাই আকাশে মেঘ জমছে না। আবহাওয়ার এই পরিবর্তনের জন্য জলবায়ু পরিবর্তনকে দুষছেন বিশষজ্ঞরা। বলছেন, সারা পৃথিবীকেই এর ফলভোগ করতে হবে। তারা বলেন, ভয়াবহ গরমের অন্যতম কারণ জলবায়ু পরিবর্তন। এ ছাড়া বৈশ্বিক তাপমাত্রা বৃদ্ধি ও প্রশান্ত মহাসাগর থেকে বঙ্গোপসাগর পর্যন্ত বিস্তৃত এলাকায় ‘এল নিনো’ নামের এক বিশেষ পরিস্থিতির সৃষ্টি হয়েছে। এর প্রভাবেই আবহাওয়া দ্রুত এমন দুর্যোগপূর্ণ হচ্ছে। এ বছর মার্চ মাস থেকেই তাপদাহ শুরু হয়। এটি চতুর্থ তাপপ্রবাহ। তবে, জুলাই মাসে এমন শক্তিশালী তাপদাহ এর আগে দেখা যায়নি। একাত্তর/এআর
tags:প্রধান সংবাদ, আবহাওয়া, তাপদাহ


25758
ঋণের দায়ে দেউলিয়া হতে পারে বাংলাদেশ: জিএম কাদের
রাজনীতি
2022-07-15T20:27:46+06:00
‘ঋণের দায় বাংলাদেশ দেউলিয়া হতে পারে’ বলে মন্তব্য করেছেন জাতীয় পার্টি (জাপা) চেয়ারম্যান ও বিরোধী দলীয় উপনেতা গোলাম মোহাম্মদ কাদের। তিনি বলেছেন, ‘দেশের ঋণের পরিমাণ ১৬ লাখ কোটি টাকা। আগামীতে সুদসহ এই ঋণ পরিশোধ করতে হবে। তখন দেশের অবস্থা ভয়াবহ হতে পারে।’শুক্রবার (১৫ জুলাই) বিকালে রাজধানীর জুরাইন রেলগেটে শ্যামপুর-কদমতলী থানা জাতীয় পার্টি আয়োজিত হুসেইন মুহম্মদ এরশাদের স্মরণ সমাবেশে প্রধান অতিথির বক্তব্যে জাতীয় পার্টি চেয়ারম্যান এ কথা বলেন।গোলাম মোহাম্মদ কাদের বলেন, বাংলাদেশ আর শ্রীলঙ্কার মধ্যে অনেক মিল। করোনাকালে পর্যটন খাত ক্ষতিগ্রস্ত হয়েছে শ্রীলঙ্কার। আবার ১০ বছর গৃহযুদ্ধ করেও দেউলিয়া হয়নি শ্রীলংকা। শুধু ঋণের বোঝা টানতে গিয়ে দেউলিয়া হয়েছে দেশটি। আবার শ্রীলঙ্কা ও বাংলাদেশে একই রাজনৈতিক বাস্তবতা। আর এ কারণেই শ্রীলঙ্কার মতো ভয়াবহ পরিস্থিতি হতে পারে বাংলাদেশে। দুটি দেশেই কোথাও জবাবদিহিতা নেই।জাপা চেয়ারম্যান আরও বলেন, এমন দেশের জন্য মুক্তিযুদ্ধ হয়নি। দেশের জন্য রাজা পেতে মুক্তিযুদ্ধে বীর শহীদরা জীবন দেননি। মুক্তিযুদ্ধ হয়েছে জনগণের প্রতিনিধি পেতে। কিন্ত দুর্ভাগ্যজনকভাবে আমরা প্রতিনিধি পাইনি, পেয়েছি জনগণের রাজা।জাতীয় পার্টি চেয়ারম্যান বলেন, ঋণনির্ভর বাজেট হয়েছে। বাজেটে খেটে খাওয়া মানুষের জন্য ও বেকারত্ব কমাতে কোনো বরাদ্দ নেই। গেলো বছরও লক্ষ্য অনুযায়ী ট্যাক্স আদায় হয়নি। এবার লক্ষমাত্রা অনুযায়ী ট্যাক্স আদায় না হলে ঋণ করে কর্মকর্তাদের বেতন ভাতা দিতে হবে। ব্যাংকগুলোতে টাকা থাকবে না। ভয়াবহ অবস্থার দিকে যাচ্ছে দেশ।জিএম কাদের বলেন, দ্রব্যমূল্য বেড়েই চলছে। সরকারের নজর নেই। আমরা বলেছি ভর্তুকি দিয়ে হলেও নিত্যপণের দাম সহনশীল মাত্রায় রাখতে হবে।জাতীয় সংসদের বিরোধী দলীয় এই উপনেতা বলেন, মেগা প্রকল্পের মাধ্যমে হাজার কোটি টাকা পাচার হচ্ছে দেশ থেকে। আমরা আর কোনো মেগা প্রকল্প চাই না। আমরা চাই, মানুষ যেন খেয়ে-পরে বাঁচতে পারে। মানুষ যেন হাসপাতালে গিয়ে সহজে সুচিকিৎসা পায়।তিনি বলেন, পল্লীবন্ধু হুসেইন মুহম্মদ এরশাদ ছিলেন দেশপ্রেমিক নেতা। তিনি গণমানুষের শাসন প্রতিষ্ঠা করতে উপজেলা পরিষদ সৃষ্টি করেছিলেন। যদিও পল্লীবন্ধুর স্বপ্নের মতো উপজেলাব্যবস্থা এখন নেই। জনপ্রতিনিধিদের ক্ষমতা নেই উপজেলা ব্যবস্থায়।জাতীয় পার্টির কো-চেয়ারম্যান ও ঢাকা মহানগর দক্ষিণের সভাপতি সৈয়দ আবু হোসেন বাবলার সভাপতিত্বে সমাবেশে অন্যানের মধ্যে বক্তব্য দেন জাতীয় পার্টির প্রেসিডিয়াম সদস্য সাহিদুর রহমান টেপা, সুনীল শুভ রায়, মীর আব্দুস সবুর আসুদ, পার্টির চেয়ারম্যানের উপদেষ্টা মনিরুল ইসলাম মিলন, হারুন অর রশীদ, ভাইস চেয়ারম্যান আরিফুর রহমান খান, আমির উদ্দিন ডালু, যুগ্ম মহাসচিব ফখরুল আহসান শাহজাদা, সম্পাদক মন্ডলির সদস্য জহিরুল ইসলাম মিন্টু, গোলাম মোস্তফা, খোরশেদ আলম খুশু যুগ্ম সম্পাদক মন্ডলীর সদস্য সুজন দে, শরফুদ্দীন শিপু, অ্যাডভোকেট মো. আবু তৈয়ব, শেখ মাশুকুর রহমান, মাহমুদ আলম, সমরেশ মন্ডল মানিক, দ্বীন ইসলাম শেখ, কেন্দ্রীয় সদস্য মাহবুবুর রহমান খসরু, শাহীন আরা সুলতানা রিমা, জাতীয় ছাত্র সমাজের সভাপতি মো. ইব্রাহিম খান জুয়েল, সহ-সভাপতি শাহ ইমরান রিপন প্রমুখ।একাত্তর/এআর
tags:বাংলাদেশ, জিএম কাদের, ঋণ, দেউলিয়া


25759
মানিকগঞ্জে বজ্রপাতে আহত ১৯, তিনজনের অবস্থা গুরুতর
দেশযোগ
2022-07-15T20:53:21+06:00
মানিকগঞ্জ সদর উপজেলার জাগীর এলাকায় বজ্রপাতে আহত হয়েছেন ১৯ জন। এর মধ্যে আহতদের তিন জনের অবস্থা আশঙ্কাজন। শুক্রবার(১৫ জুলাই) বিকেল সোয়া ৪ টার দিকে ঢাকা-আরিচা মহাসড়কের জাগীর ব্রিজ এলাকায় এ ঘটনা ঘটে।আহতরা হলেন, আব্দুল লতিফ(৬০), ইসমাইল (১৫), আলমগীর (৫৫), আরিফ (২৯), ওয়াসিম (২০), আজিজুল হাকিম (৩৫), মোকলেস (৬২), রাজ্জাক (৫০), শামীম (৩৫) ফাহিম (১৭), জাহিদুল (৪০), সজিব (২০), রাজিব (২০), ফারুক (৩০), শিবু মিয়া(২০), বিপ্লব হোসেন (২০), রইজ উদ্দিন (১৮), লুৎফর রহমান (৩৫) এবং বাদশা মিয়া (৫০)।আহত ব্যক্তি এবং প্রত্যক্ষদর্শীরা জানিয়েছেন, বি‌কে‌লে সদর উপজেলার জাগীর ইউনিয়ন পরিষদ মাঠে ফুটবল খেলা চলছিলো। খেলা দেখতে স্থানীয় লোকজনসহ আশপাশের বিভিন্ন এলাকা থেকে মাঠে জড়ো হয় বহু মানুষ। এরপর প্রায় সাড়ে ৪ টার দিকে হঠাৎ বিকট বজ্রপাতের শব্দ হয়। এসময় জাগীর ব্রিজ এলাকায় ঢাকা-আরিচা মহাসড়কের পাশের একটি কড়ই গাছের উপর বাজ প‌ড়ে। এসময় বজ্রপাতে অনেকেই আহত হন। ঘটনার সাথে সাথেই স্থানীয়রা আহতদের উদ্ধার করে মানিকগঞ্জ জেলা হাসপাতালে ভর্তি করেন। আহতদের মধ্যে জাহিদুল, মোকলেস ও রাজ্জাকের অবস্থা গুরুতর।হাসপাতালে জরুরী বিভাগের দায়িত্বপ্রাপ্ত চিকিৎসক শামীমা আক্তার বলেন, বজ্রপাতের ঘটনায় ১৮ জন ভর্তি হয়েছেন। তাদের চিকিৎসা দেওয়া হচ্ছে। তবে আহতদের মধ্যে ৩ জনের শরীরে বিভিন্ন স্থানে ঝল‌সে গেছে। ভর্তি রোগীদেরকে হাটা চলা করার পরামর্শ দিয়েছেন তিনি। আহতদের সবার বাড়ি জেলার সদর, সাটুরিয়া ও সিংগাইরের বিভিন্ন গ্রামে। একাত্তর/ এনএ
tags:বজ্রপাত, আহত


25761
মানা হচ্ছে না সমহারে লোডশেডিংয়ের নির্দেশনা
অন্যান্য
2022-07-15T20:53:02+06:00
সারা দেশের সব এলাকায় সমহারে লোডশেডিংয়ের সরকারি নির্দেশনা মানছে না বিতরণ কোম্পানিগুলো। তীব্র গরমে গ্রামের মানুষকে পোহাতে হচ্ছে অতিরিক্ত ভোগান্তি। আধা ঘণ্টা বিদ্যুৎ থাকলে আবার কয়েক ঘণ্টা বিদ্যুৎ থাকছে না অনেক এলাকায়। বিদ্যুতের অভাবে যেমনি মানুষ ঘরে থাকতে পারছে না, তেমনি ব্যবসা বাণিজ্যেও প্রভাব পড়েছে। শহরে বিদ্যুৎ যায় আর গ্রামে বিদ্যুৎ কিছু সময়ের জন্য আসে। গ্রামে বিদ্যুৎ বিতরণ প্রতিষ্ঠানগুলো সরকারের নির্দেশনা অমান্য করায় এমন পরিস্থিতি তৈরি হয়েছে। আধা ঘণ্টা বিদ্যুৎ থাকলে চলে যায় কয়েক ঘণ্টার জন্য। দেশের উত্তর-দক্ষিণ, পূর্ব-পশ্চিম সব এলাকায় একই চিত্র। এর ফলে দেশজুড়ে চলা তাপদাহে গরমের তীব্রতায় অসুস্থ হওয়ার পাশাপাশি ব্যবসা বাণিজ্যেও চরম নেতিবাচক প্রভাব পড়েছে। যদিও সরকারের তরফ থেকে বলা হয়েছিলো, বিশ্ববাজারে গ্যাসের দাম বৃদ্ধির কারণে চাহিদা অনুযায়ী গ্যাস আনা যাচ্ছে না। তাই বিদ্যুৎ উৎপাদন কমাতে হয়েছে। প্রতিশ্রুতি ছিল সুষম বণ্টনের। প্রধানমন্ত্রীর বিদ্যুৎ, জ্বালানি ও খনিজ সম্পদ বিষয়ক উপদেষ্টা তৌফিক-ই-এলাহী চৌধুরী বলেন, সুষম বন্টন নিশ্চিত করার চেষ্টা চলছে। তিনি বলেন, চলমান গ্যাস ও বিদ্যুৎ সংকট কাটিয়ে উঠতে এসি ব্যবহার নিয়ন্ত্রণে আনা হবে। সারাদেশে বন্ধ হবে আলোকসজ্জা। দেশজুড়ে লোডশেডিং সেপ্টেম্বর পর্যন্ত চলতে পারে। অন্যদিকে, পরিকল্পনাবিহীন সরবরাহ ব্যবস্থার কারণে গ্রামের মানুষ বৈষম্যের শিকার হচ্ছে বলে জানান বিশেষজ্ঞরা। রাজধানীতে বিদ্যুৎ বিতরণ কোম্পানিগুলো এলাকা ভিত্তিক লোডশেড ভাগ করে দেয়ায় যা বিদ্যুৎ পাচ্ছে তা সুষমভাবে ভাগ করে দেয়া হচ্ছে। ফলে গ্রাহক ভেদে বৈষম্য নেই বললেই চলে।বৈষম্যহীনভাবে বিদ্যুৎ সরবরাহ নিশ্চিত না হলে মানুষের মনে বড় ধরনের অসন্তোষ তৈরি হওয়ার আশঙ্কা বিশেষজ্ঞদের। একাত্তর/এআর
tags:প্রধান সংবাদ, লোডশেডিং, নির্দেশনা


25762
কর্মস্থলে ফেরার তাড়ায় চাপ বাড়ছে বাস ও ট্রেনে
অন্যান্য
2022-07-15T21:03:28+06:00
ঈদের ছুটি শেষে ঢাকায় ফেরা মানুষের চাপ বেড়েছে বাসে ও ট্রেনে। শুক্রবার ছুটির দিন দেশের বিভিন্ন প্রান্ত থেকে ছেড়ে আসা ট্রেনগুলোতে ছিলো উপচেপড়া ভিড়। ট্রেনের ছাদে চড়েও অনেক যাত্রী ঢাকায় পৌঁছান। উত্তর-পশ্চিমাঞ্চলের দু’একটি বাদে বেশিরভাগ ট্রেন সময়মতোই কমলাপুর পৌঁছায়। তবে, ফিরতি টিকেট পেতে ভোগান্তি হয়েছে অনেকের। ঈদ শেষে জীবিকার তাগিদে ঢাকায় ফেরা। এক সপ্তাহ আগেও কমলাপুরের যেই প্ল্যাটফর্মে ছিলো ঘরমুখী মানুষের ঢল, সেখানটায় এবার বিপরীতমুখী স্রোত। শুক্রবার ছুটির দিন সকাল থেকেই কমলাপুরে ঢাকায় ফেরা মানুষের প্রচন্ড ভিড় ছিলো। প্রতিটি ট্রেন কমলাপুর আসে যাত্রীবোঝাই হয়ে। বিশেষ করে দেশের উত্তর ও পশ্চিমাঞ্চল থেকে ছেড়ে আসা ট্রেনগুলোতে ছিলো উপচেপড়া ভিড়। ট্রেনের ভেতরে গাদাগাদি অবস্থা। ভেতরে জায়গা না পেয়ে অনেকেই ছাদে চেপে ঢাকায় ফিরেন।ফিরতি পথেও উত্তর ও পশ্চিমাঞ্চলের ট্রেনের শিডিউল এলোমেলো। চিলাহাটি থেকে ছেড়ে আসা নীলসাগর এক্সপ্রেস কমলাপুরে আসে সাড়ে তিন ঘন্টা দেরিতে। একতা এক্সপ্রেসও দেরিতে স্টেশনে পৌছায়। ফিরতি যাত্রার টিকেট পেতে বিড়ম্বনার কথা জানান অনেক যাত্রী।তবে সিলেট, চট্টগ্রাম কিংবা অন্যান্য স্টেশন থেকে ছেড়ে আসা সব ট্রেন সময় মেনেই কমলাপুর আসে। আন্ত:নগরের পাশাপাশি মেইল, কমিউটার সব ট্রেনেই ছিলো প্রচন্ড ভিড়। রেল কর্তৃপক্ষ জানিয়েছে, শনিবারও ঢাকায় ফেরা মানুষের যথেষ্ট চাপ থাকবে। এদিকে, ঈদ শেষে কোনো ভোগান্তি ছাড়াই সড়কপথে রাজধানীতে ফিরছে মানুষ। তারা বলছেন, ঈদযাত্রায় তাদের যে ধরণের দুর্ভোগ পোহাতে হয়েছে আর ফেরার পথ ছিলো একেবারে উল্টো। নির্ধারিত সময়েই উত্তরবঙ্গ থেকে ঢাকায় পৌছাতে পারছে বাসের যাত্রীরা। তবে সব বাসেই যাত্রী পরিপূর্ণ করে আসছে। এই সুযোগ বাড়তি ভাড়া আদায়ের অভিযোগও আসছে।এবার ঈদ যাত্রায় উত্তরবঙ্গে বাড়ি যেতে মহাসড়কে যানজটের কারণে সময় লেগেছে স্বাভাবিকের চেয়েও পাঁচ-ছয় ঘন্টা বেশি। এই মানুষগুলোই রাজধানীতে ফিরছেন নির্বিঘ্নে। কোথাও যানজট নেই, বঙ্গবন্ধু সেতু পার হওয়ার পর টাঙ্গাইল-ঢাকা মহাসড়কে গাড়ি চলেছে স্বাভাবিক গতিতে। তবে শুক্রবার থেকে যাত্রী চাপ বেড়েছে বেশ খানিকটাই।সড়কে কোনো ভোগা্ন্তি না থাকলেও যাত্রীদের অভিযোগ করছেন বাড়তি ভাড়া আদায়ের। ঈদ যাত্রায় বাসগুলো যেমন কয়েকগুণ বেশি ভাড়া আদায় করেছে, তেমনি ফিরতিও একই দৃশ্য।যাত্রী ও চালক বলছেন, এবার মহাসড়কগুলোতে মোটরবাইকের সংখ্যা ছিলো কম। কম ছিলো তিন চাকার যানও। এই অবস্থা যদি সবসময় থাকে, তবে মহাসড়ক থাকবে নিরাপদ।একাত্তর/এআর
tags:প্রধান সংবাদ, বাস, কর্মস্থল, ট্রেনে


25763
রাজবাড়ীতে বিদ্যুৎস্পৃষ্ট হয়ে মা-মেয়ের মৃত্যু
দেশযোগ
2022-07-15T21:10:44+06:00
রাজবাড়ীর কালুখালী উপজেলার রতনদিয়া ইউনিয়নের বহর কালুখালী গ্রামে বিদ্যুৎস্পৃষ্ট হয়ে মা এবং মেয়ে মারা গেছেন। শুক্রবার (১৫ জুলাই) বিকেলে তাদের নিজ ঘরে এমন দুর্ঘটনার শিকার হন তারা। মৃতরা হলেন, কালুখালী উপজেলার রতনদিয়া ইউনিয়নের ডহর কালুখালী গ্রামের হোসেন শেখের স্ত্রী মর্জিনা বেগম (২৭) এবং তার চার মাস বয়সী মেয়ে তানজিনা আক্তার।স্থানীয় লোকজন ঘটনা প্রসঙ্গে বলছে, শুক্রবার বিকেলে রতনদিয়া ইউনিয়নে বৃষ্টি হয়। এ সময় বিদ্যুতের সংযোগ ওই বাড়ির টিনের ঘরের সাথে লেগে পুরো ঘরটি বিদ্যুতায়িত হয়। এরপর ঘুমন্ত অবস্থায় ঘরের টিনের বেরায় হাত দিলে মর্জিনা বেগম এবং তার মেয়ে তানজিনা বিদ্যুৎস্পৃষ্ট হয়। পরে, স্থানীয়দের সহযোগীতায় মেয়েটিকে পাংশা উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাদের মৃত ঘোষণা করেন। কালুখালী থানার ভারপ্রাপ্ত কর্মকর্তা ( ওসি ) মো. নাজমুল হাসান ঘটনার সত্যতা নিশ্চিত করে বলেন, মা মেয়ের মৃত্যর খবরে থানা পুলিশের একটি দল ঘটনাস্থল পরিদর্শন করেছে। মায়ের মরদেহ থানায় নিয়ে আসা হয়েছে। আর মেয়েটিকে পাংশা থেকে ওই বাড়িতে নিয়ে আসা হয়েছে। এ ব্যপারে পরবর্তী আইনি পদক্ষেপ চলমান আছে বলেও জানান কালুখালী থানার ওসি। একাত্তর/ এনএ
tags:মৃত্যু, বিদ্যুৎস্পৃষ্ট


25764
শিক্ষা আইনে রাখা হয়েছে প্রাইভেট পড়ানোর সুযোগ
অন্যান্য
2022-07-15T21:13:49+06:00
বহুল আলোচিত শিক্ষা আইনের খসড়া চূড়ান্ত করে মন্ত্রিপরিষদ বিভাগে পাঠিয়েছে শিক্ষা মন্ত্রণালয়। প্রস্তাবিত আইনের খসড়ায় শিক্ষা প্রতিষ্ঠানের নির্ধারিত সময়ের বাইরে শিক্ষকদের কোচিং ও প্রাইভেট পড়ানোর সুযোগ রাখা হয়েছে। তবে, কোনো শিক্ষক তাঁর নিজ প্রতিষ্ঠানের শিক্ষার্থীকে প্রাইভেট পড়াতে পারবেন না। এটি নজরদারি করা কঠিন হবে বলে মনে করছেন শিক্ষাবিদেরা। এতে একমত জানিয়ে শিক্ষামন্ত্রী বলেছেন, নোট গাইড বইকে বৈধতা দেওয়ার কোন সুযোগ নেই। এক দশকের বেশী সময়ের আলোচনা শেষে শিক্ষা আইন আলোর মুখ দেখার অপেক্ষায়। এরই মধ্যে আইনের খসড়া পাঠানো হয়েছে মন্ত্রিপরিষদে। এরপরই তা সংসদে উত্থাপিত হবে।কি থাকছে খসড়া আইনে? জানা গেছে, মোট ২৮ পৃষ্ঠার ৫৭টি ধারার প্রস্তাবিত আইনে চার স্তরের শিক্ষা ব্যবস্থার কথা বলা হয়েছে। সব শিশুর জন্য প্রাথমিক শিক্ষা অবৈতনিক ও বাধ্যতামূলক এবং প্রাক-প্রাথমিক ও প্রাথমিকে ক্ষুদ্র নৃগোষ্ঠীর জন্য সরকার পর্যায়ক্রমে নিজ মাতৃভাষায় শিক্ষা দেয়ার প্রস্তাব করা হয়েছে। আইনে বলা হচ্ছে মাধ্যমিক শিক্ষার ধারা হবে তিনটি- সাধারণ, মাদ্রাসা ও করিগরি। প্রাথমিক ও অষ্টম শ্রেণীর সমাপনী পরীক্ষা সম্পর্কে কিছু বলা হয়নি প্রস্তাবিত আইনে।নতুন আইন কার্যকর হলে ইংরেজি মাধ্যম বা বিদেশি পাঠ্যক্রমের শিক্ষার্থীদের বাংলাদেশের জন্ম, বাংলা, বাংলাদেশ স্টাডিজ এবং সরকার কর্তৃক নির্ধারিত বিষয় বাধ্যতামূলকভাবে পড়তে হবে। প্রস্তাবিত আইনে ভিন্ন আঙ্গিকে থাকছে কোচিং ও প্রাইভেট পড়ানোর সুযোগ। প্রস্তাব অনুযায়ী, নিজের প্রতিষ্ঠানের শিক্ষার্থীকে পড়াতে পারবেন না, পড়াতে হবে অন্য প্রতিষ্ঠানের শিক্ষার্থীকে। খসড়া অনুযায়ী, শিক্ষা প্রতিষ্ঠানের শিক্ষার্থীদের প্রাইভেট টিউশনের মাধ্যমে পাঠদানে কোচিং সেন্টার পরিচালনা করা বা কোচিং সেন্টারে শিক্ষকতা করা নিষিদ্ধ বলে গণ্য হবে না। তবে কোচিং সেন্টারে কোনো শিক্ষক তাঁর নিজ প্রতিষ্ঠানের কোনো শিক্ষার্থীকে পাঠদান করাতে পারবেন না। এমনকি কোনো শিক্ষা প্রতিষ্ঠানের কোনো শিক্ষক নিজ প্রতিষ্ঠানের কোনো শিক্ষার্থীকে প্রাইভেটও পড়াতে পারবেন না। কোচিং চালাতে গেলে নিবন্ধন নিতে হবে।তবে সরকার নির্ধারিত অর্থের বিনিময়ে ও অভিভাবকদের সম্মতিতে শিক্ষাপ্রতিষ্ঠানের শ্রেণি কার্যক্রমের বাইরের সময় অতিরিক্ত ক্লাসের ব্যবস্থা করা যাবে।তবে শিক্ষাবিদেরা মনে করছেন, এটি বাস্তবায়ন করা দুরূহ হবে। কারণ, সারা দেশে অসংখ্য শিক্ষাপ্রতিষ্ঠান; সেখানে কে কাকে পড়াচ্ছেন সেটি দেখবেন কে?জবাবে শিক্ষামন্ত্রী দীপু মনি বলেন, সব শিক্ষার্থীর অভিভাবকদের পক্ষেও পড়াশোনার বিষয়ে সন্তানকে প্রয়োজনীয় সময় দেওয়া সম্ভব হয় না। তিনি আরও বলেন, এক্ষেত্রে তারা কোচিং-প্রাইভেটে পড়তেই পারে। কিন্তু সমস্যা হলো, অনেক শিক্ষক ক্লাসে ঠিকমতো না পড়িয়ে তাদের কাছে শিক্ষার্থীদের পড়তে বাধ্য করেন, সেটি অনৈতিক। এটিকেই আমরা বন্ধ করতে চাই।প্রস্তাবিত আইনের খসড়ায় নোট–গাইড বই মুদ্রণ, বাঁধাই, প্রকাশ বা বাজারজাত নিষিদ্ধ রাখা হয়েছে। কেউ এই বিধান লঙ্ঘন করলে জেল–জরিমানা ভোগ করতে হবে। ১৯৮০ সালে করা একটি আইনেও অষ্টম শ্রেণি পর্যন্ত নোট-গাইড নিষিদ্ধই আছে। এ জন্য এখন নোট-গাইডের পরিবর্তে অনুশীলন বই বা সহায়ক পাঠ্যবই চলছে। প্রস্তাবিত আইনেও সরকারের অনুমোদন নিয়ে সহায়ক বই বাঁধাই, প্রকাশ বা বাজারজাত করার সুযোগ রাখা হয়েছে। তবে কোনো শিক্ষা প্রতিষ্ঠান বা কোনো শিক্ষক শিক্ষার্থীদের সহায়ক বই কেনা বা পাঠে বাধ্য করতে পারবে না। বই কিনতে বা পাঠে বাধ্য বা উৎসাহ দিলে তা অসদাচরণ বলে গণ্য হবে।এ বিষয়ে শিক্ষামন্ত্রী বলেন, সহায়ক বই থাকতেই পারে। তবে এখন দেখা যায়, যারা এসব সহায়ক বই ছাপে, তারা অনৈতিকভাবে কিছু শিক্ষককে কমিশন দিয়ে ওই প্রকাশনীর বই কিনতে শিক্ষার্থীদের বাধ্য করে। এ জন্য আইনের খসড়ায় সহায়ক বই থাকলেও এসব অনৈতিক কাজ যাতে না হয়, সেটি বন্ধের ব্যবস্থা রাখা হয়েছে। নতুন শিক্ষাক্রম বাস্তবায়িত হলে কোচিং–প্রাইভেটের প্রয়োজন হবে না বলে মনে করেন শিক্ষামন্ত্রী।একাত্তর/এআর
tags:একাত্তর বিশেষ, শিক্ষা আইন, প্রাইভেট


25765
করোনা ও ডেঙ্গুসহ ত্রিমুখী অসুখে আক্রান্ত হচ্ছে মানুষ
অন্যান্য
2022-07-15T21:39:36+06:00
জুলাইয়ের শুরু থেকেই বাংলাদেশে বাড়ছে করোনার সংক্রমণ। বেড়েছে ডেঙ্গু ও ইনফ্লুয়েঞ্জাও। ঈদের ছুটিতে করোনায় আক্রান্ত ও শনাক্তের সংখ্যাটা কম থাকলেও ছুটি শেষে পরীক্ষার সংখ্যা আর শনাক্ত দুটোই বেড়েছে। এই ধারা অব্যহত থাকবে। তবে টিকার সুরক্ষার কারণে খুব বেশি সঙ্কটময় অবস্থা হবে না বলেই ধারণা বিশেষজ্ঞদের। ডেঙ্গু, ইনফ্লুয়েঞ্জা কিংবা করোনার এই ত্রিমুখী অসুখের সময়টাতে সঠিক রোগ নির্ণয় করে সঠিক চিকিৎসাটা জরুরী বলছেন তারা। তীব্র গরম কিংবা জলীয়বাষ্পের অস্বস্তির এই সময়টাতে মানুষের শারীরবৃত্তীয় ভারসাম্য ব্যাহত হয় বলে এই মৌসুমে ইনফ্লুয়েঞ্জার জীবাণু সহজেই আক্রান্ত করতে পারে। আবার জুলাই-আগস্টের সময়টাতেই এডিসের সর্বোচ্চ প্রকোপে ডেঙ্গুজ্বরের প্রাদুর্ভাবও আছে। মৌসুমী এসব রোগের পাশাপাশি বাড়ছে করোনার সংক্রমণও। সবগুলো অসুখের উপসর্গও প্রায় কাছাকাছিই। তাই বিশেষজ্ঞরা বলছেন এ সময় সবচেয়ে জরুরি সঠিক রোগ নির্ণয়।ঈদের ছুটিতে পরীক্ষা কম হওয়া করোনার আক্রান্তের সংখ্যাটাও ছিলো কম যদিও শনাক্তের হার থেকে ১২ থেকে ১৪ শতাংশের মধ্যেই থেকেছে। এ ধারা আরও সপ্তাহ দুয়েক চলমান থাকবে বলেই ধারণা সংশ্লিষ্টদের। ৭৩ শতাংশ মানুষ টিকার সুরক্ষায় আছেন, তবে ১২ বছরের শিশুদের টিকার কার্যক্রম দ্রুত শুরু করা প্রয়োজন।আগামী মঙ্গলবার দেশব্যাপী বুস্টার ডোজ ক্যাম্পেইন চালানোর ঘোষণা দিয়েছে স্বাস্থ্য অধিদপ্তর। ১৮ বছরের উপরে যাদের দ্বিতীয় ডোজ দেবার চার মাস পূর্ণ হয়েছে তারা সবাই বু্স্টার হিসেবে ফাইজারের টিকা পাবে এদিন।একাত্তর/এআর
tags:করোনা, ডেঙ্গু, একাত্তর বিশেষ


25766
মানবপাচারের দায়ে কারাগারে গায়ক দালের মেহেন্দি
আনন্দযোগ
2022-07-15T21:59:00+06:00
অবশেষে মানবপাচারের দায় মাখায় নিয়ে কারাগারে যেতে হলো ভারতের এক সময়ের জনপ্রিয় গায়ক দালের মেহেন্দিকে। তাকে দুই বছরের সশ্রম কারাভোগ করতে হবে। ১৯ বছর পুরোনো মামলায় নিম্ন আদালতের রায়ই বহাল রাখে পাতিয়ালা হাউজ কোর্ট। এরপরই এই জনপ্রিয় পাঞ্জাবি গায়ককে গ্রেফতার করে জেলে পাঠানো হয়।নিম্ন আদালতের রায় যাতে খারিজ হয়ে যায়, সেজন্য আদালতে আর্জি জানিয়েছিলেন গায়ক, কিন্তু সেই আবেদন খারিজ করে দিয়েছে পাতিয়ালা কোর্ট।দালের মেহেন্দিকে রাখা হয়েছে পাতিয়ালা জেলে, যেখানে নভজ্যোত সিং সিধুর মতো হাই-প্রোফাইল ব্যক্তি আগে থেকেই বন্দি আছেন। ২০০৩ সালে মানবপাচারের অভিযোগে দালের মেহেন্দি এবং তার ভাই শমসের সিংয়ের বিরুদ্ধে ৩১টি মামলা হয়। ভারতীয় দণ্ডবিধির ৪২০ এবং ১২০বি ধারায় দোষী সাব্যস্ত হন তারা।দু’বছরের সশ্রম কারাদণ্ডের পাশাপাশি দুই হাজার টাকার জরিমানাও দিতে হবে। তার আসল নাম দালের সিংহ। ‘বোলো তা রা রা রা’ গানের মধ্যে খ্যাতি অর্জন করেছিলেন তিনি। তবে শুধু নিজের অ্যালবাম নয়, বেশ কিছু হিন্দি ছবিতেও তার গাওয়া গান জনপ্রিয় হয়। না না না রে, রুবারু তার বেশ বিখ্যাত গান। একাত্তর/এআর
tags:মামলা, কারাগার, মানবপাচার, দাল, মেহেন্দি


25767
বজ্রপাতে বুড়িঘাট ইউনিয়নের ইউপি সচিবের মৃত্যু
দেশযোগ
2022-07-15T22:01:48+06:00
রাঙামাটির নানিয়ারচরে বজ্রপাতে উপজেলার বুড়িঘাট ইউনিয়নের ইউপি সচিব জয় চাকমার মৃত্যু হয়েছে। শুক্রবার (১৫ জুলাই) বিকেলে নিজ বাসায় বজ্রপাতে মারা যান এই কর্মকর্তা। জয় চাকমা নানিয়ারচর বুড়িঘাট ইউনিয়নের নানাক্রুম এলাকার বাসিন্দা।স্থানীয় লোকজন জানিয়েছে, শুক্রবার বিকেলে নিজ বাসায় ল্যপটপে অফিসের কাজ করছিলেন জয়। এসময় বজ্রপাতের ঘটনা ঘটলে ইউপি সচিব জয় এতে আহত হয়ে পড়েন। পরে তার পরিবারের লোকজন তাৎক্ষণিক ভাবে রাঙামাটি জেলা সদর হাসপাতালে ভর্তি করেন। এরপর প্রায় রাত নয়টার দিকে হাসপাতালের কর্তব্যরত চিকিৎসক তাকে মৃত ঘোষণা করেন। নানিয়ারচর থানার এস আই মান্নান হোসেন জয়ের মৃত্যুর খবর নিশ্চিত করেছেন। 
tags:মৃত্যু, বজ্রপাত


25768
ত্রাণ দিয়ে ফেরার পথে বাইক দুর্ঘটনায় আহত তিন
দেশযোগ
2022-07-15T22:16:59+06:00
নেত্রকোণার কলমাকান্দায় ত্রাণ দিয়ে বাড়ি ফেরার পথে মোটরসাইকেল এবং আটোবাইকের মুখোমুখি সংঘর্ষে মোটরসাইকেলে থাকা তিন যুবক আহত হয়েছেন। শুক্রবার সন্ধ্যায় বন্যায় ক্ষতিগ্রস্ত কলমাকান্দার বিভিন্ন এলাকায় লোকজনের মধ্যে ত্রাণ সামগ্রী দিয়ে বাড়ি ফেরার পথে রহিমপুর এলাকায় এ দুর্ঘটনাটি ঘটে।আহতরা হলেন - ময়মনসিংহের শম্ভুগঞ্জ এলাকার শফিকুল ইসলামের ছেলে শাওন (১৮), একই এলাকার হাবিবুর রহমানের ছেলে মামুন মিয়া (২০) এবং মৃত মঞ্জুরুল ইসলামের ছেলে জাহিদ হাসান (২২)।    ঘটনার পরপরই স্থানীয় লোকজন আহতদের দ্রুত উদ্ধার করে উপজেলা স্বাস্থ্য কমপ্লেক্সে নিলে কর্তব্যরত চিকিৎসক লুৎফর রহমান প্রাথমিক চিকিৎসা শেষে আহত তিন জনকে ময়মনসিংহ মেডিকেল কলেজ হাসপাতালে স্থানান্তর করেন।   
tags:সড়ক দুর্ঘটনা, মৃত্যু


25769
গলাচিপায় নদীতে পড়ে চার বছরের শিশু নিখোঁজ
দেশযোগ
2022-07-15T23:05:56+06:00
পটুয়াখালীর গলাচিপার কলাগাছিয়া এলাকায় নদীতে ডুবে মাহমুদুল নামে চার বছরের এক শিশু নিখোঁজ। শুক্রবার দুপুরের দিকে গলাচিপা উপজেলার কলাগাছিয়া ইউনিয়নের ভাজ্ঞুলিকান্দা এলাকায় লোহালিয়া নদীতে এ ঘটনা ঘটে।মাহমুদুলের পরিবার জানিয়েছে, বেলা প্রায় সাড়ে ১২টার দিকে বাড়ির উঠোনে সবাই ছিলেন। এমন সময় বাড়ির সামনে থাকা নদীতে পা পিছলে হুট করেই মাহমুদুল পড়ে যান। সাথে সাথেই এলাকার লোকজন নদীতে নেমে মাহমুদুলের সন্ধান করতে থাকেন। এরপর অনেক খোঁজার পরও তার সন্ধান পাননি শিশুটির পরিবার। স্থানীয় লোকেদের ধারণা, নদীতে জোয়ারের চাপ থাকায় শিশুটিকে ভাসিয়ে নিয়ে গেছে। কলাগাছিয়া ইউনিয়ন চেয়ারম্যান মো. মাইনুল সিকদার বলছেন, ‘আমার কাছে হঠাৎ ফোন আসে, তারা জানায় সারে ৪ বছরের একটি বাচ্চা নদীতে পরে গেছে। আমি দ্রুত পুলিশ ও ফায়ারসার্ভিস নিয়ে ঘটনা স্থানে পৌছই। এছাড়াও, ফায়ার সার্ভিসের ডুবুরি দল ঘটনাস্থলে গিয়ে স্থানীয়দের সহায়তা নিয়ে মাহমুদুলকে উদ্ধারের  চেষ্টা চালায়। সন্ধ্যা পর্যন্ত শিশুটির কোন সন্ধান তারা পাননি’। গলাচিপা থানার ভারপ্রাপ্ত কর্মকর্তা শওকত আনোয়ার জানান, ফায়ার সার্ভিসের ডুবুরি দল শিশুটিকে উদ্ধারে ব্যর্থ হয়েছে। আগামীকাল শনিবার সকালে আবারও উদ্ধার তৎপরতা চালানো হবা কথা জানান তিনি। নিখোঁজ শিশু মাহমুদুল গলাচিপা উপজেলার কলাগাছিয়া ভাজ্ঞুলিকান্দা সাইদুল হাওলাদারের ছেলে।  একাত্তর/ এনএ
tags:ডুবে মৃত্যু, শিশু


25770
স্ত্রী ও দুই সন্তানকে হত্যার পর স্বামীর আত্মসমর্পণ
দেশযোগ
2022-07-15T23:06:12+06:00
যশোরের অভয়নগর এলাকায় জহিরুল ইসলাম (৩৩) নামের এক যুবক স্ত্রী ও দুই সন্তানকে হত্যার পর পুলিশের কাছে আত্মসমর্পণ করেছেন। পরে পুলিশ জহিরুলকে সাথে নিয়ে ঘটনাস্থল থেকে মরদেহগুলো উদ্ধার করেন। মৃত তিনজন হলেন, জহিরুলের স্ত্রী সাবিনা ইয়াসমিন বিথী (২৮) এবং দুই কন্যা সন্তান সুমাইয়া (৯) ও সাথিয়া (২)।যশোর পুলিশের মুখপাত্র ডিবি পুলিশের ভারপ্রাপ্ত কর্মকর্তা রূপন কুমার সরকার ঘটনার সত্যতা নিশ্চিত করে বলেন, অভয়নগর উপজেলার সিদ্ধিপাশা গ্রামে জহিরুল ইসলামের শ্বশুরবাড়ি। সেখান স্ত্রী ও দুই কন্যা সন্তানকে নিয়ে শুক্রবার বিকেলে বাড়িতে ফিরছিলেন তিনি। এরপর পথেই স্ত্রী ও দুই কন্যা সন্তানকে শ্বাসরোধ করে হত্যার পর মরদেহগুলো যশোর-খুলনা মহাসড়কের পাশে চেঙ্গুটিয়া এলাকার একটি বাগানে ফেলে রাখেন। পরে জহিরুল নিজেই তার এলাকা বসুন্দিয়া পুলিশ তদন্ত কেন্দ্রে গিয়ে আত্মসমর্পণ করেন। এমন ঘটনার পরপরই পুলিশ জহিরুলকে নিয়ে সন্ধ্যার পর ঘটনাস্থলে গিয়ে মরদেহ তিনটি উদ্ধার করে। তবে, পুলিশের প্রাথমিক ধারণা, পারিবারিক কলহের জেরেই এ হত্যার ঘটনা ঘটেছে। তিনি আরও জানান, এ ঘটনায় আইনানুগ ব্যবস্থা প্রক্রিয়াধীন। আটক জহিরুল ইসলাম যশোর সদর উপজেলার জগন্নাথপুর বিশ্বাসপাড়ার মশিউর রহমানের ছেলে। একাত্তর/ এনএ
tags:হত্যা, গ্রেপ্তার, মামলা


25771
জয়পুরহাটে ট্রেন লাইনচ্যুত, উত্তরের সাথে রেল যোগাযোগ বন্ধ
দেশযোগ
2022-07-16T09:57:58+06:00
পঞ্চগড় বীরমুক্তিযোদ্ধা সিরাজুল ইসলাম স্টেশন থেকে ছেড়ে আসা ঢাকাগামী একতা এক্সপ্রেস ট্রেন লাইনচ্যুত হয়েছে। শনিবার (১৬ জুলাই) ভোর পাঁচটায় জয়পুরহাটের আক্কেলপুর উপজেলার তিলকপুর রেলস্টেশনে ট্রেনটি একটি বগির চারটি চাকা লাইনচ্যুত হয়। এই ঘটনার পর থেকে আক্কেলপুর রেলস্টেশনে ঢাকাগামী নীলসাগর এক্সপ্রেস ট্রেন, জয়পুরহাটে রাজশাহীগামী বরেন্দ্র এক্সপ্রেস ট্রেন ও সান্তাহার রেলস্টেশনে পঞ্চগড়গামী দ্রুতযান এক্সপ্রেস ট্রেন ও চিলাহাটীগামী সীমান্ত এক্সপ্রেস ট্রেন আটকা পড়েছে। ফলে উত্তরবঙ্গের সাথে সারাদেশের রেল যোগাযোগ বন্ধ রয়েছে। এতে ট্রেনযাত্রীরা দুর্ভোগে পড়েছেন। ট্রেনযাত্রীদের কেউ-কেউ বিকল্প পথে ঢাকায় রওনা হয়েছেন।আক্কেলপুর স্টেশন মাস্টার তোফাজ্জল হোসেন জানান, পঞ্চগড় বীরমুক্তিযোদ্ধা সিরাজুল ইসলাম রেলস্টেশন থেকে ছেড়ে আসা ঢাকাগামী একতা এক্সপ্রেস (৬০৭) নম্বর ট্রেনটি শনিবার ভোর চারটা ৪৮ মিনিটে আক্কেলপুর রেলস্টেশন ছেড়ে যায়। ট্রেনটি ছেড়ে যাওয়ার ১২ মিনিট পর আক্কেলপুর উপজেলার তিলকপুর রেলস্টেশনে ট্রেনটি একটি বগির চারটি চাকা লাইনচ্যুত হয়। ট্রেনটি তিলকপুর রেলস্টেশনে আটকে রয়েছে।এরপর ঢাকাগামী নীলসাগর এক্সপ্রেস ট্রেনটি ভোর পাঁচটা ৮ মিনিটে আক্কেলপুর ঢোকে। তখন থেকে ট্রেনটি আক্কেলপুর রেলস্টেশনে আটকে আছে।অপরদিকে ঢাকা থেকে ছেড়ে আসা দ্রুতযান এক্সপ্রেস ট্রেনটি ও খুলনা থেকে ছেড়ে আসা চিলাহাটীগামী সীমান্ত এক্সপ্রেস ট্রেনটি সান্তাহার রেলস্টেশনে আটকে রয়েছে। তিলকপুর স্টেশনে একতা এক্সপ্রেস ট্রেনের যাত্রা বিরতি ছিল না।আরও পড়ুন: দাঁড়িয়ে থাকা ট্রাকে বাসের ধাক্কায় নিহত চার, আহত ১০সকাল সাতটায় আক্কেলপুর রেলস্টেশনে গিয়ে দেখা গেছে, ঢাকাগামী নীলসাগর এক্সপ্রেস ট্রেনটি আক্কেলপুর রেলস্টেশনের এক নম্বর লাইনে দাঁড়িয়ে আছে। ট্রেনটির ছাদ ও বগিতে কোথাও ফাঁকা নেই। লাইন সচল হতে দেরি হওয়ায় অনেক যাত্রী ট্রেন থেকে নেমে বাসযোগে বগুড়ায় যাচ্ছিলেন। আক্কেলপুর রেলস্টেশনের মাস্টার তোফাজ্জল হোসেন জানান, একতা এক্সপ্রেস ট্রেন লাইনচ্যুত হওয়ার কথা কন্ট্রোলে জানানো হয়েছে। দ্রুত রেললাইন সচলের চেষ্টা চলছে। তবে আরও কিছু সময় লাগতে পারে।
tags:জয়পুরহাট, রেল যোগাযোগ, ট্রেন লাইনচ্যুত


25772
সোমেশ্বরীতে নৌকা-বাল্কহেড সংঘর্ষে যুবক নিখোঁজ
দেশযোগ
2022-07-16T10:09:01+06:00
নেত্রকোনার দুর্গাপুরে সোমেশ্বরী নদীতে বাল্কহেড ও যাত্রীবাহী নৌকার মুখোমুখি সংঘর্ষে এক যুবক নিখোঁজ হয়েছেন। শুক্রবার (১৫ জুলাই) বিকেলে উপজেলার কাকৈরগড়া ইউনিয়নের রামবাড়ি গ্রামে এ ঘটনাটি ঘটে। নিখোঁজ উজ্জ্বল হোসেন (২৮) ওই গ্রামের জয়নাল আবেদীনের ছেলে। স্থানীয় সূত্রে জানা যায়, শুক্রবার বিকেলে উপজেলার গাঁওকান্দিয়া ইউনিয়নের আদমপুর চরপাড়া ফেরী ঘাট থেকে ২০-২৫ জন যাত্রী নিয়ে একটি নৌকা ঝাঞ্জাইলের উদ্দেশ্য ছেড়ে আসে। পথে কাকৈরগড়া ইউনিয়নের রামবাড়ী নামক স্থানে বাল্কহেডেরর সাথে যাত্রীবাহী নৌকাটির মুখোমুখি সংঘর্ষ হয়। এসময় নৌকাতে থাকা সকল যাত্রী নদীতে পড়ে যান৷ এই দৃশ্য দেখে নদীতে থাকা অন্য নৌকাসহ স্থানীয়রা তাদের উদ্ধার করেন কিন্ত নিখোঁজ ছিলেন উজ্জ্বল হোসেন। স্থানীয়রা অনেক খোঁজাখুঁজি করে তাকে না পেয়ে থানা পুলিশ ও ফায়ার সার্ভিসকে অবগত করে তারা। ঘটনার পর সাত ঘণ্টা পার হলেও এখনো নিখোঁজ উজ্জ্বলের সন্ধান পাওয়া যায়নি। এ বিষয়ে পূর্বধলা ফায়ার স্টেশন অফিসার সাইফুল ইসলাম জানান, আমরা খবর পাওয়ার পরপরই ঘটনাস্থলে যাই। জামালপুর থেকে আসা ডুবুরিদল উদ্ধার কাজ চালিয়ে পায়নি। শনিবার সকাল থেকে আবার উদ্ধার কাজ শুরু হবে।একাত্তর/এসজে 
tags:নেত্রকোনা, সংঘর্ষ, নিখোঁজ, নৌকা, দুর্গাপুর, বাল্কহেড


25773
সেলফি তুলতে গিয়ে মাছের ঘেরে পড়ে শিক্ষার্থীর মৃত্যু
দেশযোগ
2022-07-16T10:14:55+06:00
কক্সবাজারে তিন বন্ধু মিলে সেলফি তুলতে গিয়ে পা পিছলে মাছের ঘেরে ডুবে যাওয়ার পর নিখোঁজ কলেজছাত্র ফয়সাল নেওয়াজের মরদেহ উদ্ধার করেছে সৈকতের লাইফগার্ড কর্মীরা।নিখোঁজের প্রায় পাঁচ ঘণ্টা পর শুক্রবার (১৫ জুলাই) রাত সোয়া ১০টার দিকে শহরের পেশকার পাড়ার ওই মাছের ঘের থেকে তার মরদেহ উদ্ধার করা হয়।নিখোঁজ ফয়সাল টেকপাড়া এলাকার শফি আলমের ছেলে। তিনি চট্টগ্রাম কমার্স কলেজের একাদশ শ্রেণীর শিক্ষার্থী ছিলেন।নিহত ফয়সালের সাথে থাকা বন্ধু রাকিব জানান, বিকেল সাড়ে ৫টার দিকে তিন বন্ধু মিলে পার্শ্ববর্তী মাছের ঘেরে ঘুরতে যান। সেখানে সেলফি তুলতে গিয়ে ফয়সাল পা পিছলিয়ে ঘেরের পানিতে পড়ে যান। আরও পড়ুন: সোমেশ্বরীতে নৌকা-বাল্কহেড সংঘর্ষে যুবক নিখোঁজরাকিব আরও বলেন, বাকী বন্ধুরা সাঁতার না জানায় তাকে উদ্ধার করা সম্ভব হয়নি। দ্রুত তলিয়ে যাওয়ায় তাকে আটকানোও যায়নি।কক্সবাজার পৌরসভার কাউন্সিলর দিদারুল ইসলাম রুবেল জানান, মাছের ঘেরে এক যুবক নিখোঁজ হওয়ার খবর পেয়ে সাথে সাথে স্থানীয় লোকজন ছুটে আসে। তারা ঘেরে নেমে অনেকক্ষণ ধরে খোঁজ করেও তার সন্ধান পায়নি। এক পর্যায়ে লাইফগার্ড কর্মীদের খবর দেয়া হলে তারা এসে মরদেহ উদ্ধার করে।
tags:কক্সবাজার, মরদেহ উদ্ধার, কলেজছাত্র, নিখোঁজ, মাছের ঘের


25774
দাঁড়িয়ে থাকা ট্রাকে বাসের ধাক্কায় নিহত চার, আহত ১০
দেশযোগ
2022-07-16T10:28:50+06:00
ঢাকা-টাঙ্গাইল বঙ্গবন্ধু সেতু মহাসড়কে দাঁড়িয়ে থাকা বালুবাহী ট্রাকে যাত্রীবাহী বাসের ধাক্কায় চারজন নিহত ও অন্তত ১০ জন আহত হয়েছে। শনিবার (১৬ জুলাই) ভোর সাড়ে চারটার দিকে মহাসড়কের মির্জাপুর উপজেলার ভাতগ্রাম ইউনিয়নের দুল্যা মনসুর নামক স্থানের ঢাকাগামী লেনে এ দুর্ঘটনাটি ঘটে বলে মির্জাপুরের গোড়াই হাইওয়ে থানার ভারপ্রাপ্ত কর্মকর্তা (ওসি) মোল্লা টুটুল নিশ্চিত করেছেন। আহতদের স্থানীয় লোকজন, ফায়ার সার্ভিস ও পুলিশ সদস্যরা উদ্ধার করে কুমুদিনী হাসপাতালে ভর্তি করে। তবে এখনো এ দুর্ঘটনায় হতাহতদের নাম পরিচয় জানাতে পারেনি পুলিশ।ওসি মোল্লা টুটুল জানান, সড়কের মির্জাপুর উপজেলার ভাতগ্রাম ইউনিয়নের দুল্যা মনসুর নামক স্থানে ঢাকাগামী লেনে থেমে থাকা বালুভর্তি একটি ট্রাকের পেছনে ধনবাড়ী থেকে ছেড়ে আসা বিনিময় পরিবহনের একটি যাত্রীবাহী বাস ধাক্কা দেয়। এতে বিনিময় পরিবহনে থাকা তিন যাত্রী ঘটনাস্থলেই নিহত হন। এই ঘটনায় আহত হন অন্তত আরও ১০ যাত্রী। আহত ১০ জনকে হাসপাতালে ভর্তি করা হলে একজন মারা যান। নিহতদের মরদেহ উদ্ধার করেছে পুলিশ। আরও পড়ুন: জয়পুরহাটে ট্রেন লাইনচ্যুত, সারাদেশের সাথে রেল যোগাযোগ বন্ধওসি জানান, দুর্ঘটনার পর মহাসড়কে ঢাকার দিকে যান চলাচল বন্ধ থাকে। যানজটে আটকা পড়ে কর্মস্থলগামী মানুষকে চরম দুর্ভোগ পোহাতে হয়। প্রায় দুই ঘণ্টা পর মির্জাপুর থানা পুলিশ রেকারের সাহায্যে দুর্ঘটনা কবলিত বাসটি সরিয়ে নিলে সকাল পৌনে সাতটার দিকে যান চলাচল স্বাভাবিক হয় বলেও জানান এই কর্মকর্তা।একাত্তর/এসজে
tags:প্রধান সংবাদ, সড়ক দুর্ঘটনা, টাঙ্গাইল, বাস, ট্রাক, বঙ্গবন্ধু সেতু


25775
দাবানল ও তাপদাহে পুড়ছে ইউরোপ
বিশ্বযোগ
2022-07-16T10:49:37+06:00
ইউরোপের বেশ কয়েকটি দেশে ভয়াবহ তাপদাহ আর দাবানলে বাড়িঘর ছেড়ে পালিয়ে যেতে বাধ্য হচ্ছেন হাজার হাজার অধিবাসী। এর মধ্যে পর্তুগাল ও স্পেনে প্রচণ্ড তাপদাহে এখন পর্যন্ত ২৮১ জনের মৃত্যু হয়েছে। শনিবার (১৬ জুলাই) বিবিসির প্রতিবেদনে বলা হয়, গত কয়েকদিনে ফ্রান্সের দক্ষিণ-পশ্চিমাঞ্চলের গিরন্ডে অঞ্চল থেকে বাড়িঘর ছেড়ে পালিয়ে গেছেন ১১ হাজারেরও বেশি মানুষ। এদিকে পর্তুগাল ও স্পেনে জ্বলছে কয়েক ডজন দাবানল, যেখানে তাপমাত্রা গিয়ে পৌঁছেছে ৪০ ডিগ্রি সেলসিয়াসের ওপরে। স্পেনের পশ্চিমাঞ্চলের কয়েকটি গ্রাম থেকে লোকজনকে সরিয়ে নেয়া হয়েছে। স্পেন সীমান্ত থেকে দাবানল পর্তুগালে ঢুকে পড়ায় সেখানকার গ্রামবাসীকেও স্থানীয় কর্তৃপক্ষের পক্ষ থেকে গ্রাম ছেড়ে পালিয়ে যেতে বলা হয়। পর্তুগালের পাঁচ এলাকায় চরম তাপপ্রবাহের সতর্কতা রেড অ্যালার্ট জারি করা হয়েছে। কর্তৃপক্ষ জানিয়েছে, ১৭টি দাবানল নিয়ন্ত্রণের চেষ্টা চালাচ্ছে এক হাজারের বেশি অগ্নিনির্বাপনকর্মী।এক সপ্তাহ ধরেই এই সব দাবানল জ্বলছে। এবছর এই দাবানলে ‍পুড়ে ছাই হয়েছে ৩শ স্কয়ার কিলোমিটারেরও বেশি এলাকা। ২০২১ সালে যতটুকু অঞ্চল পুড়েছিল, এবার তার সবটুকুই ছাড়িয়ে আরও বড় এলাকা আগুনের গ্রাসে চলে গেছে।দাবানলের বড় ধরনের ঝুঁকিতে পড়েছে ইউরোপের গোটা দক্ষিণাঞ্চল এবং মরোক্কো। ইতালি এবং ক্রোয়েশিয়াও এ সপ্তাহে দাবানলের খবর দিয়েছে। ওদিকে, তীব্র বাতাসের কারণে গ্রিসের পাঁচটি অঞ্চলে দাবানল ছড়িয়ে পড়ার ঝুঁকি সৃষ্টি হয়েছে বলে সতর্ক করেছেন সংরক্ষণ কর্মকর্তারা।এদিকে, আগামী সোমবার এবং মঙ্গলবার ব্রিটেনের আবহাওয়ার পূর্বাভাসে ইংল্যান্ডের কিছু অংশের জন্য প্রথমবারের মতো 'চরম তাপমাত্রা'র রেড এলার্ট জারি করা হয়েছে। এই সময়ে দেশটিতে তাপমাত্রা রেকর্ড উচ্চতায় পৌঁছানোর পূর্বাভাস দেয়া হয়েছে। যা 'জাতীয় জরুরি' সতর্কতা স্তরকেই নির্দেশ করে।একাত্তর/এসজে
tags:ইউরোপ, তাপদাহ, দাবানল, জলবায়ু পরিবর্তন, গ্রীষ্ম


25776
পদ্মায় ডুবে বুয়েট ছাত্রের মৃত্যুতে মামলা, ১৫ বন্ধু গ্রেপ্তার
দেশযোগ
2022-07-16T11:00:50+06:00
ঢাকার দোহারের মৈনট ঘাটে পদ্মা নদীতে ডুবে বুয়েট ছাত্র তারিকুজ্জামান সানির মৃত্যুর ঘটনায় মামলা করেছে নিহতের পরিবার।শুক্রবার (১৬ জুলাই) রাতে দোহার থানায় মামলা করার পর সানির সাথে মৈনটে ঘুরতে যাওয়া ১৫ বন্ধুকে আটকের পর গ্রেপ্তার দেখিয়েছে পুলিশ।নিহত তারিকুজ্জামান সানি (২৫) বাংলাদেশ প্রকৌশল বিশ্ববিদ্যালয়ের (বুয়েট) স্থাপত্য বিভাগের ছাত্র ছিলেন। তিনি শরীয়তপুরের জাজিরা থানার বাসিন্দা হারুন-উর-রশিদের ছেলে। মামলার বিষয়টি নিশ্চিত করে দোহার থানার ভারপ্রাপ্ত কর্মকর্তা (ওসি) মোস্তফা কামাল জানান, সানিসহ ১৬ জন বন্ধু মিলে বৃহস্পতিবার (১৪ জুলাই) বিকালে মৈনটের পদ্মাপাড়ে ঘুরতে যান। পাড়ে রাখা একটি ড্রেজার মেশিনের ওপরে দাঁড়িয়ে সেলফি তুলতে গিয়ে পা পিছলে পড়ে যান সানি। বিষয়টি স্থানীয় প্রশাসনকে অবগত করা হলে রাত থেকে উদ্ধার অভিযান শুরু করে ফায়ার সার্ভিস প্রধান কার্যালয় ও দোহার ফায়ার সার্ভিস স্টেশনের ডুবুরিরা। রাতে অনেক খোঁজাখুঁজির পরও সানির সন্ধান পাওয়া যায়নি। আরও পড়ুন: সেলফি তুলতে গিয়ে মাছের ঘেরে পড়ে শিক্ষার্থীর মৃত্যুপরে শুক্রবার সকাল সাড়ে ১১টার দিকে মৈনট ঘাট থেকে ওই শিক্ষার্থীর মরদেহ উদ্ধার করেন ডুবুরিরা।মরদেহ উদ্ধারের পর সুরতহাল শেষে ময়নাতদন্তের জন্য ঢাকা মেডিক্যাল কলেজ (ঢামেক) হাসপাতাল মর্গে পাঠানো হয়েছে বলে জানিয়েছেন ওসি মোস্তফা কামাল।একাত্তর/এসজে 
tags:ডুবে মৃত্যু, পদ্মা নদী, বুয়েট শিক্ষার্থী, মৈনট ঘাট, তারিকুজ্জামান সানি


25777
মাহিন্দা ও বাসিলের দেশত্যাগের উপর নিষেধাজ্ঞা
বিশ্বযোগ
2022-07-16T11:13:50+06:00
শ্রীলঙ্কার বিদায়ী প্রেসিডেন্ট গোতাবায়া রাজাপাকসে দেশ থেকে পালিয়ে এখন আছেন সিঙ্গাপুরে। তার মতো যাতে রাজপাকসে পরিবারের আর কোন সদস্য দেশ ছাড়তে না পারে, সেজন্য বড় ভাই মাহিন্দার ওপর নেমে এসেছে লঙ্কার উচ্চ আদালতের কঠোর নির্দেশ। প্রেসিডেন্ট গোতাবায়া প্রধম দফায় মালদ্বীপে পালিয়ে যাবার পর থেকেই রাজাপাকসে পরিবারের সদস্যরা যাতে দেশ ছাড়তে না পারে সেজন্য তৎপর হয়ে উঠে দেশটির আইনজীবীরা। সেই ধারায় শুক্রবার মাহিন্দা রাজাপাকসের দেশ ছাড়ার উপর নিষেধাজ্ঞা জারি করেছে ভারত মহাসাগরের দ্বীপ রাষ্ট্রটির শীর্ষ আদালত। একই আদেশ নাম আছে আরেক ভাই বাসিলেরও।জনরোষ এড়াতে বুধবার ভোরে দেশ ছেড়ে পালিয়ে যান গোতাবায়া। মালদ্বীপ হয়ে সিঙ্গাপুরে উড়ে যান তিনি। সঙ্গে আছেন স্ত্রী ও পরিবারের অন্য সদস্যরা। প্রধানমন্ত্রী রানিল বিক্রমাসিংহে নির্বাহী প্রেসিডেন্ট হিসেবে শপথ নিলেও রাজাপাকসে পরিবারের দল এসএলপিপি’র সঙ্গে ঘনিষ্ঠতার কারণে বিক্ষোভকারীরা তাকে মানতে নারাজ। ভয়াবহ আর্থিক সঙ্কটের জেরে গণবিক্ষোভের মুখে মে মাসে প্রধানমন্ত্রীর পদ ছাড়তে বাধ্য হন মাহিন্দা। সে সময় তার সরকারি বাসভবন টেম্পল ট্রিতে হামলা চালিয়েছিল বিক্ষুব্ধ জনতা।রাজাপাকসে পরিবারের ছোট ভাই সাবেক অর্থমন্ত্রী বাসিল গেলো সোমবার কলম্বো থেকে বিমানে চড়ে পালানোর চেষ্টা করলে বন্দরকর্মীদের বিক্ষোভের কারণে বিমানেই উঠতে পারেননি।
tags:শ্রীলঙ্কা, মাহিন্দা রাজাপাকসে, বাসিল রাজাপাকসে


25778
সিনেমা ছেড়ে দেয়ার ঘোষণা দিয়েও ফিরিয়ে নিলেন বর্ষা
আনন্দযোগ
2022-07-16T11:16:54+06:00
সিনেমা ছেড়ে দেয়ার ঘোষণা দিয়েও আবার কাজ করার কথা বললেন বর্ষা। কিন্তু এর আগে তিনি ঈদের অন্যান্য সিনেমার বিরুদ্ধে বিদ্রুপ করে নেটিজেনদের কাছে নিন্দিত হয়েছেন। ঈদের পরের দিন, হলে সিনেমা দেখতে গিয়ে সাংবাদিকদের এক প্রশ্নের উত্তর দিতে গিয়ে ক্ষোভ প্রকাশ করেন নায়িকা বর্ষা। কাঁদতে কাঁদতে তিনি বলেন, ভালো জিনিস নাকি মানুষ প্রশংসা করতে পারে না, কেউ কেউ নাকি মিথ্যা তথ্য ছড়াচ্ছেন তাদের সিনেমা ‘দিন দ্য ডে’ এর বিরুদ্ধে।এদিকে বর্ষা ক্ষোভ প্রকাশ করে সিনেমা ছাড়ার ইঙ্গিত দিয়েও শেষ পর্যন্ত সিনেমায় অভিনয় করবেন বলে জানিয়েছেন। ব্যাপক প্রচারের পরেও বিগ বাজেটের সিনেমা ‘দিন দ্য ডে’ সেভাবে দর্শক টানতে পারেনি হলে, অন্তর্জালেও হচ্ছে সমালোচনা। সেই সমালোচনা থেকে এমন ক্ষোভ প্রকাশ করেছিলেন বর্ষা।সিনেমা হলে গিয়ে নিজের ছবিকে সেরা প্রমাণ করতে গিয়ে বর্ষা অন্য চিত্রনায়িকাদের ব্যক্তিগত আক্রমণ করেন। তাদের ব্যক্তিগত নানা ঘটনা তুলে ধরে বলেন তিনি সে ধরনের নায়িকা নন। তিনি নায়িকাদের নাম প্রকাশ না করলেও কারও বুঝতে বাকি নেই বর্ষা কাদের কথা বলছে। একই ভাবে তিনি অন্য সিনেমার নায়ক পরিচালকেও চেনেন না বলে দাবি করেন। বর্ষার এমন আচরণে সিনেমা সংশ্লিষ্ট অনেকেও বিরূপ প্রতিক্রিয়া দেখিয়েছেন। এদিকে, বর্ষার এমন আক্রমণাত্মক কথাবার্তায় বিরক্ত প্রকাশ করছেন নেটিজেনরাও।
tags:চলচ্চিত্র, ঢালিউড, বর্ষা, অনন্ত জলিল


25779
শরীরে আঘাতের ফলে মৃত্যু হয় ইভানা ট্রাম্পের
বিশ্বযোগ
2022-07-16T11:31:59+06:00
শরীরে আঘাত পাওয়ার ফলে সাবেক মার্কিন প্রেসিডেন্ট ডোনাল্ড ট্রাম্পের প্রথম স্ত্রী ইভানার ট্রাম্পের মৃত্যু হয়েছে বলে জানিয়েছে নিউইয়র্কের মেডিক্যাল পরীক্ষকের দপ্তর। শনিবার (১৬ জুলাই) বিবিসির প্রতিবেদনে বলা হয়, ৭৮ বছর বয়সী ইভানা ট্রাম্পের মৃত্যু একটি দুর্ঘটনা ছিল বলে নিউইয়র্ক মেডিক্যাল পরীক্ষকের প্রতিবেদনে জানানো হয়েছে। বৃহস্পতিবার (১৪ জুলাই) নিউইয়র্কে নিজের এপার্টমেন্টের সিঁড়ি থেকে পড়ে গিয়ে ইভানা ট্রাম্পের মৃত্যু হয় বলে জানিয়েছিল মার্কিন গণমাধ্যম। তৎকালীন চেকোস্লোভাকিয়ায় জন্ম নেওয়া ইভানা ট্রাম্পের সঙ্গে ১৯৭৭ সালে ডোনাল্ড ট্রাম্পের বিয়ে হয়। ১৫ বছর পর ১৯৯২ সালে তাদের বিচ্ছেদ হয়।ইভানার মৃত্যু সম্পর্কে ট্রাম্প বলেছেন, ‘তিনি চমৎকার, সুন্দর এবং অসাধারণ নারী ছিলেন, যিনি একটি মহান ও অনুপ্রেরণামূলক জীবন কাটিয়েছেন’। আশি ও নব্বইয়ের দশকে নিউইয়র্কে উল্লেখযোগ্য পাবলিক ফিগার ছিলেন ডোনাল্ড ও ইভানা ট্রাম্প। তাদের বিচ্ছেদ নিয়ে ব্যাপক জনআগ্রহ তৈরি হয়। আরও পড়ুন: দাবানল ও তাপদাহে পুড়ছে ইউরোপবিচ্ছেদের পর ইভানা ট্রাম্প সৌন্দর্য্য পণ্য, পোশাক এবং অলংকার ব্যবসা চালু করেন। সন্তানদের বড় করতে তাকে ঋণ নিতে হয় বলে ২০১৭ সালে এক স্মৃতিকথায় লেখেন তিনি। সেখানে তিনি লেখেন, তাদের শিক্ষা, কার্যক্রম, ভ্রমণ, শিশু যত্ন এবং ভাড়া পরিশোধে তাকে এই সিদ্ধান্ত নিতে হয়।ডোনাল্ড ও ইভানার একসঙ্গে তিন সন্তান রয়েছে। তারা হলেন ডোনাল্ড জুনিয়র, ইভাঙ্কা এবং এরিক ট্রাম্প।একাত্তর/এসজে 
tags:যুক্তরাষ্ট্র, ইভানা ট্রাম্প, ডোনাল্ড ট্রাম্প


25780
বাল্যবিয়ে দেয়ায় কাজী ও দুই অভিভাবকের কারাদণ্ড
দেশযোগ
2022-07-16T11:42:05+06:00
বাগেরহাটে আলাদা দু’টি বাল্যবিবাহ সম্পাদনের অপরাধে বিবাহ নিবন্ধক কাজী এবং ছেলে-মেয়ের দুই অভিভাবককে ছয় মাসের কারাদণ্ড দিয়েছেন ভ্রাম্যমান আদালত। শুক্রবার (১৫ জুলাই) রাত সাড়ে ৯টার দিকে বাগেরহাট শহরের নাগেরবাজার এলাকায় কাজী অফিসে ভ্রাম্যমান আদালত পরিচালনা করেন বাগেরহাট সদর উপজেলা নির্বাহী কর্মকর্তা ও নির্বাহী ম্যাজিস্ট্রেট মুহাম্মদ মুছাব্বেরুল ইসলাম।অভিযান চলাকালে বাল্যবিবাহ নিরোধ আইনে ওই তিনজনকে তিনি ছয় মাসের বিনাশ্রম কারাদণ্ড প্রদান করেন।দণ্ডপ্রাপ্তরা হলেন, বাগেরহাট শহরের নাগেরবাজার এলাকার বিবাহ নিবন্ধক কাজী আতাউল বারী, অপ্রাপ্তবয়স্ক মেয়ের বাবা সদর উপজেলার ফতেপুর গ্রামের কবির সরদার ও অপ্রাপ্তবয়স্ক ছেলের বাবা গোবরদিয়া এলাকার সজিব হাওলাদার।ভ্রাম্যমান আদালতের বিচারক মুহাম্মদ মুছাব্বেরুল ইসলাম জানান, নাগেরবাজার বিবাহ নিবন্ধক কাজী অফিসে বাল্যবিবাহ দেওয়া হচ্ছে এমন খবর পেয়ে ভ্রাম্যমান আদালত পরিচালনা করা হয়। সেখানে গিয়ে দেখা যায়, কাজী আতাউল বারী এসএসসি পরীক্ষার্থী ১৭ বছর বয়সের এক মেয়ের এবং ২০ বছর বয়স্ক এক ছেলের বিবাহ সম্পন্ন করেছেন। এসময় বাল্যবিবাহ নিরোধ আইন-২০১৭ এর আওতায় কাজী আতাউল বারী এবং ছেলে ও মেয়ের ওই দুই অভিভাবককে ছয় মাসের বিনাশ্রম কারাদণ্ড প্রদান করা হয়। দণ্ডাদেশপ্রাপ্ত তিনজনকে রাতেই বাগেরহাট জেলা কারাগারে প্রেরণ করা হয়েছে।আরও পড়ুন: পদ্মায় ডুবে বুয়েট ছাত্রের মৃত্যুতে মামলা, ১৫ বন্ধু গ্রেপ্তারভ্রাম্যমান আদালতের বিচারক মুহাম্মদ মুছাব্বেরুল ইসলাম আরও জানান, আইন অমান্য করে বিবাহ নিবন্ধক কাজী আতাউল বারী দীর্ঘদিন ধরে অপ্রাপ্তবয়স্ক ছেলে-মেয়েদের বিবাহ সম্পন্ন করে আসছে। অপ্রাপ্তবয়স্ক ছেলে ও মেয়েদের জন্ম তারিখসহ প্রয়োজনীয় তথ্য সাদা কাগজে লিপিবদ্ধ করে কাজী তাদের বিবাহ সম্পাদন করেন। পরে কাগজপত্র অনুসারে তাদের বয়স পূর্ণ হলে রেজিস্টারভুক্ত করা হয়। অভিযান চলাকালে এমন প্রমাণ মিলেছে।উপজেলা নির্বাহী কর্মকর্তা মুহাম্মদ মুছাব্বেরুল ইসলামের তথ্যমতে, গত এক বছরে সদর উপজেলার বিভিন্ন এলাকায় প্রায় ২০টি বাল্যবিবাহ বন্ধ করা হয়েছে। বাল্যবিবাহ না দেওয়ার জন্য নানা ভাবে প্রচার-প্রচারণা চালানো হচ্ছে। কেউ আইন অমান্য করলে আইনি ব্যবস্থা গ্রহণ করা হবে।একাত্তর/এসজে
tags:কারাদণ্ড, বাগেরহাট, ভ্রাম্যমান আদালত, বাল্যবিবাহ


25781
সুবর্ণচরে গৃহবধূর ঝুলন্ত মরদেহ উদ্ধার
দেশযোগ
2022-07-16T11:52:43+06:00
নোয়াখালীর সুবর্ণচরে এক গৃহবধূর ঝুলন্ত মরদেহ উদ্ধার করেছে পুলিশ। শনিবার (১৬ জুলাই) দুপুর ১২টার দিকে উপজেলার নয়াপাড়া এলাকা থেকে মরদেহ উদ্ধার করা হয়। তার আগে ভোর ৬টার দিকে বাড়ির লোকজন তার মৃত্যুর বিষয়টি টের পান। নিহত তাছলিমা বেগম রুনা (২৮) উপজেলার ৬নং আমানুল্লাহ ইউনিয়নের ৯নং ওয়ার্ডের নয়াপাড়া গ্রামের মো. ইসলামের মেয়ে। তিনি তিন সন্তানের জননী ছিলেন।   স্থানীয় বাসিন্দা জান্নাতুল ফাতেহা জানান, শনিবার ভোরে নিজের বসতঘর থেকে ৫০-৬০ ফুট দুরে গাছের সঙ্গে কাপড় ঝুলিয়ে গলায় ফাঁস দেয়া অবস্থায় রুনার মরদেহ দেখতে পেয়ে বাড়ির লোকজন চরজব্বর থানার পুলিশকে খবর দেন। পরে পুলিশ দুপুর ১২টার দিকে মরদেহ উদ্ধার করে। তবে এটি হত্যা না আত্মহত্যা তা পুলিশ তাৎক্ষণিক জানাতে পারেনি।  আরও পড়ুন: বাল্যবিয়ে দেয়ায় কাজী ও দুই অভিভাবকের কারাদণ্ডএ বিষয়ে জানতে চাইলে চরজব্বর থানার ভারপ্রাপ্ত কর্মকর্তা (ওসি) দেব প্রিয় দাশ জানান, ময়নাতদন্তের জন্য মরদেহ উদ্ধার করে ২৫০ শয্যা বিশিষ্ট নোয়াখালী জেনারেল হাসপাতালের মর্গে পাঠানোর প্রস্তুতি চলছে। ময়নাতদন্ত শেষে মৃত্যুর প্রকৃত কারণ জানা যাবে। এ ঘটনায় কেউ এখন পর্যন্ত কোনো অভিযোগ করেনি বলেও জানান এই কর্মকর্তা। একাত্তর/এসজে 
tags:নোয়াখালী, গৃহবধূ, সুবর্ণচর, ঝুলন্ত মরদেহ


25782
গাজীপুরে আলাদা সড়ক দুর্ঘটনায় নিহত দুই, আহত তিন
দেশযোগ
2022-07-16T12:09:46+06:00
গাজীপুরের পূবাইলে আলাদা সড়ক দুর্ঘটনায় দুইজন নিহত হয়েছেন। এসময় আহত হয়েছে আরও তিনজন। স্থানীয়রা জানান, শনিবার (১৬ জুলাই) সকালে নগরের পূবাইল কলেজগেট এলাকায় ট্রাকের ধাক্কায় একজন লেগুনাযাত্রী নিহত হন। অন্যদিকে, একই থানার হায়দরাবাদ সুকুন্দিরবাগ এলাকায় দু'টি অটোরিকশার মুখোমুখি সংঘর্ষে এক যাত্রী নিহত হয়েছেন। এ দু'টি দুর্ঘটনায় অন্তত তিনজন আহত হয়েছেন। নিহতদের মরদেহ হাসপাতাল মর্গে পাঠানো হয়েছে।আরও পড়ুন: দাঁড়িয়ে থাকা ট্রাকে বাসের ধাক্কায় নিহত চার, আহত ১০গাজীপুর মেট্রোপলিটন পুলিশের পূবাইল থানার ভারপ্রাপ্ত কর্মকর্তা মো. মহিদুল ইসলাম দুর্ঘটনার কথা নিশ্চিত করে জানান, নিহত দুইজনই পুরুষ। তবে তাদের বিস্তারিত পরিচয় এখনো জানা যায়নি।মরদেহ দু'টি উদ্ধার করে ময়নাতদন্ত করাতে শহীদ তাজউদ্দীন আহমদ মেডিক্যাল কলেজ হাসপাতাল মর্গে পাঠানো হচ্ছে এবং আইনি ব্যবস্থা প্রক্রিয়াধীন রয়েছে বলেও জানান তিনি।একাত্তর/এসজে
tags:সড়ক দুর্ঘটনা, গাজীপুর, পূবাইল


25783
প্রাইভেটকার-পিকআপ সংঘর্ষে চারজন নিহত, আহত দুই
দেশযোগ
2022-07-16T12:25:25+06:00
বগুড়ার কাহালু উপজেলায় প্রাইভেটকার ও পিকআপের মুখোমুখি সংঘর্ষে চারজন নিহত হয়েছেন। এ দুর্ঘটনায় আহত হয়েছেন আরও দুইজন। শনিবার (১৬ জুলাই) সকাল সাড়ে আটটায় উপজেলার নওগাঁ-বগুড়া মহাসড়কের কালেরপুকুর এলাকায় এ দুর্ঘটনা ঘটে। নিহতরা হলেন- প্রাইভেটকারের যাত্রী তানসেন ইসলাম (৬০), টগর আলী (৩৫), আব্দুর রহমান (৩৫) ও প্রাইভেটকার চালক সুমন। জানা গেছে, দুর্ঘটনায় নিহত টগর আলীর পিতা তানসেন ইসলাম ক্যান্সারের রোগী ছিলেন। তাকে চিকিৎসার জন্য বগুড়ায় নিয়ে যাওয়া হচ্ছিল।কাহালু ফায়ার স্টেশনের ওয়্যারহাউজ ইন্সপেক্টর রুবেল রানা জানান, সকাল সোয়া ছয়টায় নওগাঁর ধামুরহাট থেকে রোগী নিয়ে প্রাইভেটকারটি বগুড়ার পপুলার ডায়াগনস্টিক সেন্টারে যাচ্ছিল। এসময় ঢাকা থেকে একটি পিকআপ নওগাঁ যাবার সময় প্রাইভেটকারটির সাথে মুখোমুখি সংঘর্ষ হয়। আরও পড়ুন: দাঁড়িয়ে থাকা ট্রাকে বাসের ধাক্কায় নিহত চার, আহত ১০খবর পেয়ে স্থানীয় লোকজন, ফায়ার সার্ভিস ও পুলিশ আহতদের উদ্ধার করে বগুড়া শহীদ জিয়াউর রহমান মেডিক্যাল কলেজ হাসপাতালে পাঠালে সেখানে আরও একজনের মৃত্যু হয়। কাহালু থানার ভারপ্রাপ্ত কর্মকর্তা আম্বার হোসেন জানান, সংঘর্ষের পরপরই পিকআপের চালক ও হেলপার পালিয়ে যায়। তবে পুলিশ প্রাইভেটকার ও পিকআপ দু'টিকেই জব্দ করেছে। একাত্তর/এসজে
tags:সড়ক দুর্ঘটনা, পিকআপ, বগুড়া, সংঘর্ষ, প্রাইভেটকার, কাহালু


25784
মেক্সিকোতে সামরিক কপ্টার বিধ্বস্তে ১৪ জন নিহত
বিশ্বযোগ
2022-07-16T12:34:01+06:00
মেক্সিকোর উত্তর-পশ্চিমাঞ্চলে একটি সামরিক হেলিকপ্টার বিধ্বস্ত হয়ে ১৪ জনের প্রাণহানি ঘটেছে। দেশটির নৌবাহিনীর বরাত দিয়ে একথা জানিয়েছে বার্তা সংস্থা এএফপি। শুক্রবার (১৫ জুলাই) নৌবাহিনীর এক বিবৃতিতে বলা হয়, একটি ব্ল্যাক হক হেলিকপ্টার বিধ্বস্ত হয়েছে। তবে তাৎক্ষণিকভাবে এই দুর্ঘটনার কারণ জানা যায়নি।বিবৃতিতে আরও বলা হয়, সিনালোয়া প্রদেশে বিধ্বস্ত এই হেলিকপ্টারে ১৫ জন যাত্রী ছিল এবং বেঁচে যাওয়া একজনকে চিকিৎসার জন্য হাসপাতালে নেওয়া হয়েছে।আরও পড়ুন: শরীরে আঘাতের ফলে মৃত্যু হয় ইভানা ট্রাম্পেরবিবৃতিতে আরও বলা হয়, অনির্দিষ্ট অপারেশনাল কার্যক্রম চালাতে গিয়ে হেলিকপ্টারটি বিধ্বস্ত হয়। দুর্ঘটনার কারণ অনুসন্ধানে একটি তদন্ত শুরু করা হয়েছে।দুর্ঘটনায় প্রাণ হারানো কর্মীদের মৃত্যুতে শোক প্রকাশ করে নৌবাহিনীর বিবৃতিতে বলা হয়েছে, নিবেদিতপ্রাণ এসব কর্মী জাতির সেবায় জীবন উৎসর্গ করেছেন।একাত্তর/এসজে 
tags:মেক্সিকো, বিধ্বস্ত, সামরিক হেলিকপ্টার


25785
পান্থপথে রিকশায় বাসের ধাক্কা, আরোহী নিহত
অন্যান্য
2022-07-16T12:47:56+06:00
রাজধানীর কারওয়ান বাজারের পান্থপথ মোড়ে বাসের ধাক্কায় রিকশা আরোহী এক যুবক নিহত হয়েছেন।নিহতের নাম মো. ইব্রাহিম বিশ্বাস (২৪)। তিনি বরিশালের উজিরপুর উপজেলার সাতলা গ্রামের কৃষক সান্টু বিশ্বাসের ছেলে। তিনি পুরান ঢাকার নাজিরা বাজারে থাকতেন ও এর পাশাপাশি তার মামার খাবার হোটেল দেখাশোনা করতেন। শনিবার (১৬ জুলাই) ভোর পৌনে ৪টায় এ দুর্ঘটনাটি ঘটে। গুরুতর আহত অবস্থায় ইব্রাহিমকে উদ্ধার করে ভোর সাড়ে ৪টায় ঢাকা মেডিক্যাল কলেজ হাসপাতালের জরুরি বিভাগের নিয়ে গেলে কর্তব্যরত চিকিৎসক তাকে মৃত ঘোষণা করেন। নিহতের মামা কবির হোসেন জানান, ইব্রাহিম ঈদের দুই দিন পরে গ্রাম থেকে ঢাকার নাজিরা বাজারে তার সঙ্গে তার বাসায় আসেন। সৌদি আরব যাওয়ার জন্য তার আগামী ২২ জুলাই ভিসা প্রসেসিং হওয়ার কথা ছিল।কবির হোসেন আরও জানান, পুরান ঢাকার নাজিরা বাজার মোড়ে তার হোটেল ব্যবসা রয়েছে। ভোররাতে রিকশাযোগে কারওয়ান বাজারে কাঁচা সবজি কিনতে যাচ্ছিলেন ইব্রাহিম।পথে পান্থপথ মোড়ে দ্রুতগতির একটি যাত্রীবাহী বাস পেছন থেকে রিকশাটিকে ধাক্কায় দিলে রিকশা থেকে পড়ে বাসের চাপায় গুরুতর আহত হন ইব্রাহিম।পরে সেখান থেকে তাকে ঢাকা মেডিক্যাল কলেজ হাসপাতালে নিয়ে গেলে চিকিৎসক তাকে মৃত ঘোষণা করেন।রিকশাচালক জালাল উদ্দিন (৩৫) জানান, পান্থপথ মোড়ে পিছন থেকে দ্রুতগতির একটি বাস ধাক্কা দিলে রিকশাটি রাস্তায় পড়ে যায়। এসময় রিকশা থেকে ডানপাশের রাস্তায় পড়ে আরোহী ইব্রাহিম আহত হন। আরও পড়ুন: প্রাইভেটকার-পিকআপ সংঘর্ষে চারজন নিহত, আহত দুইজালাল উদ্দিন আরও বলেন, বাসের ধাক্কায় তিনি রাস্তার বাম পাশে পড়ে গিয়ে সামান্য আহত হন। দ্রুতগতির বাসটি রিকশায় ধাক্কা দিয়েই পালিয়ে যায়। এ দুর্ঘটনার সত্যতা নিশ্চিত করেছেন শাহবাগ থানার উপ-পরিদর্শক (এসআই) মো. সাহাবউদ্দিন। তিনি জানান, মৃতদেহ ময়নাতদন্তের জন্য হাসপাতাল মর্গে রাখা হয়েছে। ভিডিও ফুটেজ দেখে বাসটি সনাক্তের চেষ্টা চলছে বলেও জানান তিনি।একাত্তর/এসজে
tags:সড়ক দুর্ঘটনা, রাজধানী, মৃত্যু, বাসের ধাক্কা, কারওয়ান বাজার, পান্থপথ, রিকশা আরোহী


25786
বৃষ্টি কামনায় দিনাজপুরে বিশেষ মোনাজাত
দেশযোগ
2022-07-16T13:24:44+06:00
প্রচণ্ড গরম ও তাপদাহে সারাদেশে জনজীবন অতিষ্ঠ। বিশেষ করে দেশের উত্তরাঞ্চলে দীর্ঘদিনের অনাবৃষ্টিতে ব্যহত হচ্ছে কৃষিকাজ। এই অবস্থায় অনাবৃষ্টি ও খরা থেকে বাঁচতে বৃষ্টি কামনা করে দিনাজপুরে বিশেষ মোনাজাত অনুষ্ঠিত হয়েছে। শনিবার (১৬ জুলাই) সকালে শহরের আদর্শ কলেজ মাঠে উক্ত মোনাজাতের আয়োজন করে স্থানীরা। এসময় শতাধিক মুসল্লি মোনাজাতে অংশগ্রহণ করেন। মোনাজাত পরিচালনা করেন দিনাজপুর ফায়ার সার্ভিস জামে মসজিদের ইমাম মাওলানা আবু আমের। এছাড়াও বোচাগঞ্জ উপজেলার সেতাবগঞ্জ পৌর ঈদগাহ মাঠে একই দিন সকালে বৃষ্টির জন্য নামাজ ও মোনাজাত করা হয়।আরও পড়ুন: প্রাইভেটকার-পিকআপ সংঘর্ষে চারজন নিহত, আহত দুইদীর্ঘদিন বৃষ্টি না হওয়ায় ও প্রচণ্ড তাপদাহে জনজীবন অতিষ্ঠ হয়ে পড়েছে। পাশাপাশি বৃষ্টির অভাবে জমিতে পানি না থাকায় কৃষকদের আমন চাষ ব্যহত হচ্ছে। তাই বৃষ্টি কামনায় এই বিশেষ দোয়ার আয়োজন করা হয়। একাত্তর/এসজে
tags:বৃষ্টি, দিনাজপুর, অনাবৃষ্টি, খরা, মোনাজাত


25787
ছয় ঘণ্টা পর উত্তরের সঙ্গে রেল যোগাযোগ শুরু
দেশযোগ
2022-07-16T13:35:44+06:00
জয়পুরহাটের আক্কেলপুর উপজেলার তিলকপুরে লাইনচ্যুত ঢাকাগামী একতা এক্সপ্রেস ট্রেনের বগি উদ্ধার করা হয়েছে। এর ফলে প্রায় ছয় ঘণ্টা পর উত্তরবঙ্গের সাথে সারাদেশের রেল যোগাযোগ স্বাভাবিক হয়েছে। শনিবার (১৬ জুলাই) ভোর পাঁচটায় জয়পুরহাটের আক্কেলপুর উপজেলার তিলকপুর রেলস্টেশনে ট্রেনটি একটি বগির চারটি চাকা লাইনচ্যুত হয়।আক্কেলপুর রেলস্টেশনের মাস্টার তোফাজ্জল হোসেন জানান, একতা এক্সপ্রেস ট্রেন লাইনচ্যুত হওয়ার কথা কন্ট্রোল রুমে জানানো হয়। এরপর উদ্ধারকারি ট্রেন দ্রুত ঘটনাস্থলে এসে রেললাইন সচল করে।একাত্তর/এসজে 
tags:প্রধান সংবাদ, জয়পুরহাট, একতা এক্সপ্রেস, উত্তরবঙ্গ, রেল যোগাযোগ, ট্রেন লাইনচ্যুত


25788
শ্রীলঙ্কার প্রেসিডেন্ট পদ শূন্য ঘোষণা, নির্বাচন ২০ জুলাই
বিশ্বযোগ
2022-07-16T13:42:15+06:00
শ্রীলঙ্কার প্রেসিডেন্ট পদ শূন্য ঘোষণা করেছে দেশটির পার্লামেন্ট। শনিবার (১৬ জুলাই) ১৩ মিনিটের বিশেষ অধিবেশনে পার্লামেন্টের মহাসচিব প্রেসিডেন্ট পদ শূন্য ঘোষণা করেন। পড়ে শোনানো হয় সাবেক প্রেসিডেন্ট গোতাবায়া রাজাপাকসের পাঠানো পদত্যাগপত্রও।পদত্যাগপত্রে শ্রীলঙ্কার চলমান অর্থনৈতিক সংকট সমাধানে সব ধরনের পদক্ষেপ নিয়েছেন বলে দাবি করেন গোতাবায়া। ২০ জুলাই দেশটিতে নতুন প্রেসিডেন্ট নির্বাচন করা হবে। ১৯৭৮ সালের পর প্রথমবার পার্লামেন্টে গোপন ব্যালটে প্রেসিডেন্ট নির্বাচন হবে। সকাল ১০টায় শ্রীলঙ্কা পার্লামেন্টের বিশেষ অধিবেশন শুরু হয়। অধিবেশন উপলক্ষে পার্লামেন্টের আশপাশের রাস্তা বন্ধ করে দেয়া হয়েছে এবং জনসাধারণকে বিকল্প পথ ব্যবহার করতে বলা হয়েছে। বাড়তি নিরাপত্তা বাহিনী ও পুলিশও মোতায়েন করা হয়।এর আগে দেশ ছেড়ে চলে যান গোতাবায়া। প্রথমে তিনি মালদ্বীপ যান, সেখান থেকে সিঙ্গাপুরে গিয়ে স্পিকারের কাছে পদত্যাগপত্র পাঠিয়ে দেন। শুক্রবার স্পিকার মাহিন্দা জাপা আবেবর্ধনে জানান, গোতাবায়া বৈধভাবে প্রেসিডেন্ট পদ ছেড়েছেন। যা বৃহস্পতিবার থেকে কার্যকর হবে।শ্রীলঙ্কায় প্রেসিডেন্ট নির্বাচনের নিয়মে পরিবর্তন আনা হয়েছে। সাধারণ নাগরিকদের সমর্থনে নয়, পার্লামেন্টের সদস্যদের ভোটেই নির্বাচিত হবেন পরবর্তী প্রেসিডেন্ট। আগামী সাত দিনের মধ্যেই নতুন প্রেসিডেন্ট বেছে নেয়া বলে জানিয়েছেন স্পিকার আবেবর্ধনে। আরও পড়ুন: মেক্সিকোতে সামরিক কপ্টার বিধ্বস্তে ১৪ জন নিহতপ্রেসিডেন্টের পদ দখলের লড়াইয়ে এখন পর্যন্ত চার জনের নাম শোনা গেছে। তারা হলেন, প্রধানমন্ত্রী রানিল বিক্রমসিংহে, বিরোধী দলনেতা সাজিথ প্রেমাদাসা, প্রবীণ সাংবাদিক থেকে পার্লামেন্ট সদস্য ডলাস অলহাপেরুমনা ও সাবেক সেনাপ্রধান ফিল্ড মার্শাল শরৎ ফনসেকা।
tags:প্রধান সংবাদ, শ্রীলঙ্কা, প্রেসিডেন্ট, গোতাবায়া রাজাপাকসে, স্পিকার, পার্লামেন্ট


25789
হন্যে হয়ে নতুন আশ্রয় খুঁজছেন গোতাবায়া
বিশ্বযোগ
2022-07-16T13:50:35+06:00
দেশ থেকে পালিয়ে সিঙ্গাপুরে এসেও শান্তিতে নেই শ্রীলঙ্কার বিদায়ী প্রেসিডেন্ট গোতাবায়া রাজাপাকসে। কারণে, এই দেশও তাকে আশ্রয় দিতে নারাজ। বেশি দিন রাখতেও চাইছে না। ফলে বাধ্য হয়ে নতুন ঠিকানা খুঁজতে হচ্ছে গোতাবায়াকে। নতুন ঠিকানার খোঁজে গোতাবায়া ভারত সরকারের সাথেও যোগাযোগ করেছিলেন। কিন্তু তার সেই অনুরোধ ফিরিয়ে দিয়েছে ভারত। দিল্লির সরকারি সূত্র উল্লেখ করে ভারতীয় গণমাধ্যমে বলছে, লঙ্কার মানুষের মধ্যে বিরূপ মনোভাব তৈরি হয়, এমন কিছু করব না ভারত। ৭৩ বছর বয়সী গোতাবায়া গত বুধবার প্রথমে স্ত্রীকে নিয়ে মালদ্বীপে গিয়ে আশ্রয় নেন। সেখান থেকে সিঙ্গাপুরে পৌঁছন তিনি। কিন্তু সিঙ্গাপুর প্রশাসনের পক্ষ থেকে তাকে স্পষ্ট জানিয়ে দেয়া হয়েছে, ১৫ দিনের বেশি তিনি সে দেশে থাকার অনুমতি পাবেন না। সিঙ্গাপুর সরকারের এক মুখপাত্র জানিয়েছেন, ব্যক্তিগত সফরে দেশটিতে এসেছেন গোতাবায়া।  তিনি সিঙ্গাপুর সরকারের কাছে আশ্রয়ও চাননি। ফলে ১৫ দিন পরে গোতাবায়াকে নতুন কোন ঠিকানায় যেতে হচ্ছে। একবার শোনা গিয়েছিলো, তিনি সিঙ্গাপুর থেকে পরে আরব আমিরাতে উড়ে যাবেন। কিন্তু, সেটিও হয়নি। গোতাবায়ার এক ঘনিষ্ঠ সূত্র জানিয়েছে, লঙ্কার সাবেক প্রেসিডেন্ট চাইছেন আমেরিকায় চলে যেতে। আরও পড়ুন: শ্রীলঙ্কার প্রেসিডেন্ট পদ শূন্য ঘোষণা, নির্বাচন ২০ জুলাইগত শুক্রবার শ্রীলঙ্কার প্রেসিডেন্টের পদ থেকে আনুষ্ঠানিকভাবে পদত্যাগ করেন গোতাবায়া। তার পদত্যাগের দাবিতে উত্তাল হয়ে উঠেছিল অর্থনৈতিক সঙ্কটে বিধ্বস্ত শ্রীলঙ্কা। প্রাণভয়ে পালানোর পর প্রেসিডেন্টের প্রাসাদেরও দখল নেয় ক্ষুব্ধ জনতা।শনিবার শ্রীলঙ্কার পার্লামেন্ট বসার কথা। দেশের সংবিধান অনুযায়ী, প্রেসিডেন্ট ও প্রধানমন্ত্রী দু’জনেই পদত্যাগ করলে স্পিকার ৩০ দিনের জন্য প্রেসিডেন্ট হিসেবে কাজ চালাবেন। এই সময়ের মধ্যে পার্লামেন্টের বর্তমান সদস্যদের মধ্যে থেকে নতুন প্রেসিডেন্টকে বেছে নেয়া হবে।একাত্তর/এসজে
tags:শ্রীলঙ্কা, সিঙ্গাপুর, গোতাবায়া রাজাপাকসে


25790
দেশের সেবা করে যেতে চান গোতাবায়া
বিশ্বযোগ
2022-07-16T13:54:16+06:00
প্রেসিডেন্ট পদে না থাকলেও দেশের জন্য কাজ করে যাবেন বলে জানিয়েছেন শ্রীলঙ্কার সদ্য সাবেক প্রেসিডেন্ট গোতাবায়া রাজাপাকসে। দেশটির স্পিকারের কাছে পাঠানো পদত্যাগপত্রে তিনি একথা জানান। শনিবার (১৬ জুলাই) তার পদত্যাগপত্র পড়ে শোনানো হয় পার্লামেন্টে।পার্লামেন্টের বিশেষ অধিবেশন আহ্বান করা হলে সংসদের মহাসচিব ধম্মিকা দাসানায়েক স্পিকারের কাছে পাঠানো প্রেসিডেন্ট গোতাবায়ার পদত্যাগপত্র পড়ে শোনান।পদত্যাগপত্রে গোতাবায়া বলেন, দায়িত্ব নেয়ার তিন মাসের মধ্যে কোভিড মহামারি গোটা বিশ্বকে কাবু করে ফেলে। কিন্তু সেই সময়ে শ্রীলঙ্কাকে মহামারি থেকে রক্ষা করতে তাঁর সরকারের নেয়া পদক্ষেপে তিনি সন্তুষ্ট।তিনি বলেন, মহামারীকালে লকডাউন দেয়ায় শ্রীলঙ্কা বৈদেশিক মুদ্রা হারায় এবং অর্থনীতি ধসে পড়ে। যা এখন চরম আকার ধারণ করেছে। সংকট মোকাবিলায় সর্বদলীয় সরকার গঠনে সহায়তা করার জন্য সব দলকে আমন্ত্রণ জানানো হয় ও প্রয়োজনীয় সব পদক্ষেপ নেয়া হয়।পদত্যাগপত্র গোতাবায়া আরও বলেন, রাজনৈতিক নেতা ও জনগণের অনুরোধের প্রতি সম্মান জানিয়ে ১৪ জুলাই থেকে তার পদ থেকে সরে যাওয়ার সিদ্ধান্ত নেন। তবে তিনি অতীতের মতোই তার জন্মভূমির সেবা করে যাবেন।আরও পড়ুন: হন্য হয়ে নতুন আশ্রয় খুঁজছেন গোতাবায়াস্থানীয় সময় গত মঙ্গলবার (১২ জুলাই) মধ্যরাতে গোতাবায়া দেশ ত্যাগ করেন। ৭৩ বছর বয়সী গোতাবায়া মালদ্বীপের রাজধানী মালেতে পৌঁছান রাত তিনটার দিকে। এরপর সেখান থেকে সিঙ্গাপুর চলে যান। মালদ্বীপ থেকে প্লেনে সিঙ্গাপুরে পৌঁছান গোতাবায়া। সঙ্গে রয়েছেন স্ত্রী ও দুই দেহরক্ষী।
tags:শ্রীলঙ্কা, পদত্যাগ, গোতাবায়া রাজাপাকসে


25791
চিত্রশিল্পী ফ্রিডাকে নিয়ে রয়্যাল আলবার্ট হলে সঙ্গীতালেখ্য
প্রবাস
2022-07-16T14:09:37+06:00
মেক্সিকান চিত্রশিল্পী ফ্রিদা কাহলোর চিত্রকর্মের দর্শনের সঙ্গে ভারতীয় উপমহাদেশের রাগ সঙ্গীত নিয়ে বিশেষ সঙ্গীতালেখ্য অনুষ্ঠিত হয়েছে লন্ডনের ঐতিহাসিক রয়্যাল আলবার্ট হলে। ব্রিটেনের সাংস্কৃতিক সংগঠন সৌধের আয়োজনে বুধবার এ অনুষ্ঠানে সঙ্গীত পরিবেশন করেন ভারতীয় ও বাংলাদেশি বংশোদ্ভূত প্রখ্যাত শিল্পীরা।  ছয় বছর বয়সে পোলিও মায়েলেটিসে আক্রান্ত। ১৮ বছর বয়সে সড়ক দূঘটনায় মারাত্মকভাবে আহত হয়েও অবিশ্বাস্যভাবে বেঁচে যাওয়া। আর, পরিণত বয়সে আরেক চিত্রশিল্পী ডিয়াগোর সাথে প্রেম, পরিনয়, সন্তান ধারণে অক্ষমতা সব কিছুই ফুটে উঠেছে ১৯ শতকের মেক্সিকান চিত্রশিল্পী ফ্রিডা কাহলো চিত্রকর্মে। জন্ম তারিখ বদলে যে প্রেমিকের হাত ধরে ফ্রিডা যোগ দেন মেক্সিকোর বিপ্লবে, সেই ডিয়েগোর প্রতারণায় ক্ষত-বিক্ষত ফ্রিডা তুলির আঁচড়ে ফুটিয়ে তোলন শতাব্দী সেরা প্রোট্রেইট।৪৭ বছরের জীবনে ফ্রিডার দেড় শতাধিক ছবির মধ্যে ৫৫টি ছবিই সেলফ পোট্রেইট। তিনি এসব পোট্রেইটের মাধ্যমে নিজের একাকিত্ব আর বেদনাদায়ক জীবনকেই চিত্রায়ণ করেছেন। শিল্পীর ৬৮তম মৃত্যু দিবেসে ঐতিহাসিক রয়্যাল আলবার্ট হলে ফ্রিডা কাহলোর চিত্রকর্মের দর্শন কিভাবে ভারতীয় উপমহাদেশের শাস্ত্রীয় সঙ্গীতকে প্রভাবিত করেছে, সেই আলেখ্য উপস্থাপন করেছে সৌধ সোসায়েটি অব ইন্ডিয়ান মিউজিক এন্ড পোয়েট্রি। বিদুষী কালা রামনাথের ভায়োলিনের দ্যেতনা আর পন্ডিত সাঞ্জু সাহাই এর তবলার ছন্দে অনন্য এক সন্ধ্যা কাটিয়েছেন রয়্যাল আলবার্ট হলের এলগার রুমের আগত দর্শকরা।সঙ্গীত শিল্পী শাপলা সালিক মনে করেন এধরণের আয়োজন মূল ধারায় বাংলাদেশী শিল্পীদের কাজ করতে অনুপ্রেরণা যোগাবে।অনুষ্ঠানে সৌধের পক্ষ থেকে সঙ্গীতে বিশেষ অবদনের জন্য দু‘জন শিল্পীকে গ্রন্থী মিউজিক সম্মাননা ক্রেস্ট দেওয়া হয়। একাত্তর/এআর
tags:চিত্রশিল্পী, ফ্রিডা, রয়্যাল আলবার্ট হল, সঙ্গীতালেখ্য


25792
পঞ্চগড়ে আবারো ধরা পড়লো ৩০ কেজি ওজনের বাঘাইড়
দেশযোগ
2022-07-16T14:12:26+06:00
পঞ্চগড়ের তেঁতুলিয়ায় মহানন্দা নদীতে মাছ ধরতে গেলে একদল যুবকের জালে আবারো ধরা পড়েছে ৩০ কেজি ওজনের একটি বাঘাইড় মাছ।  মাছটি ধরার খবরে উৎসুক জনতা মাছটিকে একপলক দেখতে ভিড় জমাতে থাকে নদীর ধারে। মাছটি বিক্রি না করে সখের খাবার হিসেবে নিজেদের মাঝে ভাগ বাটোয়ারা করা হয়েছে বলে জানান সদস্যরা,শনিবার (১৬ জুলাই) সকালে জেলার তেঁতুলিয়া উপজেলার বাংলাবান্ধা ইউনিয়নের ঝাড়ুয়াপাড়া ডুংডুঙ্গি এলাকায় মহানন্দা নদী থেকে মাছটি ধরে একদল যুবক।জানা যায়, ঝাড়ুয়াপাড়া ডুংডুঙ্গি এলাকায় ১২ জন যুবক শখের বসে মহানন্দা নদীতে বড় জাল দিয়ে মাছ ধরতে যান। প্রায় ২ ঘন্টা মাছ ধরার চেষ্টার পর মাছ স্বীকারে একপর্যায়ে তাদের জালে ধরা পড়ে ৩০ কেজি বাঘাইড় মাছ। তবে তাদের ধারণা সীমান্তবর্তী উপজেলার মহানন্দা নদীটি ভারত থেকে প্রবাহিত হওয়ায় বিরাট এই বাঘাইড় মাছটি ভারত থেকে আসতে পারে।দলের এক যুবক মনির বলেন, প্রতিবছরই নদীতে বাঘাইড় মাছ ধরা পড়ে। কখনো বড়, আবার কখনো ছোট। তবে আমরা শখের বসে মাছ ধরতে নদীতে গেলে এই ৩০ কেজি ওজনের মাছটি ধরা পরে। মাছটি বিক্রি না করে নিজেদের মাঝে ভাগ বাটোয়ারা করা হয়েছে। এর আগে গত ৫ জুলাই বাংলাবান্ধা ইউনিয়নের দক্ষিণ কাশিমগঞ্জ এলাকায় মহানন্দা নদী থেকে ৩০ কেজির বাঘাইড় ও ৮ জুলাই ঝাড়ুয়াপাড়া ডুংডুঙ্গি এলাকায় মহানন্দা নদী থেকে ১৩ কেজি ওজনের একটি বাঘাইড় মাছ স্থানীয় ব্যক্তিদের জালে ধরা পড়েছিল।একাত্তর/এআর
tags:পঞ্চগড়, বাঘাইড়


25793
লেবুখালীতে যাত্রীবাহী বাস উল্টে খাদে, আহত ৩৫
দেশযোগ
2022-07-16T14:23:07+06:00
পটুয়াখালীর লেবুখালীতে যাত্রীবাহী বাস উল্টে খাদে পড়ে কমপক্ষে ৩৫ জন আহত হয়েছেন।  এর মধ্যে ১৯ জনকে পটুয়াখালী মেডিকেল কলেজ হাসপাতালে ভর্তি করা হয়। আহতদের মধ্যে গুরুতর ১০ জনকে ঢাকা ও বরিশাল রেফার করা হয়েছে। শনিবার (১৬ জুলাই) ভোররাত সোয়া তিনটায় এ দুর্ঘটনা ঘটে। ঈগল পরিবহনের এই বাসটি ঢাকার আব্দুল্লাহপুর  থেকে কুয়াকাটা যাচ্ছিলো। দুর্ঘটনা কবলিত বাসটি ঘটনাস্থল থেকে জব্দ করা হয়। চালক ও হেলপার পলাতক রয়েছে। আহত যাত্রীরা এই দুর্ঘটনার জন্য  চালকদের বেপরোয়া গতি ও অসতর্কতাকে দায়ী করছে।বাসের যাত্রী মেহেদী হাসান জানান, তার বন্ধু গোলাম সরোয়ারকে সাথে নিয়ে কুয়াকাটা যাওয়ার উদ্দেশ্যে ঢাকার বসুন্ধরা থেকে ঈগল পরিবহনের ওই বাসে ওঠে। রাত সোয়া তিনটার দিকে লেবুখালী কৃষি উদ্যানতত্ত্ব কেন্দ্রের কাছে চালক নিয়ন্ত্রণ হারিয়ে ফেললে বাসটি রাস্তা থেকে পার্শ্ববর্তী খাদে পড়ে যায়। এতে তার বন্ধু মাথায় ও বুকে আঘাত প্রাপ্ত হয়। এছাড়াও গাড়ির প্রায় সব যাত্রী কমবেশি আহত হয়।বাসের আরেক যাত্রী গাজীপুর বোর্ড বাজার এলাকার একটি হাই স্কুলের শিক্ষক শারমিন আক্তার জানান, তিন মেয়ে নিয়ে সে শ্বশুড় বাড়িতে বেড়াতে আসার জন্য রওনা দিয়েছিলেন। পদ্মা সেতু পর্যন্ত ড্রাইভার ঠিকঠাকভাবে গাড়ি চালালেও এরপরে বেপরোয়া চলছিল বাস।  যাত্রীরা বারবার সাবধান করা সত্ত্বেও কর্ণপাত করছিলেন না চালক। লেবুখালী-পায়রা সেতু পার হওয়ার পরে মৌকরন সেতুর ঢালে নিয়ন্ত্রণ হারিয়ে বাসটি রাস্তা থেকে খাদে পড়ে যায়। পটুয়াখালী মেডিকেল কলেজ হাসপাতালের জরুরি বিভাগ সূত্রে জানা যায়, ভোর চারটা বিশ থেকে রোগী ভর্তি শুরু হয়। মোট ১৯জন এখানে ভর্তি হয়।  বর্তমানে হাসপাতালে নয়জন ভর্তি রয়েছেন। বাকিদের উন্নত চিকিৎসার জন্য ঢাকা ও বরিশাল নেয়া হয়েছে। দুমকি থানার ভারপ্রাপ্ত কর্মকর্তা আব্দুস সালাম জানান,  দুর্ঘটনার খবর পেয়ে পুলিশ তাৎক্ষণিক ঘটনাস্থলে যায়। ফায়ার সার্ভিস ও অ্যাম্বুলেন্স খবর দিয়ে আহতদের উদ্ধার করে চিকিৎসার জন্য হাসপাতালে পাঠানো হয়। বাস  জব্দ করা হয়েছে, চালক পলাতক রয়েছে।একাত্তর/এআর
tags:যাত্রীবাহী বাস, লেবুখালী


25794
চশমাকে বিদায় বলতে আসছে নতুন ‘আই ড্রপ’
বিশ্বযোগ
2022-07-16T14:34:36+06:00
যুক্তরাষ্ট্রে নতুন একটি চোখের ড্রপের অনুমোদন দেয়া হয়েছে। বলা হচ্ছে, যাদের দৃষ্টি সমস্যা রয়েছে এ ড্রপটি ব্যবহার করলে পড়াশোনা বা কাছের জিনিস দেখতে তাদের আর চশমা পরতে হবে না। বিস্ময়কর এ ড্রপ চোখে দেয়ার ১৫ মিনিটের মধ্যে কাজ করা শুরু করে। কার্যক্ষমতা থাকে কমপক্ষে ছয় ঘণ্টা। দৃষ্টি সমস্যা সমাধানে চশমা আশীর্বাদ। হাঁটাচলা, পড়াশোনা অন্যান্য কাজকর্মে গুরুত্বপূর্ণ সঙ্গী। চশমা ব্যবহারে আছে বিরক্তিও। হারিয়ে ফেলা, ভেঙে যাওয়া, মাস্ক পোরলে জমে কুয়াশা।বিশ্বে প্রতি চারজনে একজন চোখের সমস্যায় ভোগে। বয়স বাড়লে সমস্যাও বাড়ে। সমাধানে চশমা, কনট্রাক্ট লেন্সের ব্যবহার, অস্ত্রোপচার ভরসা। দৃষ্টি সমস্যায় ভোগা ৬৪ শতাংশ চশমা পরেন। ১১ শতাংশ কনট্রাক্ট লেন্স। সম্ভবত এখন সময় হয়েছে কাছের জিনিস স্পষ্টভাবে দেখায় চশমা ব্যবহারকে বিদায় জানানোর।যুক্তরাষ্ট্রের খাদ্য ও ওষুধ প্রশাসন বিস্ময়কর এক ড্রপের অনুমোদন দিয়েছে। কাছের জিনিস স্পষ্টভাবে দেখাতে সহায়তার করে এটি। ড্রপটি চোখে দেয়ার ১৫ মিনিটের মধ্যে কাজ শুরু। কার্যকর থাকে কমপক্ষে ছয় ঘণ্টা। ড্রপটির নাম ভিউটি।ক্লিনিক্যাল ট্রায়ালে ৭৫০ জন অংশ নেন। কাছের জিনিস দেখায় তাদের সমস্যা হতো। ৪০ থেকে ৫৫ বছর বয়সীদের ক্ষেত্রে ভালো কাজ করেছে। ড্রপটি সব থেকে ভালো কাজ করে মৃদু থেকে মাঝারি চোখের সমস্যায়। প্রস্তুতকারক প্রতিষ্ঠান জানায়, চোখের ভেতরের পিউপিলের আকার বেড়ে গেলে কাছের জিনিস দেখায় সমস্যা হয়। তাদের ড্রপটি পিউপিলের আকার ছোট করতে কাজ করে।তবে, চোখের সমস্যা থেকে সম্পূর্ণ মুক্তি দিতে পারবে না ভিউটি নামের এই ড্রপ। রাতে গাড়ি চালানোর সময় বা কম আলোয় কাজে এই ড্রপ ব্যবহার না করতে বলেছে নির্মাতা প্রতিষ্ঠান।ড্রপটি নিয়ে মার্কিনদের মধ্যে ব্যাপক আগ্রহ তৈরি হয়েছে। অভ্যন্তরীণ বাজারে সন্তোষজনক ফলাফল পেলে শুরু হবে বিশ্ববাজারে রপ্তানি।একাত্তর/এআর
tags:চশমা, আই ড্রপ


25795
তৈরি হচ্ছে করোনার আরেকটি ঢেউয়ের পরিস্থিতি!
বিশ্বযোগ
2022-07-16T14:36:38+06:00
করোনাভাইরাসের আরেকটি বৈশ্বিক ঢেউ আসার মতো পরিস্থিতি তৈরি হচ্ছে বলে সতর্কবার্তা দিয়েছে বিশ্ব স্বাস্থ্য সংস্থা (ডব্লিউএইচও)। সদস্য রাষ্ট্রগুলোকে এ বিষয়ক প্রস্তুতি নিয়ে রাখারও আহ্বান জানিয়েছে জাতিসংঘের স্বাস্থ্য বিষয়ক এই সংস্থা।ভাইরাসটির যে পরিবর্তিত ধরনের কারণে এই পরিস্থিতি তৈরি হয়েছে, সেই বিএ পয়েন্ট ফাইভ ডেল্টা, ওমিক্রনসহ আগের বিভিন্ন ধরনের তুলনায় বেশি বিপজ্জনক বলে উল্লেখ করেছেন ডব্লিউএইচও'র শীর্ষ বিজ্ঞানী সৌম্য স্বামীনাথান। বিএ পয়েন্ট ফাইভ করোনাভাইরাসের সবচেয়ে সংক্রামক ধরন ওমিক্রনের একটি উপধরন। তবে এর মারণক্ষমতা অন্যান্য পরিবর্তিত ধরনের তুলনায় কম। করোনার ওমিক্রন ভ্যারিয়েন্টকে ‘সুপারস্প্রেডার’ হিসেবে বর্ণনা করেছেন বিজ্ঞানীরা। উপজাতটি আরও বেশি ঝুঁকিপূর্ণ।এদিকে, ডব্লিউএইচও’র কোভিড-১৯ বিষয়ক বিশেষ দূত ডেভিড নাবারো স্কাই নিউজকে দেয়া এক সাক্ষাৎকারে বলেন, করোনার সংক্রমণ আবার বাড়ার কারণ হলো ভাইরাসটির ক্রমাগত রূপ বদল। আর ভাইরাসটি বেশ চতুর হয়ে উঠছে। তিনি আরও বলেন, এটা আমাদের রোগ প্রতিরোধ ব্যবস্থা ভেঙে ফেলতে পারছে। এ কারণেই সংক্রমণের সংখ্যা আবার বাড়ছে। করোনাকে অবহেলা-অবজ্ঞা না করার আহ্বান জানিয়ে নাবরো বলেন, করোনার বিস্তারের বিরুদ্ধে সতর্কতা অবলম্বন করার বিষয়টি মানুষ অনেকটাই বন্ধ করে দিয়েছে। যেমন লোকজনকে এখন আর মাস্ক পরতে দেখা যাচ্ছে না; যা সংক্রমণ বাড়াতে ভূমিকা রাখছে।ডব্লিউএইচওর বিশেষ দূত বলেন, সবার জন্য আমার পরামর্শ হলো, ভাইরাসটি চলে যায়নি। ভাইরাসে এখন হয়তো বেশি মানুষের মৃত্যু হচ্ছে না, কিন্তু এটা সত্যিই অপ্রীতিকর, বিশেষ করে যদি কেউ দীর্ঘ করোনায় সংক্রমিত হয়।বিশ্বে করোনাভাইরাসে গত ২৪ ঘণ্টায় আরও এক হাজার ৭৩৯ জন মারা গেছেন। আর একই সময়ে করোনা রোগী শনাক্ত হয়েছেন ৯ লাখ ৩ হাজার ৩০৫ জন।ওয়ার্ল্ডোমিটারস জানিয়েছে, গত ২৪ ঘণ্টায় বিশ্বে করোনায় সবচেয়ে বেশি সংক্রমণের ঘটনা ঘটেছে জার্মানিতে। এ সময়ের মধ্যে দেশটিতে নতুন করে করোনাভাইরাসে আক্রান্ত হয়েছেন ১ লাখ ২৩ হাজার ৪৬ জন এবং মারা গেছেন ১৩৪ জন। তবে সবচেয়ে বেশি মারা গেছেন ব্রাজিলে ২৯৯ জন। আর দেশটিতে নতুন করে শনাক্ত হয়েছেন এক লাখ ৭ হাজার ৯৫৯ জন। এনিয়ে মহামারির শুরু থেকে বিশ্বে করোনায় শনাক্ত বেড়ে ৫৬ কোটি ৬৩ লাখ ৪৩ হাজার ৩২১ জনে এবং মৃত্যু বেড়ে পৌঁছেছে ৬৩ লাখ ৮৫ হাজার ৮২২  জনে।একাত্তর/এআর
tags:প্রধান সংবাদ, করোনা ভাইরাস, করোনা, করোনাভাইরাস, মৃত্যু, উপসর্গ


25796
গণধোলাইয়ে নিহত নারী অপহরণকারী
দেশযোগ
2022-07-16T14:41:11+06:00
গাজীপুরের রাজেন্দ্রপুরে পোশাক শ্রমিককে অপহরণের পর মুক্তিপণ আদায়ের চেষ্টার অভিযোগে স্থানীয় উত্তেজিত জনতার গণধোলাইয়ে এক অপহরণকারী যুবক নিহত হয়েছে। শুক্রবার (১৫ জুলাই) দিবাগত রাত সাড়ে ১২টায় জয়দেবপুর থানার রক্ষিতপাড়া এলাকার জঙ্গলে এ ঘটনা ঘটে। এ ঘটনায় পোশাক শ্রমিক নারী হাসি আক্তার (১৯) বাদী হয়ে নিহত রাকিবসহ তিনজনের নাম উল্লেখ করে ও অজ্ঞাত ৫-৬ জনকে অভিযুক্ত করে মামলা দায়ের করেন। নিহত রাকিব (২৭) জয়দেবপুর থানার রুদ্রপুর গ্রামের আলমগীর হোসেনের ছেলে। তার নামে জয়দেবপুর ও শ্রীপুর থানায় দস্যুতাসহ চারটি ডাকাতির মামলা রয়েছে। ভুক্তভোগী পোশাক শ্রমিক হাসি আক্তার জানান, শুক্রবার রাত সাড়ে ৮টায় তিনি তার ভাড়া বাসা থেকে সহকর্মী পোশাক শ্রমিক ইলিয়াছ উদ্দিনকে সাথে নিয়ে রাজেন্দ্রপুর হালডোবা এলাকায় অপর এক সহকর্মীর বাসায় বেড়াতে যাচ্ছিলেন। এসময় একদল যুবক তাদের পথরোধ করে। পরে ওই যুবকেরা ইলিয়াছ উদ্দিনকে মারপিট করে হাসি আক্তারের মুখে রুমাল চেপে ধরে স্থানীয় রক্ষিতপাড়া জঙ্গলে নিয়ে যায়। সেখানে ডাকাতেরা হত্যার হুমকি দিয়ে একটি গাছের সাথে হাসির হাত-মুখ রুমাল দিয়ে বেঁধে মুক্তিপণ আদায়ের চেষ্টা করে।হাসির সহকর্মী ইলিয়াছ উদ্দিন স্থানীয় লোকদের ঘটনা জানালে শতাধিক জনতা গিয়ে ওই জঙ্গলের চারপাশ ঘেরাও করে। পরে তারা অপহরণকারী চক্রের হোতা রাকিবকে আটক করতে পারলেও তার সহযোগী অন্যান্যরা পালিয়ে যায়। এসময় উত্তেজিত জনতা রাকিবকে গণধোলাই দিয়ে তার দুই চোখ উপড়ে ফেলে এবং তার দুই পা ভেঙ্গে ফেলে। খবর পেয়ে জয়দেবপুর থানা পুলিশে পুলিশ ঘটনাস্থলে গিয়ে নারীকে উদ্ধার করে এবং ঘটনাস্থল থেকে একটি ধারালো দা উদ্ধার করে। গুরুতর আহত রাকিবকে হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন।  আরও পড়ুন: দাঁড়িয়ে থাকা ট্রাকে বাসের ধাক্কায় নিহত চার, আহত ১০ জয়দেবপুর থানার ভারপ্রাপ্ত কর্মকর্তা (ওসি) মাহাতাব উদ্দিন জানান, স্থানীয়দের মাধ্যমে খবর পেয়ে পুলিশ ঘটনাস্থলে গিয়ে উত্তেজিত জনতার গণধোলাইয়ের শিকার রাকিবকে উদ্ধার করে গাজীপুর শহীদ তাজউদ্দিন আহমদ মেডিক্যাল কলেজ হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। তিনি আরও জানান, এ ঘটনায় ভুক্তভোগী নারী বাদী হয়ে একটি মামলা দায়ের করেছেন। অভিযুক্ত অন্যান্য আসামিদের গ্রেপ্তারে অভিযান অব্যাহত রয়েছে।  একাত্তর/এসজে
tags:গাজীপুর, অপহরণ, রাজেন্দ্রপুর, গণধোলাই


25797
পশ্চিমা অস্ত্রে রাশিয়াকে কোণঠাসা করার দাবি ইউক্রেনের
বিশ্বযোগ
2022-07-16T14:47:37+06:00
এক সপ্তাহে রাশিয়ার অন্তত ৩০টি সামরিক স্থাপনা ধংসের দাবি করেছে ইউক্রেন। যুক্তরাষ্ট্রসহ পশ্চিমাদের দেয়া দূরপাল্লার অস্ত্রে এ সফলতা অর্জন জানিয়ে বলা হয়, ব্যাপকভাবে আক্রমণের সক্ষমতা হারিয়েছে রাশিয়া। এদিকে, ইউক্রেনের পূর্বাঞ্চলীয় লিসিচানস্ক ও সোভেরোদোনেস্ক দখলের পর সিভার্স্ক দখলের দ্বারপ্রান্তে রুশ বাহিনী। শুক্রবার রুশ সমর্থিত বিচ্ছিন্নতাবাদীরা এ দাবি করেছে। এদিন ক্রামতোর্স্ক শহরেও হামলা চালিয়েছে রুশ বাহিনী। আগের দিন ভিন্নিতসিয়ায় ক্রুজ মিসাইল হামলায় শিশুসহ অন্তত ২৩জন নিহত হয়। নিখোঁজ রয়েছে কয়েকজন। উদ্ধার অভিযান চলছে। আহত ৬০ জনের বেশি। মস্কোর দাবি, সেখানে বিদেশি অস্ত্রদাতাদের সঙ্গে বৈঠক করছিলো ইউক্রেনের র্শীর্ষ সামরিক কর্মকর্তারা। ইউক্রেন জানায়, কোনো বৈঠক ছিল না। স্থাপনাটি সাংস্কৃতিক কেন্দ্র। ৭০ শতাংশ রুশ মিসাইলের লক্ষ্যবস্তু সাধারণ মানুষ ও ঘরবাড়ি।এদিকে এক সপ্তাহে রাশিয়ার অন্তত ত্রিশটি সামরিক স্থাপনা ধংসের দাবি করেছে ইউক্রেন। কিয়েভ জানায়, তাদের এ সফলতায় মস্কোর সম্ভাব্য আক্রমণের সক্ষমতা উল্লেখযোগ্যহারে কমেছে। যুক্তরাষ্ট্রসহ পশ্চিমাদের দেয়া দূরপাল্লার অস্ত্রে এ সফলতা অর্জন।২৪ ফেব্রুয়ারি ইউক্রেন আক্রমণ করে রাশিয়া। লুহানস্কসহ ইউক্রেনের দক্ষিণ ও পূর্বাঞ্চলের কিছু অংশ দখলে নিয়েছে মস্কো। বৃহস্পতিবার ইউক্রেনের শীর্ষ এক কর্মকর্তা জানান, গত এক সপ্তাহে এক মিটার ভূমিও দখলে নিতে পারেনি রাশিয়া। ইউক্রেনের রকটে হামলায় রাশিয়ার সরবরাহ লাইন টালমাটাল। পিছু হটতে বাধ্য হয়েছে রুশ বাহিনী।শুক্রবার ইউক্রেনের প্রতিরক্ষা মন্ত্রণালয় জানায়, তারা এমটুসেভেনজিরো মডেলের মাল্টিপল রকেট লঞ্চারের প্রথম চালান গ্রহণ করেছে। তবে কারা দিয়েছে নাম জানানো হয়নি। ইউক্রেনের সামরিক বাহিনীকে প্রশিক্ষণ ও তাদের সহায়তার সমালোচনা করেছে রাশিয়া। একে মস্কোর বিরুদ্ধে ন্যাটোর ‘হাইব্রিড’ যুদ্ধ বলেছে রাশিয়া। একাত্তর/এআর
tags:ইউক্রেন, রাশিয়া


25798
ওয়াকারের শরীরে ৪৫টি গুলি ও আঘাতের চিহ্ন
বিশ্বযোগ
2022-07-16T14:48:07+06:00
গত মাসে যুক্তরাষ্ট্রের ওহাইয়োতে পুলিশের গুলিতে নিহত ২৫ বছরের কৃষ্ণাঙ্গ যুবক জেল্যান্ড ওয়াকারের শরীরে ৪৬টি গুলি ও আঘাতের চিহ্ন রয়েছে।ময়নাতদন্ত প্রতিবেদনে এই তথ্য পাওয়া গেছে। মেডিক্যাল পরীক্ষকরা জানিয়েছেন, কোন গুলির আঘাতে জেল্যান্ড ওয়াকারের মৃত্যু হয়েছে তা জানা অসম্ভব। এমনকি যুবকটির প্রতি কতটি গুলি ছোঁড়া হয়েছে সেটিও আর জানা সম্ভব নয়। কারণে, গুলিতে ওয়াকারের দেহ ছিন্ন-বিচ্ছিন্ন হয়ে গেছে। গত ২৭ জুন আকরন শহরে গুলি চালানো ঘটনায় ওয়াকারের হৃদপিণ্ড, ফুসফুস এবং ধমনী মারাত্মকভাবে ক্ষতিগ্রস্ত হয়। ওই হত্যাকাণ্ডের প্রতিবাদে আকরন শহরে হাজারো মানুষের বিক্ষোভের দুই দিনের মাথায় সামনে এসেছে ময়নাতদন্ত প্রতিবেদন। প্রায় প্রতিদিন চলা বিক্ষোভ ঠেকাতে শুক্রবার রাতে কারফিউ ঘোষণা করা হয়েছে।ছোটখাটো বিধিভঙ্গের ঘটনায় গাড়ি থামানোর চেষ্টার শেষ পর্যায়ে জেল্যান্ড ওয়াকারকে গুলি করা হয়। কর্তৃপক্ষের দাবি, তাকে লক্ষ্য করে একটি গুলি ছোড়ে পুলিশ।আরও পড়ুন: শ্রীলঙ্কার প্রেসিডেন্ট পদ শূন্য ঘোষণা, নির্বাচন ২০ জুলাইপুলিশের শরীরে পরা ক্যামেরার ফুটেজে দেখা গেছে ওয়াকার একটি চলন্ত গাড়ি থেকে লাফিয়ে পড়ছেন এবং একটি পার্কিং এলাকার মধ্য দিয়ে দৌড়ে পালানোর চেষ্টা করছেন। ওই সময়ে একাধিক দিক থেকে তার ওপর গুলি চালানো শুরু করে পুলিশ। তবে ওই সময়ে ওয়াকার নিরস্ত্র ছিলেন। তার পরিবার বলেছে, ওয়াকারকে হত্যার কোনও প্রয়োজন ছিল না।প্রাথমিক তদন্তে দেখা যায়, ওয়াকারের শরীরে ৬০টির বেশি আঘাতের চিহ্ন। ঘটনার সঙ্গে সংশ্লিষ্ট ছিল আট পুলিশ কর্মকর্তা। এর মধ্যে সাতজন শ্বেতাঙ্গ এবং অপর একজন কৃষ্ণাঙ্গ। একাত্তর/এসজে
tags:যুক্তরাষ্ট্র, পুলিশ, গুলি, কৃষ্ণাঙ্গ, জয়ল্যান্ড ওয়াকার


25799
চরম দুঃসময়ে কোহলি, নেই ভারতের টি-টোয়েন্টি দলে
খেলা
2022-07-16T14:58:44+06:00
চরম দুঃসময় পার করছেন ভিরাট কোহলি। ইনজুরি কাটিয়ে মাঠে ফিরলেও ফর্মে ফিরতে পারেননি। এদিকে ওয়েস্ট ইন্ডিজের টি-টোয়েন্টি সিরিজ থেকেও নামকাটা গেছে। যদিও, রোহিত-বাবররা সমর্থন দিচ্ছেন, তারপরেও ভারতের টিম ম্যানেজমেন্ট কি ভাবছে সেট পরিস্কার না। ডেভিড উইলির বলে অফস্ট্যাম্পের বাইরে বলে মারলেন এক খোঁচা। তাতে জস বাটলারের গ্লাভসে কট বিহাইন্ড। ইংল্যান্ডের বিপক্ষে দ্বিতীয় ওয়ানডেতে কোহলির ১৬ রানের ইনিংসটার ইতি ঘটে এভাবেই। এর আগে একই ধরনের বলে জীবন পেলেও ভুল থেকে শিখতে পারেননি। গ্রোইন ইনজুরি থেকে ফিরলেন ঠিকই। কিন্তু ফর্মে ফেরা হলো না। তার এই ব্যর্থতার দিনে হেরেছে দলও। টিম ইন্ডিয়ার সাবেক অধিনায়ক সাজঘরে ফেরার অল্প সময় পরেই আরো একটা দুঃসংবাদ হজম করতে হয়েছে কোহলি ভক্তদের। কোহলিকে রাখা হয়নি আসন্ন ওয়েস্ট ইন্ডিজ সফরে টি-টোয়েন্টি সিরিজের দলে। চাহাল আর বুমরাহর সাথে কোহলিকেও অফিসিয়ালি বিশ্রামে রাখার কথা বলা হয়েছে। তবে সেটা আদৌ বিশ্রাম, নাকি অফফর্মের কারণে বাদ দেয়া, সেটা নিয়েই চলছে আলোচনা। দলে কোহলির জায়গা নিয়ে ভেতরে ভেতরে ক্যাপ্টেন রোহিত শর্মা যা-ই ভাবুন, সবার সামনে দাঁড়িয়েছেন পাশেই। তার মতে, কোহলির ফর্মে ফেরা সময়ের ব্যাপার মাত্র। রোহিত শর্মা বলেন, এত বছর ধরে যে এত রান করেছে, এত ম্যাচ জিতিয়েছে, ঘুরে দাঁড়াতে তাঁর শুধু একটা বা দুটো ভালো ইনিংস দরকার। আমি নিশ্চিত, যাঁরা নিয়মিত ক্রিকেট ফলো করেন, তারাও আমার সাথে একমত হবেন।রোহিত তো তবু খুব কাছ থেকে দেখছেন কোহলিকে। শেয়ার কোরছেন ড্রেসিং রুমও। তবে কোহলি সমর্থন পাচ্ছেন দূরত থেকেও। শ্রীলঙ্কা সফরে থাকা বাবর আজমের কথাই ধরা যাক, টুইট করে বিশ্বের অন্যতম সেরা ব্যাটার লিখেছেন, এই খারাপ সময় কেটে যাবে দ্রুত। শক্ত থাকতে হবে। সাদা বলের ক্রিকেটে বাবর না কোহলি, কে সেরা সেই বিতর্ক প্রায়ই হয়, তবে এই দুই ক্রিকেটারের মধ্যকার সম্পর্কে সেই আলোচনার আঁচ লাগে না তেমনটা। কিন্তু ভিরাটের অফফর্মের আঁচ যে টিম ইন্ডিয়াতে লেগেছে সেটা তো জানা কথাই। সেঞ্চুরি যার কাছে ছেলের হাতের মোয়া ছিল, সেই কোহলি বছরের পর বছর পৌঁছতে পারছেন না তিন অঙ্কের ফিগারে। পড়ে যাওয়া ফর্মটা আর উঠে দাঁড়াচ্ছে না বলে সামনের বিশ্বকাপে তার অবস্থান কী হবে সেটা নিয়েও শুরু হয়েছে জল্পনা কল্পনা। তবে ভারতের টিম ম্যানেজমেন্ট বলছে, বছরের শেষে অস্ট্রেলিয়ার টি-টোয়েন্টি বিশ্বকাপ ভাবনায় কোহলি আছেন ভালোভাবেই। বিশ্বকাপে কোহলি কী করতে পারছেন, না পারছেন সেটা তো পরের হিসেব। তবে আপাতত ওয়েস্ট ইন্ডিজে অস্ট্রেলিয়ার সিমিলার কন্ডিশনে টি-টোয়েন্টি সিরিজ খেলার সুযোগটা মিস করছেন কোহলি। 
tags:ভারত, টি-টোয়েন্টি, কোহলি


25800
প্রাইভেটকার-সিএনজি সংঘর্ষে একজন নিহত, আহত চার
দেশযোগ
2022-07-16T15:03:16+06:00
কুমিল্লা-সিলেট মহাসড়কের ব্রাহ্মণবাড়িয়ায় প্রাইভেটকার ও সিএনজি চালিত অটোরিকশার মুখোমুখি সংঘর্ষে একজন নিহত হয়েছেন। এ দুর্ঘটনায় আহত হয়েছেন পুলিশ সদস্যসহ চারজন। শনিবার (১৬ জুলাই) দুপুরে মহাসড়কে সদর উপজেলার উজানিসা এলাকায় এ দুর্ঘটনা ঘটে। নিহত সিএনজি যাত্রী বিল্লাল হোসেন জেলার কসবা উপজেলার খাড়েরা মধ্যপাড়া গ্রামের মৃত আবদুল মিয়ার ছেলে। আহতরা হলেন- একই পরিবারের সিএনজি যাত্রী শাকিল আহমেদ (২৭), বিল্লাল হোসেনের মা শিরিন আক্তার (৫০) ও স্ত্রী মিতু আক্তার (২৫)। এছাড়াও এ ঘটনায় সিএনজির অপর যাত্রী পুলিশ সদস্য হাসিবুল হাসান (২৫) আহত হন। তিনি আখাউড়া উপজেলার ছতুরা শরীফ গ্রামের ফজলু ভুঁইয়ার ছেলে।  আহতরা জানান, সকালে কসবা উপজেলার খাড়েরা থেকে সিএনজি চালিত অটোরিকশাটি ব্রাহ্মণবাড়িয়ায় যাচ্ছিল। উজানিসা এলাকায় আসার পর অপর দিক থেকে আসা একটি প্রাইভেটকারের সাথে সিএনজিটির মুখোমুখি সংঘর্ষ হয়।আরও পড়ুন: লেবুখালীতে যাত্রীবাহী বাস উল্টে খাদে, আহত ৩৫পরে স্থানীয়রা আহতদের উদ্ধার করে জেলা সদর হাসপাতালে নিয়ে গেলে কর্তব্যরত চিকিৎসক বিল্লাল হোসেনকে মৃত ঘোষণা করেন। এ বিষয়ে খাঁটিহাতা হাইওয়ে থানার ভারপ্রাপ্ত কর্মকর্তা সুখেন্দু বসু জানান, খবর পেয়ে ঘটনাস্থলে পুলিশ পাঠানো হয়েছে। ঘটনার তদন্ত চলছে। অভিযোগ সাপেক্ষে আইনি ব্যবস্থা নেয়া হবে। একাত্তর/এসজে
tags:সড়ক দুর্ঘটনা, ব্রাহ্মণবাড়িয়া, প্রাইভেটকার, সিএনজি


25801
সরকারের পতন নয়, বাজছে বিএনপির বিদায় ঘন্টা: কাদের
রাজনীতি
2022-07-16T15:10:02+06:00
সরকারের পতন নয়, বাজছে বিএনপির বিদায় ঘন্টা: কাদেরআওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, বিএনপি বলে আমাদের পতনের নাকি সাইরেন বাজে; কোথা থেকে শুনলেন? রাস্তায় যখন গাড়ি চলে ওই সাইরেন শুনেছেন? শুনবেন, শুনতে পাবেন আপনাদের বিদায়ের ঘণ্টা যখন বাজবে। নেতিবাচক রাজনীতি আপনাদের অপ্রাসঙ্গিক করে ফেলেছে। আপনাদেরই বিদায়ের ঘণ্টা দূরে বাজছে, আওয়ামী লীগের বিদায় নয়। খেলা হবে, রাজনীতি-নির্বাচনের মাঠে খেলা হবে। খেলায় আসুন।শনিবার (১৬ জুলাই) দুপুরে দলের কেন্দ্রীয় কার্যালয়ে আয়োজিত আলোচনা সভায় তিনি এসব কথা বলেন।দেশের চলমান পরিস্থিতির প্রসঙ্গ টেনে শেখ হাসিনা এখন সারা রাত জেগে থাকেন বাংলাদেশের মানুষ যাতে ঘুমাতে পারে।ওবায়দুল কাদের বলেন, এ পর্যন্ত পরিস্থিতি তিনি সামাল দিয়ে যাচ্ছেন। এ পর্যন্ত করোনা, বন্যা অতিক্রম করে; এই যুদ্ধের ইমপ্যাক্ট সেটাও তিনি মোকাবিলা করে যাচ্ছেন। শক্ত করে হাল ধরে আছেন। তাকে শক্তি দিতে হবে আমরা ঐক্যবদ্ধ হয়ে। শক্তি দিতে হবে আওয়ামী লীগকে ঐক্যবদ্ধ করে।ওবায়দুল কাদের বলেন, আজকের দিনটি যখন আমাদের সামনে আসে তখনই আমাদের চোখের সামনে ভেসে ওঠে ওয়ান-ইলাভেন নামে অমাবশ্যার অন্ধকার। বাংলাদেশে ঝঞ্ঝা-বিক্ষুব্ধ রাজনীতিতে হঠাৎ করে বিরাজনীতিকরণের একটা ঝড় এলো। এই দিন শুধু শেখ হাসিনার কারাবন্দি দিবস নয়, এই দিন বাংলাদেশের গণতন্ত্রের বন্দি দিবস। এ দিন শেখ হাসিনাকে বন্দি করে আমাদের বিকাশমান গণতন্ত্রকে বন্দি করা হয়েছিল।তিনি বলেন, অবরুদ্ধ গণতন্ত্রকে মুক্ত করতেই বঙ্গবন্ধু হত্যার ৬ বছর পর তার সুকন্যা শেখ হাসিনা এসেছিলেন জন্মভূমিতে পিতার রক্তভেজা মাটিতে। তার প্রথম কাজ ছিল গণতন্ত্রকে শৃঙ্খলমুক্ত করতে মুক্তিযুদ্ধের স্বপক্ষে সমস্ত শক্তিকে, গণতান্ত্রিক শক্তিকে ঐক্যবদ্ধ করা। শেখ হাসিনা পণ নিয়ে এসেছেন, পিছু হটেননি। ভয়কে জয় করতে এসেছেন, ভয় করেননি। প্রতি বিল্পবী শক্তির ভ্রুকুটির সামনে মাথানত করেননি।রাজনীতির অনেকেই জেলে গেছেন, আমাদের নেত্রী বন্দি হয়েছিলেন। ক্ষমতায় ছিল বিএনপি কিন্তু প্রথম বন্দি হন শেখ হাসিনা। তারা এসে বিরোধী দলকেই প্রথম বন্দি করে। সরকারি দলের নেতা তখনো বাইরে। এত অপমান করেছে তারা। বঙ্গবন্ধু কন্যাকে সামান্য শ্রদ্ধা তারা দেখাতে পারেনি, দেখায়নি—বলেন কাদের।নেতাকর্মীদের উদ্দেশে তিনি বলেন, চলার পথে শত্রু-মিত্র চিনতে হবে। একটা কথা আছে—ওয়ানস বিট্রেয়ার, অলওয়েজ বিট্রেয়ার। আওয়ামী লীগের কর্মীদের হুঁশিয়ার থাকতে হবে, সতর্ক থাকতে হবে।ওবায়দুল কাদের আরও বলেন, কথায় কথায় অন্তঃকলহ করবেন না। খুব খারাপ সময়, খুব ঝুঁকিপূর্ণ সময়। এ সময় ঐক্যের বিকল্প নেই। সবাই ঐক্যবদ্ধ থাকবেন, কেউ কিছু করতে পারবে না। একাত্তর/এআর
tags:ওবায়দুল কাদের, বিএনপি


25802
তাড়াশে বাস-ট্রাক সংঘর্ষে তিনজন নিহত
দেশযোগ
2022-07-16T15:23:02+06:00
সিরাজগঞ্জের তাড়াশে বাস ও ট্রাকের মুখোমুখি সংঘর্ষে তিনজন নিহত হয়েছেন। এ দুর্ঘটনায় আহত হয়েছেন বেশ কয়েকজন। শনিবার (১৬ জুলাই) দুপুরে হাটিকুমরুল-বনপাড়া মহাসড়কে তাড়াশ উপজেলার খালকুলা এলাকায় এ দুর্ঘটনা ঘটে। তাৎক্ষণিক হতাহতদের নাম পরিচয় জানা যায়নি।হাটিকুমরুল হাইওয়ে থানার ভারপ্রাপ্ত কর্মকর্তা (ওসি) লুৎফর রহমান জানান, ঢাকাগামী একটি যাত্রীবাহী বাস দুপুরের দিকে খালকুলা এলাকায় পৌঁছলে বিপরীত দিক থেকে আসা একটি ট্রাকের সাথে মুখোমুখি সংঘর্ষ হয়। আরও পড়ুন: প্রাইভেটকার-সিএনজি সংঘর্ষে একজন নিহত, আহত চারএতে ঘটনাস্থলেই তিনজনের মৃত্যু হয়। আহত হয় বেশ কয়েকজন। খবর পেয়ে পুলিশ ঘটনাস্থলে পৌঁছে আহতদের হাসপাতালে পাঠিয়েছে জানিয়ে ওসি বলেন, নিহতদের মরদেহ উদ্ধার করে থানা হেফাজতে রাখা হয়েছে। তাদের নাম-পরিচয় আপাতত জানা যায়নি। 
tags:সিরাজগঞ্জ, মুখোমুখি সংঘর্ষ, বাস, ট্রাক, তাড়াশ


25803
পুত্রসন্তানের মা হলেন মারিয়া শারাপোভা
আনন্দযোগ
2022-07-16T15:57:45+06:00
সাবেক রুশ টেনিস সুন্দরী মারিয়া শারাপোভা মা হয়েছেন। ইনস্টাগ্রামে ছবি পোস্ট করে নিজেই এ সুখবর জানিয়েছেন পাঁচবারের গ্র্যান্ড স্লামজয়ী।  পারিবারিক ছবি সোশ্যাল মিডিয়াতে পোস্ট হতেই মুহূর্তে ভাইরাল হয়ে গেছে।চলতি বছরের ১৯ এপ্রিল নিজের জন্মদিনে মা হওয়ার খবর দিয়েছিলেন টেনিসের গ্ল্যামারগার্ল। এর আগে আলেকজান্ডার গিলকেসের সঙ্গে ২০২০ সালের ডিসেম্বরে বাগদান সেরে ফেলেন। নবজাতকের নাম দেওয়া হয়েছে 'থিয়োডর'। ইনস্টাগ্রামে পোস্ট করা ছবির ক্যাপশনে শারাপোভা লিখেছেন, 'আমাদের ছোট্ট পরিবারে সবচেয়ে সুন্দর, কঠিন এবং অমূল্য উপহার পেলাম। ' ক্যারিয়ারের মধ্যগগনে থাকার সময় ডোপিংয়ের দায়ে নির্বাসিত হয়েছিলেন এই রাশিয়ান টেনিস সুপারস্টার। তবে কামব্যাক করে আর সাফল্য পাননি। এরপর ২০২০ সালে টেনিস থেকে অবসর নেন। এরপর ব্রিটিশ ব্যবসায়ী গিলকেসের সঙ্গে নিজের সম্পর্কের কথা ঘোষণা করেন। আন্তর্জাতিক ক্যারিয়ারে পাঁচটি গ্র্যান্ড স্লাম জিতেছেন শারাপোভা। ২০০৪ সালে মাত্র ১৭ বছর বয়সে উইম্বলডন জিতেছেন। এরপর ২০০৬ সালে যুক্তরাষ্ট্র ওপেন, ২০০৮ সালে অস্ট্রেলিয়ান ওপেন, ২০১২ ও ২০১৪ সালে ফরাসি ওপেনে নিজের নাম লিখিয়েছিলেন শারাপোভা।  একাত্তর/এআর
tags:জন্ম, পুত্রসন্তান, মারিয়া শারাপোভা


25804
'নির্বাচনী ইশতেহার নয়, সরকার বিদায় করার ইশতেহার করছে বিএনপি'
রাজনীতি
2022-07-16T16:46:55+06:00
বিএনপির স্থায়ী কমিটির সদস্য গয়েশ্বর চন্দ্র রায় বলেছেন, নির্বাচনে যেতে নির্বাচনী ইশতেহার তৈরি করছে না বিএনপি। এ সরকারকে কীভাবে বিদায় করা যায় বিএনপি সেই ইশতেহার তৈরি করছে। শেখ হাসিনাকে ক্ষমতায় রেখে যারা নির্বাচন সুষ্ঠু ও গ্রহণযোগ্য হবে বলে বলছেন, আমি বলবো তারা নাস্তিক। আল্লাহর ওপর তাদের কোনো বিশ্বাস নেই।শনিবার (১৬ জুলাই) জাতীয় প্রেসক্লাবে যশোর জেলা যুবদলের সহসভাপতি বদিউজ্জামান ধনির হত্যাকাণ্ডের প্রতিবাদে ঢাকা মহানগর (উত্তর ও দক্ষিণ) যুবদল আয়োজিত বিক্ষোভ সমাবেশে তিনি এ কথা বলেন।গয়েশ্বর বলেন, অনেকে বলছেন বাংলাদেশের অবস্থা নাকি শ্রীলঙ্কার মতো হবে, কিন্তু আমি বিশ্বাস করি না। এমন তো হতে পারে বাংলাদেশে যে ধরনের ঘটনা ঘটবে এতে মানুষ শ্রীলঙ্কার ঘটনা ভুলে যাবে। আর কোনো রিঅ্যাকশন নয়, এখন থেকে অ্যাকশন।একাত্তর/এআর
tags:বিএনপি, গয়েশ্বর


25805
করোনায় আজ ৫ মৃত্যু, শনাক্ত হাজারের বেশি
অন্যান্য
2022-07-16T17:11:37+06:00
গত ২৪ ঘণ্টায় দেশে করোনায় ৫ জন মারা গেছেন এবং শনাক্ত হয়েছে ১ হাজার ৭ জন। গতকাল শনাক্ত ছিল ১ হাজার ৫১ জন। এখন পর্যন্ত মৃত্যু ২৯ হাজার ২৩০ জন এবং শনাক্ত ১৯ লাখ ৯৫ হাজার ৪৪০ জন।শনিবার (১৬ জুলাই) স্বাস্থ্য অধিদফতর থেকে পাঠানো সংবাদ বিজ্ঞপ্তিতে এই তথ্য জানানো হয়। আর গত ২৪ ঘণ্টায় ৭ হাজার ৩৫১টি নমুনা পরীক্ষার বিপরীতে প্রতি ১০০ জনে শনাক্তের হার ১৩ দশমিক ৭০ শতাংশ।এদিন সুস্থ হয়েছেন এক হাজার ৮৫৪ জন এবং এখন পর্যন্ত সুস্থ ১৯ লাখ ২২ হাজার ৯৭৭ জন।স্বাস্থ্য অধিদফতর জানায়, গত ২৪ ঘণ্টায় নমুনা সংগ্রহ করা হয়েছে ৭ হাজার ২৪৭টি, অ্যান্টিজেন টেস্টসহ নমুনা পরীক্ষা করা হয়েছে ৭ হাজার ৩৫১টি। এখন পর্যন্ত এক কোটি ৪৪ লাখ ৯১ হাজার ৮১২টি নমুনা পরীক্ষা করা হয়েছে।স্বাস্থ্য অধিদফতর আরও জানায়,  গত ২৪ ঘণ্টায় প্রতি ১০০ নমুনায় ১৩ দশমিক ৭০ শতাংশ এবং এখন পর্যন্ত ১৩ দশমিক ৭৭ শতাংশ শনাক্ত হয়েছে। শনাক্ত বিবেচনায় প্রতি ১০০ জনে সুস্থ হয়েছে ৯৬ দশমিক ৩৭ শতাংশ এবং মারা গেছেন ১ দশমিক ৪৬ শতাংশ।স্বাস্থ্য অধিদফতর জানায়, মৃত্যুবরণকারীদের মধ্যে ৪ জন পুরুষ এবং ১ জন নারী। মৃত্যুবরণকারীদের  বয়স ৬১ থেকে ৭০ বছরের মধ্যে ১ জন,  ৭১ থেকে ৮০ বছরের মধ্যে ২ জন, ৮১ থেকে ৯০ বছরের মধ্যে ১ জন এবং ১০০ বছরের ঊর্ধ্বে ১ জন। মৃত্যুবরণকারীদের ৪ জন ঢাকায় এবং ১ জন চট্টগ্রামে অবস্থান করছিলেন।একাত্তর/এআর
tags:করোনাভাইরাস, মহামারি, বাংলাদেশ


25806
৩৯ তম জন্মদিনে অভিনেত্রী ক্যাটরিনা কাইফ
আনন্দযোগ
2022-07-16T17:42:27+06:00
৩৯ তম জন্মদিনে পা রাখলেন জনপ্রিয় অভিনেত্রী ক্যাটরিনা কাইফ। দর্শকরা যাকে ভালোবেসে ডাকেন ক্যাট করে। ক্যারিয়ারের দীর্ঘ পথে ক্যাটের জীবনে আছে নানা চড়াই উৎরাই, আছে সফলতা, আছে ব্যর্থতার নানা গল্প। পিছু ছাড়েনি সমালোচনাও। ক্যাটরিনা সুন্দর কিন্তু ভালো করে হিন্দি ভাষায় কথা বলতে পারেন না, অভিনয় জানেন না, আছে মায়াবী হাসি, আছে ব্যর্থতার নানা গল্প আবার কখনো সফলতা, আর এই সবকিছুকে ছাপিয়ে সবার প্রিয় এই অভিনেত্রী সমানতালে মাতিয়ে রেখেছেন দর্শকদের। ক্যাটের জন্ম:১৯৮৩ সালের ১৬ জুলাই হংকংয়ে। ক্যাটরিনার বাবা মহম্মদ কাইফ ছিলেন কাশ্মীরে জন্মানো ব্রিটিশ ব্যবসায়ী। মা সুজ্যান একজন ইংরেজ আইনজীবী এবং সমাজকর্মী। আর ক্যাটরা মোট সাত ভাই বোন। অভিনয়ে ক্যাট: ক্যাটের যখন বয়স ১৪ তখন হাওয়াইয়ের এক বিউটি কনটেস্টে বিজয়ী হন এই অভিনেত্রী। কেরিয়ার শুরু করেন এক গয়নার সংস্থার মডেল হিসেবে। সেই থেকে পেশা হিসেবে মডেলিং শুরু। এরপর মডেলিং থেকে ছুটে গেছেন অভিনয়ে। প্রথম দিকে বলিউডে জায়গা পেতে ক্যাটরিনা বেশ বেগ পেলেও ধীরে ধীরে কেড়ে নিয়েছে সবার নজর। নিজেকে ফেলে দিয়েছেন পছন্দের তালিকায়। ২০০৪ সালে তেলুগু ছবি 'মালিশ্বরী'-থেকে শুরু করে এরপর একে একে বেশ কিছু রোম্যান্টিক কমেডি ছবিতে কাজ করেন এই অভিনেত্রী। ২০০৫ সালে 'ম্যায়নে পেয়ার কিউঁ কিয়া?', ২০০৭ সালের 'নমস্তে লন্ডন' তার মধ্যে সেরা। এরপর পরিচালক কাইজাদ গুস্তাদের নজরে পড়েন ক্যাটরিনা কাইফ। কাজ শুরু হয় বুম সিনেমার যদিও এটি বক্স অফিসে খুব একটা সাড়া ফেলতে পারেন নি। পরপর২০০৯ সালে 'নিউ ইয়র্ক', ২০১১ সালে 'মেরে ব্রাজার কি দুলহন, আজব প্রেম কি গজব কাহানি, রাজনীতি, জিন্দেগি না মিলেগি দোবারা, এক থা টাইগার, ধুম ৩, ব্যাং ব্যাং সিনেমায় অভিনয়ে বেশ সাড়া ফেলেছিলেন ক্যাটরিনা। এরপর অক্ষয়ের সঙ্গে জুটি বেঁধে ওয়েলকাম, সিং ইজ কিং এর মতো ছবিতে কাজ করেন ক্যাট। আর, বক্স অফিসে ক্যাটরিনার শেষ ছবি ছিল ভারত। ব্যক্তি জীবন: বরাবরই নিজের ব্যক্তি জীবন গোপণ রাখতে চেয়েছেন ক্যাট। কিন্তু নেটিজেনরা সেই সুযোগ রাখেনি ক্যাটের জীবনে। আছে নানা গুন্জন। সলমন খানের সঙ্গে ক্যাটরিনার সম্পর্কের রহস্য নিয়ে কখনো সমালোচনা আবার কখনো আলোচনায় মগ্ন ছিলো নেটিজেনরা। কিন্তু ক্যাট এসবে তোয়াক্কা না করে সলমনের সঙ্গে ঠিকই রেখেছেন ভালো বন্ধুত্ব। এরপর ক্যাটের জীবনে আসে ভিকি কৌশল। বেশ ঘটা করে ভিকি কৌশলের সঙ্গে বিয়ে সারেন ক্যাটরিনা। রাজস্থানে কড়া নিরাপত্তার মধ্যে বিয়ে হয় তাঁদের। জনপ্রিয় এই অভিনেত্রী ফিল্মি কেরিয়ারে ইউ টার্ন নিতে বেশ পছন্দ করেন। আর তাইতো বক্স অফিসে ক্যাটরিনার আগামী ছবি 'ফোন ভূত। একাত্তর/ এনএ
tags:জন্মদিন, ক্যাটরিনা


25807
বিশ্বজিৎ হত্যায় যাবজ্জীবন সাজাপ্রাপ্ত আসামী আলাউদ্দীন গ্রেপ্তার
দেশযোগ
2022-07-16T17:42:55+06:00
গত ২০১২ সালের ৯ ডিসেম্বর ঢাকার বাহাদুর শাহ পার্ক এলাকায় চাঞ্চল্যকর বিশ্বজিৎ দাস হত্যা মামলার যাবজ্জীবন সাজাপ্রাপ্ত পলাতক আসামি আলাউদ্দীনকে (৩২) গ্রেপ্তার করেছে পুলিশ। শুক্রবার (১৫ জুলাই) ভোরে আলাউদ্দীনের শ্বশুর বাড়ি বগুড়ার শিবগঞ্জ উপজেলার মোকামতলা এলাকা থেকে শিবগঞ্জ থানা পুলিশের সহযোগিতায় তাকে গ্রেপ্তার করে আটোয়ারী থানা পুলিশ। এরপর শনিবার ১৬ (জুলাই) দুপুরে চিফ জুডিসিয়াল মেজিস্ট্রেট আদালতে হাজির  করা হলে সিনিয়র জুডিসিয়াল ম্যাজিস্ট্রেট বিচারক অলরাম কার্জী আসামিকে জেলা হাজতে পাঠানোর নির্দেশ দেন।আটোয়ারী থানার ভারপ্রাপ্ত কর্মকর্তা মো. সোহেল রানা জানিয়েছেন, গোপণ তথ্য পেয়েই আলাউদ্দিনের সন্ধান তারা পেয়েছেন। গ্রেপ্তারের পর ১৬ জুলাই সকালে আলাউদ্দীনকে পঞ্চগড় আদালতে হাজির করলে শনিবার দুপুরে আদালতের নির্দেশ অনুযায়ী  তাকে জেল হাজতে পাঠানোর ব্যবস্থা করা হয়। পুলিশ সূত্র বলছে, ২০১২ সালের ৯ ডিসেম্বর ঢাকার বাহাদুর শাহ পার্কের কাছে বিশ্বজিৎ দাসকে কুপিয়ে ও পিটিয়ে হত্যা করে দুর্বৃত্তরা। আলোচিত এই হত্যার ঘটনার মামলায় আদালত ২১ আসামির মধ্যে ৮ জনকে মৃত্যুদণ্ড এবং বাকী ১৩ আসামীকে যাবজ্জীবন কারাদণ্ড দেন। এরপর ট্রাইবুনালের রায়ের বিরুদ্ধে আটটি আপিল ও সাতটি জেল আপিল করেন আসামীরা। এসব আপিল এবং ডেথ্ রেফারেন্সের শুনানি একসঙ্গে নিয়ে ২০১৭ সালের ৬ আগস্ট রায় দেন হাইকোর্ট। মামলার পর থেকে আলাউদ্দিন ঢাকার কোনাবাড়ীসহ দেশের বিভিন্ন জায়গায় আত্মগোপণে ছিলো এবং পলাতক থাকা অবস্থায় প্রেম করে ২০১৬ সালে বিয়ে করে সে।আসামী আলাউদ্দীন উপজেলার মির্জাপুর ইউনিয়নের কালিকাপুর ভূমি অফিস পাড়ার মো. হাবিবুর রহমানের ছেলে। এবং মামলা চলাকালীন সময় আলাউদ্দীন জগন্নাথ বিশ্ববিদ্যালয়ে রাষ্ট্রবিজ্ঞান বিভাগে ৩য় বর্ষের শিক্ষার্থী ছিলো।  একাত্তর/ এনএ
tags:হত্যা, গ্রেপ্তার, মামলা


25808
বুয়েট শিক্ষার্থী সানির ১৫ বন্ধু ৩ দিনের রিমান্ডে
অন্যান্য
2022-07-16T17:56:26+06:00
ঢাকার দোহারের পদ্মা নদীতে (মৈনটঘাট এলাকা) বেড়াতে গিয়ে বাংলাদেশ প্রকৌশল বিশ্ববিদ্যালয়ের (বুয়েট) শিক্ষার্থী তারিকুজ্জামান সানির মৃত্যুর ঘটনায় মামলায় তার ১৫ বন্ধুকে তিনদিন করে রিমান্ড মঞ্জুর করেছেন আদালত।শনিবার (১৬ জুলাই) ঢাকার সিনিয়র জুডিসিয়াল ম্যাজিস্ট্রেট কাজী আশরাফ উজ্জামান শুনানি শেষে এ রিমান্ড মঞ্জুর করেন। সংবাদমাধ্যমকে বিষয়টি নিশ্চিত করেছেন ঢাকার চিফ জুডিসিয়াল ম্যাজিস্ট্রেট আদালতের অতিরিক্ত পাবলিক প্রসিকিউটর আনোয়ার কবীর বাবুল।এর আগে, আসামিদের আদালতে হাজির করে মামলার সুষ্ঠু তদন্তের জন্য সাত দিন করে রিমান্ড আবেদন করেন মামলার তদন্তকারী কর্মকর্তা দোহার থানার কুতুবপুর নৌপুলিশ ফাঁড়ির এসআই শামছুল আলম।অন্যদিকে, আসামি পক্ষের আইনজীবীরা রিমান্ড বাতিল চেয়ে জামিনের আবেদন করেন। উভয়পক্ষের শুনানি শেষে তিনদিন করে রিমান্ড মঞ্জুর করেন আদালত।রিমান্ডপ্রাপ্ত আসামিরা হলেন সেজান আহম্মেদ, মো. রুবেল, মো. সজীব, শরীফুল হোসেন, শাকিল আহম্মেদ, মো. নুরুজ্জামান, মো. নাসির, মো. নোমান, মো. জাহিদ, এ টি এম শাহরিয়ার মোমিন, মো. মারুফ, মো. আশরাফুল আলম, মো. জাহাঙ্গীর হোসেন লিটন, মো. মারুফুল হক ও রোকনুজ্জামান ওরফে জিতু।তদন্ত কর্মকর্তা শামছুল আলম বলেন, গত ১৪ জুলাই সানিকে পদ্মা নদীর মৈনটঘাট এলাকায় ঘুরতে নিয়ে যায় আসামিরা। তারা জানত তারিকুজ্জামান সানি সাঁতার জানতেন না। এই সুযোগে আসামিরা পূর্বপরিকল্পিতভাবে হত্যার উদ্দেশে সানিকে পদ্মা নদীর পানিতে ফেলে হত্যা করে।এর আগে শুক্রবার রাতে দোহার থানায় মামলা দায়ের করে সানির পরিবার। ওই মামলায় আসামি করা হয় সানির সঙ্গে ঘুরতে যাওয়া ১৫ বন্ধুকে। পরে এ ঘটনায় সানির ১৫ বন্ধুকে গ্রেপ্তার করে দোহার থানা পুলিশ। বিষয়টি নিশ্চিত করেন দোহার থানার অফিসার ইনচার্জ (ওসি) মোস্তফা কামাল।নিহত তারিকুজ্জামান সানি (২৫) বাংলাদেশ প্রকৌশল বিশ্ববিদ্যালয়ের (বুয়েট) স্থাপত্য বিভাগের ছাত্র ছিলেন। তিনি শরীয়তপুরের জাজিরা থানার বাসিন্দা হারুন-উর-রশিদের ছেলে। তবে সানি ঢাকার হাজারীবাগে থাকতেন বলে জানা গেছে।দোহার থানার অফিসার ইনচার্জ (ওসি) মোস্তফা কামাল জানান, সানিসহ ১৬ জন বন্ধু মিলে বৃহস্পতিবার বিকেলে মৈনট পদ্মাপাড়ে ঘুরতে আসে। পারে রাখা একটি ড্রেজার মেশিনের ওপরে দাঁড়িয়ে সেলফি তুলতে গিয়ে পা পিছলে পড়ে যান সানি। বিষয়টি স্থানীয় প্রশাসনকে অবগত করা হলে রাত থেকে উদ্ধার অভিযান শুরু করে ফায়ার সার্ভিস প্রধান কার্যালয় ও দোহার ফায়ার সার্ভিস স্টেশনের ডুবুরিরা। রাতে অনেক খোঁজাখুঁজির পরও সানির সন্ধান পাওয়া যায়নি।শুক্রবার বেলা ১১টা ২৬ মিনিটে মৈনট ঘাট থেকে ওই বুয়েট শিক্ষার্থীর মরদেহ উদ্ধার করেন ডুবুরিরা। সুরতহাল শেষে ওই বুয়েট শিক্ষার্থীর মরদেহ তদন্তের জন্য ঢাকা মেডিকেল কলেজ (ঢামেক) হাসপাতাল মর্গে পাঠানো হয়।একাত্তর/এআর
tags:আদালত, রিমান্ড, বুয়েট


25809
স্ত্রীর প্রতি অভিমান করে কীটনাশক খেয়ে কৃষকের মৃত্যু
দেশযোগ
2022-07-16T18:10:51+06:00
বগুড়ার ধুনট এলাকায় বিষাক্ত গ্যাসের ট্যাবলেট (কীটনাশক) খেয়ে হাছেন আলী (৬৫) নামে এক কৃষকের মৃত্যু হয়েছে। শনিবার (১৬ জুলাই) রাত প্রায় সাড়ে ১২টার দিকে বগুড়া শহীদ জিয়াউর রহমান মেডিকেল কলেজ হাসপাতালে চিকিৎসাধীন অবস্থায় মৃত্যু হয় তার। মৃত হাছেন আলী ধুনট উপজেলার মথুরাপুর ইউনয়নের মথুরাপুর দক্ষিণপাড়া এলাকার মৃত আব্দুল জলিলের ছেলে। স্থানীয় লোকজন হাছেন আলীর ঘটনা প্রসঙ্গে বলেন, গত শুক্রবার বিকেলে ৪টার দিকে পারিবারিক কলহের জের ধরে স্ত্রীর প্রতি অভিমান করে নিজ বসতবাড়িতে বিষাক্ত গ্যাস ট্যাবলেট (কীটনাশক) খেয়ে অসুস্থ হয়ে পড়েন কৃষক হাছেন আলী। এরপর বাড়ীর লোকজন তাকে দ্রুত ধুনট উপজেলা স্বাস্থ্য কমপ্লেক্সে নিলে কর্তব্যরত চিকিৎসক তাকে উন্নত চিকিৎসার জন্য বগুড়া শহীদ জিয়াউর রহমান মেডিকেল কলেজ হাসপাতালে পাঠান। আর সেখানেই চিকিৎসাধীন অবস্থায় শনিবার রাতে তার মৃত্যু হয়। ধুনট থানার ভারপ্রাপ্ত কর্মকর্তা (ওসি) কৃপা সিন্ধু বালা ঘটনার সত্যতা নিশ্চিত করে বলেন,  এ ঘটনায় থানায় একটি ইউডি মামলা করা হয়েছে।   একাত্তর/ এনএ
tags:আত্মহত্যা, মৃত্যু


25810
প্রকাশ্যে এলো তিশা-ফারুকীর মেয়ে ইলহামের ছবি
আনন্দযোগ
2022-07-16T18:58:25+06:00
এবার প্রকাশ্যে এলো নির্মাতা মোস্তফা সরয়ার ফারুকী এবং অভিনেত্রী নুসরাত ইমরোজ তিশার মেয়ে ইলহাম নুসরাত ফারুকী। শনিবার ফেসবুকে মেয়ের ছবি পোষ্ট করেছেন অভিনেত্রী তিশা। মায়ের কোল জুড়ে মেয়ে ইলহাম নুসরাত ফারুকী, আর ক্যাপশনে লেখা ‘দেখতে দেখতে বিয়ের ১২ বছর কাটিয়ে দিলাম। এই ১২ বছর সংসার জীবনের সবচেয়ে সুন্দর উপহার আমাদের কন্যা ইলহাম নুসরাত ফারুকী। আলহামদুলিল্লাহ। সবাই আমাদের জন্য দোয়া করবেন।’ফারুকী ফেসবুক পেইজে লিখেছেন, ‘এই বছরটা আমাদের জন্য অদ্ভুত একটা বছর হয়ে থাকবে। এই বছরেই আমাদের জীবনে এসেছে ইলহাম। আবার এই বছরেই চলে গেলেন আমার বাবা। আর এই বছরই আমাদের বিয়ের বারো বছরপূর্তি হলো। আমাদের মনের অবস্থাটা কী, এটা বোঝানোর মতো যুতসই শব্দ খুঁজতেছিলাম। পাই নাই।’চলতি বছর পাঁচই জানুয়ারী তিশার ঘরে আসে মেয়ে ইলহাম। আর জন্মের পরই মেয়েকে আড়ালে রেখেছিলেন এই দম্পত্তি। সামাজিক মাধ্যমে ইলহামের ছবি প্রকাশ পেতেই তোলপাড় দর্শকপাড়া। দীর্ঘ সময়ের প্রেমের পর গত ২০১০ সালের ১৬ জুলাই বিয়ে হয় ফারুকী তিশার। একাত্তর/ এনএ
tags:ছবি, ইলহাম


25811
ডিএমপি'র অভিযানে ঢাকায় গ্রেপ্তার ২৫
অন্যান্য
2022-07-16T18:27:29+06:00
রাজধানীর একাধিক এলাকায় মাদকবিরোধী অভিযান পরিচালনা করে মাদক বিক্রি ও সেবনের অভিযোগে ২৫ জনকে গ্রেপ্তার করেছে ঢাকা মেট্রোপলিটন পুলিশের (ডিএমপি) বিভিন্ন অপরাধ ও গোয়েন্দা বিভাগ।শনিবার (১৬ জুলাই) ডিএমপির মিডিয়া অ্যান্ড পাবলিক রিলেশনস বিভাগ এ তথ্য নিশ্চিত করেছে। গ্রেপ্তারের সময় তাদের কাছ থেকে ৩৯৮ পিস ইয়াবা, ৯ কেজি ৩৫০ গ্রাম গাঁজা ও ৩২ গ্রাম হেরোইন উদ্ধার করা হয়।ঢাকা মেট্রোপলিটন পুলিশ এর নিয়মিত মাদকবিরোধী অভিযানের অংশ হিসেবে শুক্রবার (১৫ জুলাই) সকাল ছয়টা থেকে শনিবার (১৬ জুলাই) সকাল ছয়টা পর্যন্ত রাজধানীর বিভিন্ন থানা এলাকায় অভিযান চালিয়ে তাদেরকে গ্রেপ্তারসহ মাদকদ্রব্য উদ্ধার করা হয়।আরও পড়ুন: করোনায় আজ ৫ মৃত্যু, শনাক্ত হাজারের বেশিতাদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ২০টি মামলা দায়ের করা হয়েছে।একাত্তর/আরবিএস  
tags:রাজধানী, মাদক, গ্রেপ্তার, ডিএমপি, ক্রিস্টাল, মেথ


25812
সিরাজগঞ্জে বাস- ট্রাক সংঘর্ষ, নিহতের সংখ্যা বেড়ে চার
দেশযোগ
2022-07-16T18:59:35+06:00
সিরাজগঞ্জে তাড়াশ এলাকায় বাস উল্টে লেনে পড়ে পরপর দুটি ট্রাকের সঙ্গে সংঘর্ষে ঘটনায় নিহতের সংখ্যা বেড়ে চার হয়েছে। এ ঘটনায় আহত হয়েছেন দুইজন। শনিবার (১৬ জুলাই) দুপুরে হাটিকুমরুল-বনপাড়া মহাসড়কে তাড়াশ উপজেলার খালকুলা এলাকায় এ দুর্ঘটনা ঘটে। নিহত চারজনের মধ্যে দুই জনকে শনাক্ত করেছে পুলিশ। নিহতরা হলো- রাজশাহীর বাঘা থানার আব্দুল আজিজ (৪৫) এবং পাবনার ইশ্বরদীর কাদিমপাড়া গ্রামের মনছের আলীর ছেলে মেরাজুল (৩২)। হাটিকুমরুল হাইওয়ে থানার ভারপ্রাপ্ত কর্মকর্তা লুৎফর রহমান জানিয়েছেন, রাজশাহী থেকে ঢাকাগামী আরপি পরিবহনের একটি বাস খালকুলা এলাকায় পৌঁছলে চালক নিয়ন্ত্রণ হারিয়ে ফেলে ডান দিকে উল্টো লেনে চলে গিয়ে একটি ট্রাককে ধাক্কা দেয়। এরপর আরেকটি ট্রাকের সঙ্গে মুখোমুখী সংঘর্ষ হয়। এতে ঘটনাস্থলেই তিনজন মারা যান এবং তিনজন আহত হন। ঘটনার পরপরই স্থানীয়রা আহতদের উদ্ধার করে স্থানীয় হাসপাতালে নিলে উন্নত চিকিৎসার জন্য ঢাকা নেয়ার পথে আরেকজন মারা যান। তিনি আরও জানান, নিহতদের মরদেহ মর্গে রাখা আছে। এদিকে, দুর্ঘনাকবলিত বাস এবং ট্রাক থানা হেফাজতে রাখা হয়েছে।একাত্তর/ এনএ
tags:সড়ক দুর্ঘটনা, মৃত্যু


25813
পুত্র সন্তানের নাম জানালেন মারিয়া শারাপোভা
খেলা
2022-07-16T19:16:59+06:00
মারিয়া শারাপোভা। যাকে মানুষ চেনে টেনিস সুন্দরী হিসাবে। লাখো কোটি মানুষের এই হার্টথ্রব অনেকদিন পর আবারো শিরোনামে ফিরলেন মা হয়ে। ফুটফুটে এক ছেলের জন্ম দিয়েছেন।নারী টেনিসের সাবেক এক নম্বর তারকা মারিয়া শারাপোভা শুক্রবার তার শিশুপুত্রের ছবি প্রকাশ করলেন। নিজের ৩৫তম জন্মদিনেই সবাইকে এমন সুখবর দিলেন টেনিসের এই গ্লামারগার্ল। শারাপোভা তার ইনস্টাগ্রামে প্রেমিক আলেকজান্ডার গিলকেসের সঙ্গে পুত্রসন্তানের ছবি পোস্ট করেন। সেখানেই জানিয়েছে, গেলো ১ জুলাই তার ছেলে পৃথিবীতে এসেছে। ব্রিটিশ ব্যবসায়ী আলেকজান্ডার গিলকেসের সঙ্গে ২০২০ সালে বাগদানের কথা ঘোষণা করেন মারিয়া শারাপোভা। এই দম্পতির কোল জুড়েই এলো থিয়োডর। শারাপোভা ছবির ক্যাপশনে লিখেছেন, থিয়োডর…; আমাদের ছোট্ট পরিবারে সবচেয়ে সুন্দর, কঠিন এবং অমূল্য উপহার পেলাম।চলতি বছরের ফেব্রুয়ারিতে টেনিস কোর্টকে বিদায় জানান শারাপোভা। তাঁর সাফল্যের ঝুলিতে রয়েছে পাঁচটি গ্রান্ড স্লাম শিরোপা। যা কোন রুশ খেলোয়াড়ের জন্য একটি রেকর্ড। তিনি ২০০৪ সালে উইম্বলডন জিতেছিলেন, পরে তিনি ২০০৬ সালে ইউএস ওপেন জয় করেন। এরপরে, শারাপোভা ২০০৮ সালে জেতেন অস্ট্রেলিয়ান ওপেন।আর ২০১২ এবং ২০১৪ সালে দুইবার ফ্রেঞ্চ ওপেন শিরোপা জিতেছিলেন। তিনি লন্ডনে ২০১২ অলিম্পিক টেনিসের মহিলাদের এককে রৌপ্য পদকও জিতেছিলেন।সাবেক সোভিয়েত ইউনিয়নের ন্যাগান প্রদেশে ১৯৮৭ সালে মারিয়া শারাপোভার জন্ম। মস্কোয় এক টেনিস প্রশিক্ষণ শিবিরে মার্টিনা নাভ্রাতিলোভা লক্ষ্য করেন ছোট্ট মাশাকে।নাভ্রাতিলোভাই প্রথম মাশার বাবাকে বলেছিলেন, মেয়েকে আমেরিকায় নিয়ে যেতে। ফ্লোরিডায় আইএমজি একাডেমিতে মেয়েকে ভর্তি করেন শারাপোভার বাবা। টেনিস তারকা গ্রেগর দিমিত্রভ, স্লোভেনিয়ান বাস্কেটবল খেলোয়াড় সাশা ভুজাকিক, টেলিভিশন প্রোডিউসর চার্লি এবেরসোল, গায়ক অ্যাডাম লেভাইনের মতো একাধিক পুরুষ এসেছেন তাঁর জীবনে। বারবার পুরুষ-সঙ্গ বদলেছেন মারিয়া শারাপোভা।রূপ-সৌন্দয্যের কারণে টেনিসের নাম্বার ওয়ান হবার আগেই মারিয়া সবার কাছে প্রিয়মুখ হয়ে উঠেন। বড় বড় পণ্যের মডেল হয়েছেন। গ্লামার ম্যাগাজিনের প্রচ্ছদ হয়েছের অসংখ্যবার।বিতর্কও তাঁর পিছু ছাড়েনি। ডোপ করার দায়ে নির্বাসিতও হয়েছেন টেনিস জগতের অন্যতম সুন্দরী এই তারকা। শেষ পর্যন্ত তিথু হয়েছে গিলকেসের সঙ্গে। একাত্তর/এআর
tags:পুত্র সন্তান, মারিয়া শারাপোভা


25814
বাইডেনের মধ্যপ্রাচ্য সফরের মধ্যেই গাজায় হামলা চালালো ইসরাইল
বিশ্বযোগ
2022-07-16T19:17:17+06:00
মার্কিন প্রেসিডেন্ট জো বাইডেনের মধ্যপ্রাচ্য সফরের মধ্যেই ফিলিস্তিনের গাজা উপত্যকায় বিমান হামলা চালিয়েছে ইসরাইল। বাইডেনের ইসরাইল ও দখলকৃত পশ্চিম তীর সফরের কয়েক ঘণ্টার মধ্যেই এই হামলার ঘটনা ঘটে। দ্য টাইমস অব ইসরাইল জানিয়েছে, দেশটির ভূখণ্ডে হামাসের রকেট হামলার জবাবে শনিবার (১৬ জুলাই) দিনের শুরুতে এ হামলা চালানো হয়।এক বিবৃতিতে ইসরাইলি প্রতিরক্ষা বাহিনী (আইডিএফ) জানায়, মধ্য গাজা উপত্যকায় 'সন্ত্রাসী সংগঠন' হামাসের একটি সামরিক স্থাপনায় আঘাত হেনেছে আইডিএফের যুদ্ধবিমান।দেশটির দাবি, ভূগর্ভস্থ ওই সামরিক স্থাপনায় রকেট তৈরির কাঁচামাল ছিল। হামাসের এ ধরনের স্থাপনার মধ্যে এটি ‘অন্যতম গুরুত্বপূর্ণ একটি’ বলে এতে উল্লেখ করা হয়। আরও পড়ুন: প্রকাশে এলো তিশা-ফারুকীর মেয়ে ইলহামের ছবিআইডিএফ আরও জানায়, এই হামলা হামাস ব্যাপকভাবে ক্ষতিগ্রস্ত হয়েছে। যদিও হামাসের পক্ষ থেকে এখনও কোনো বিবৃতি আসেনি। এর আগে শুক্রবার সৌদি আরবে যাওয়ার আগে ইসরায়েল দখলকৃত পশ্চিম তীর সফর করেন প্রেসিডেন্ট বাইডেন। ইসরাইলের সাথে শান্তি আলোচনা পুনরায় শুরু ও জেরুসালেমে মার্কিন কনস্যুলেট পুনরায় খোলার ব্যাপারে যুক্তরাস্ট্র পদক্ষেপ নিক, তাই চায় ফিলিস্তিনিরা। একাত্তর/আরবিএস 
tags:ইসরাইল, ফিলিস্তিন, বাইডেন


25815
হবিগঞ্জে বাস-সিএনজি সংঘর্ষে নারীসহ তিনজনের মৃত্যু
দেশযোগ
2022-07-16T19:39:55+06:00
ঢাকা-সিলেট মহাসড়কে হবিগঞ্জের নবীগঞ্জ এলাকায় বাস এবং সিএনজি অটোরিক্সার সংঘর্ষে নারীসহ তিনজনের মৃত্যুর ঘটনা ঘটেছে এবং এ ঘটনায় আহত হয়েছেন দুইজন। শনিবার বিকেল পাঁচটার দিকে উপজেলার রুস্তমপুর টোল প্লাজা এলাকায় এ দুর্ঘটনার ঘটনা ঘটে। নিহতরা হলেন, নবীগঞ্জ উপজেলার বেতাপুর গ্রামের আবুল হোসেন চৌধুরীর স্ত্রীর বকুল বেগম, কচি মিয়া চৌধুরী ছেলে এহিয়া চৌধুরী ওরফে জাবেদ এবং দৌলপুর গ্রামের সিএনজি অটোরিক্সা চালক রব্বান মিয়া।প্রত্যক্ষদর্শীরা বলছেন, নবীগঞ্জ উপজেলার বেতাপুর গ্রাম থেকে সিএনজি অটোরিক্সা করে শতক গ্রামের এক অসুস্থ আত্মীয়কে দেখতে যাচ্ছিলেন। পথিমধ্যে ঢাকা সিলেট মহাসড়কের রুস্তমপুর টোল প্লাজা এলাকায় পৌঁছলে বিপরীত দিক থেকে আসা ঢাকা থেকে সিলেটগামী মিতালী পরিবহনের একটি বাস অপর একটি গাড়িকে ওভারটেক করতে গিয়ে সিএনজি অটোরিক্সার মুখোমুখি বাঁধে। আর এতে সিএনজিটি দুমড়ে যায় এবং ঘটনাস্থলেই সিএনজি চালক রব্বান মিয়া, বকুল বেগম ও এহিয়া চৌধুরী মৃত্যু হয়। গুরুতর আহত অবস্থায় আয়শা বেগম ও রেনু বেগম চৌধুরীকে সিলেট ওসমানী মেডিকেল কলেজ হাসপাতালে ভর্তি করেন প্রত্যক্ষদর্শীরা। পুলিশ বলছে, খবর পাওয়া মাত্রই তারা ঘটনাস্থলে পৌছয়। এরপর তারা মহাসড়কের যান চলাচল স্বাভাবিক নিয়ন্ত্রণে আনেন। একাত্তর/ এনএ
tags:সড়ক দুর্ঘটনা, মৃত্যু


25816
'শেখ হাসিনাকে গ্রেপ্তার করে গণতন্ত্রকেই বন্দি করা হয়েছিলো'
রাজনীতি
2022-07-16T19:38:25+06:00
তথ্য ও সম্প্রচার মন্ত্রী এবং বাংলাদেশ আওয়ামী লীগের যুগ্ন সাধারণ সম্পাদক ড. হাছান মাহমুদ বলেছেন, ২০০৭ সালের ১৬ জুলাই বঙ্গবন্ধু কন্যা জননেত্রী শেখ হাসিনাকে গ্রেপ্তার করার মধ্য দিয়ে প্রকৃতপক্ষে গণতন্ত্রকেই বন্দী করা হয়েছিল।শনিবার (১৬ জুলাই) দুপুরে প্রধানমন্ত্রী জননেত্রী শেখ হাসিনার কারাবরণ দিবস উপলক্ষে চট্টগ্রাম মহানগর আওয়ামী লীগ আয়োজিত আলোচনা সভায় প্রধান অতিথির বক্তব্যে তথ্যমন্ত্রী এসব কথা বলেন।মন্ত্রী বলেন, ২০০৮ সালের ১১ জুন জননেত্রী শেখ হাসিনার মুক্তির মধ্য দিয়ে গণতন্ত্রও মুক্তিলাভ করেছে। তিনি বলেন, জননেত্রী শেখ হাসিনার ক্ষমতার দরকার নেই, কিন্তু বাংলাদেশের জন্য জননেত্রী শেখ হাসিনাকে দরকার। তিনি আরও বলেন, এই দেশকে বঙ্গবন্ধু ও মুক্তিযোদ্ধাদের স্বপ্নের ঠিকানায় পৌঁছানোর জন্য শেখ হাসিনাকে দরকার আছে। আমরা সেই অভিষ্ট লক্ষ্যে পৌঁছাতে পারব যদি মানুষকে জিম্মি, বিভ্রান্তি, জ্বালাও-পোড়াও করা এবং নেতিবাচক রাজনীতি বন্ধ হয়। যারা এ কাজগুলো করছে তাদের শুধু প্রতিবাদ নয়, প্রতিহত করতে হবে। একাত্তর/এআর
tags:আওয়ামী লীগ, তথ্য, ড. হাছান মাহমুদ, সম্প্রচার মন্ত্রী, যুগ্ন সাধারণ সম্পাদক


25817
মহাসড়কে একদিনেই ঝরলো ২৭ প্রাণ, আহত অর্ধশত
জাতীয়
2022-07-16T19:44:14+06:00
প্রিয়জনের সঙ্গে ঈদের ছুটি কাটিয়ে কর্মস্থলে ফেরা শেষ দিনে সড়কে ঝরেছে ২৭ জনের প্রাণ। আহত হয়েছেন আরও ৫০ জন। এই হিসাবে শনিবার সন্ধ্যা সাতটা পর্যন্ত। নিহতদের মধ্যে টাঙ্গাইলের মির্জাপুরের দুর্ঘটনায় নিহত হয়েছেন সাতজন। বগুড়ার কাহালুতে চারজন আর সিরাজগঞ্জের হাটিকুমরুল বনপাড়া মহাসড়কের তিনজন। মর্মান্তিক এক দুর্ঘটনা ঘটেছে ময়মনসিংহের ত্রিশালে। ট্রাকের নিচে চাপা পড়ে গর্ভের সন্তান বেরিয়ে এলো এক অন্তঃসত্ত্বা নারীর। ঘটনাস্থলেই সেই নারী ও তার স্বামী মারা গেছেন।তাদের ছয় বছর বয়সী আরেক সন্তানও হাসপাতালে নেওয়ার পর মারা যায়। শনিবার আড়াইটার দিকে ঢাকা-ময়মনসিংহ মহাসড়কের ত্রিশাল কোট বিল্ডিং সংলগ্ন এলাকায় এ দুর্ঘটনা ঘটে। ত্রিশাল উপজেলার রায়মনি গ্রামের জাহাঙ্গীর আলম তার আট মাসের অন্তঃসত্তা স্ত্রী রত্না বেগম ও আড়াই বছরের শিশুকন্যা জান্নাতকে নিয়ে ডাক্তারের কাছে যাচ্ছিলেন। মহাসড়ক পার হওয়ার সময় ময়মনসিংহগামী একটি ট্রাক তাদেরকে চাপা দিলে ঘটনাস্থলেই মারা যান তিন জন। এ সময় অন্তঃসত্তা রত্না বেগমের সন্তান প্রসব করেন। পরে নবজাতককে উদ্ধার করে ময়মনসিংহ মেডিক্যাল কলেজ হাসপাতালে পাঠানো হয়। গাড়ি চাপায় ভূমিষ্ট নবজাতক সুস্থ রয়েছে। চাপা দেওয়া গাড়িটির চালক পলাতক রয়েছে।এদিকে, নওগাঁর ধামুরহাট এলাকা থেকে প্রাইভেটকারে ক্যানসারে আক্রান্ত তানসেন ইসলামকে চিকিৎসার জন্য হাসপাতালে নেয়া হচ্ছিলো। এ সময় বগুড়ার কাহালু উপজেলার ক্যালারপুকুর এলাকায় এলে, পিকআপে ভ্যানের সাথে সংঘর্ষ হয়। এতে ঘটনাস্থলেই মারা যান প্রাইভেট কারে থাকা টগর আলী, তানসেন ইসলাম ও চালক সুমন। আহত দুজনকে হাসপাতালে নেয়া হলে মারা যান আরো একজন।আর, সিরাজগঞ্জের হাটিকুমরুল-বনপাড়া মহাসড়কের খালকুলায় শনিবার দুপুরে যাত্রীবাহী বাসের সাথে ট্রাকের সংঘর্ষে ৩ জন নিহত এবং ১০ জন আহত হয়েছে।নিহতদের মধ্যে আনসার বাহিনীর পিসি আব্দুল আজিজ রয়েছেন। পাবনার রুপপুর বিদ্যুৎ উৎপাদন কেন্দ্রে কর্মরত ছিলেন। বাকিদের পরিচয় পাওয়া যায়নি।শনিবার দুপুরে রাজশাহী থেকে ঢাকাগামী আরপি পরিবহনের যাত্রী বাহী কোচ এই মহাসড়কের খালকুলায় পৌছে অন্য লেনে গিয়ে দাঁড়ানো ট্রাক সহ আরেকটি ট্রাককে ধাক্কা দেয়।তখন ত্রিমুখী সংঘর্ষে ঘটনাস্থলেই বাসের তিন যাত্রী নিহত ও ১০ জন আহত হয়। খবর পেয়ে পুলিশ ঘটনাস্থলে পৌছে হতাহতদের উদ্ধার করে।  অন্যদিকে, টাঙ্গাইলে আলাদা সড়ক দুর্ঘটনায় শনিবার দুপুর পর্যন্ত আট জন নিহত হয়েছেন। এসব দুর্ঘটনায় আহত হয়েছেন কমপক্ষে ৯ জন।ঢাকা-টাঙ্গাইল-বঙ্গবন্ধু সেতু মহাসড়কের দুল্যা মনসুর এলাকায় ঢাকাগামী বালুভর্তি একটি ট্রাক দাঁড় করিয়ে রাখা ছিল। ভোরে যাত্রীবাহী বিনিময় পরিবহনের একটি বাস পেছন থেকে ধাক্কা দেয়। এতে ঘটনাস্থলেই বাসের তিন যাত্রীর মৃত্যু হয়। এ সময় বাসের আরও ১০ যাত্রী আহত হন। পরে আহতদের উদ্ধার করে কুমুদিনী হাসপাতালে ভর্তি করা হয়। সেখানে চিকিৎসাধীন অবস্থায় আরও একজন মারা যান। দুর্ঘটনার পর মহাসড়কে কিছু সময় যান চলাচল বন্ধ থাকে।আর, দুপুর পৌনে ১২টায় ঢাকা-টাঙ্গাইল-বঙ্গবন্ধু সেতু মহাসড়কে মির্জাপুর উপজেলার জামুর্কী এলাকায় বাসচাপায় একই পরিবারের দুই সন্তানসহ এক নারী নিহত হয়েছেন।দুপুরে দুই শিশু সন্তানকে নিয়ে হেঁটে মহাসড়ক পার হচ্ছিলেন পারভিন আক্তার। এ সময় একটি যাত্রীবাহী বাস তাদের চাপা দেয়। এতে ঘটনাস্থলে একজন ও হাসপাতালে দুজনের মৃত্যু হয়।এদিকে বাসে ঢাকায় যাচ্ছিলেন মনঞ্জুরুল ইসলাম। বঙ্গবন্ধু সেতু পার হয়ে পূর্বপাড়ে পৌঁছালে ওয়াশরুমে যাওয়ার জন্য বাস থেকে নামেন। সড়ক পার হওয়ার সময় একটি বাস তাকে চাপা দিয়ে চলে যায়। এ সময় ঘটনাস্থলেই তার মৃত্যু হয়। ঢাকা-টাঙ্গাইল মহাসড়কের মির্জাপুরের মনসুর এলাকায় থেমে থাকা, বালুভর্তি একটি ট্রাককে ধাক্কা দেয় বিনিময় পরিবহনের একটি বাস। এতে ঘটনাস্থলেই মারা যান বাসের তিন যাত্রী। এছাড়া মির্জাপুর মহাসড়ক পার হওয়ার সময়, ট্রাকের ধাক্কায় মারা গেছেন পারভিন আক্তার ও তার আট বছরের ছেলে সুমন ও ছয় বছরের মেয়ে সাদিয়া।গাজীপুরের পূবাইল কলেজগেট এলাকায় ট্রাকের ধাক্কায় একজন লেগুনা যাত্রী নিহত হয়েছেন। এছাড়া সুকুন্দিরবাগ এলাকায় দুটি অটোরিক্সার সংঘর্ষে মারা গেছেন আরো একজন। এছাড়া কুমিল্লা-সিলেট মহাসড়কের ব্রাহ্মণবাড়িয়ায় প্রাইভেটকার ও সিএনজির সংঘর্ষে নিহত হয়েছেন একজন। ঝিনাইদহের কালীগঞ্জে ট্রাক-অটো সংঘর্ষ নিহত হয়েছেন একজন। একাত্তর/এআর
tags:প্রধান সংবাদ, সংঘর্ষ, মহাসড়ক


25818
সৌদি আরবের সঙ্গে উষ্ণ সম্পর্ক গড়ার আভাস বাইডেনের
বিশ্বযোগ
2022-07-16T19:53:34+06:00
সৌদি আরব সফরে গিয়ে দেশটির সঙ্গে আরও উষ্ণ সম্পর্কে গড়ে তোলার আভাস দিয়েছেন মার্কিন প্রেসিডেন্ট জো বাইডেন। দুই দেশের মধ্যে তেল ও জ্বালানি বিষয়ক আলোচনা আরও অগ্রসর হবে বলেও আশাবাদ ব্যক্ত করেন তিনি। বাইডেনের এই সফরের মাধ্যমে এটি প্রতীয়মান হচ্ছে যে, বিশ্বব্যাপী জ্বালানি ও নিরাপত্তা বিষয়ক উদ্বেগ বৃদ্ধির কারণে নতুন করে সৌদি আরবের সঙ্গে সম্পর্ক মেরামত করতে চায় ওয়াশিংটন।সিএনএন ও এনএইচকে'র খবরে বলা হয়, শুক্রবার পশ্চিম সৌদি আরবের জেদ্দায় পৌঁছান মার্কিন প্রেসিডেন্ট। সেখানে সৌদি বাদশাহ সালমান বিন আব্দুল আজিজ ও যুবরাজ মোহাম্মেদ বিন সালমানের সঙ্গে বৈঠক করেন তিনি।বৈঠক শেষে বাইডেন বলেন, খাসোগির হত্যাকাণ্ড নিয়ে নিজের দৃষ্টিভঙ্গি 'পুরোপুরি স্পষ্ট' করেছেন তিনি। তিনি বলেন, মানবাধিকার বিষয়ে একজন মার্কিন প্রেসিডেন্টের নিশ্চুপ থাকাটা অসামঞ্জস্যপূর্ণ।বাইডেন এও বলেন যে, তিনি তেল ও জ্বালানির বিষয়েও আলোচনা করেছেন এবং আগামী দিনগুলোতে সৌদি আরবের তেল বৃদ্ধি প্রত্যক্ষ করার আশাবাদও ব্যক্ত করেন।তিনি ইসরাইল থেকে আসা-যাওয়া করা বিমান’সহ সকল বেসামরিক বিমানের জন্য আকাশ উন্মুক্ত করে দেয়ায় দেশটির প্রশংসা করেন। উল্লেখ্য, সৌদি আরব ও ইসরাইলের মধ্যে কোনো আনুষ্ঠানিক কূটনৈতিক সম্পর্ক নেই।এর আগে ২০১৮ সালে তুরস্কে সৌদি আরবের গুপ্তচররা ওয়াশিংটন পোস্টের সাংবাদিক জামাল খাসোগিকে হত্যা করে। খাসোগিকে হত্যার দায়ে যুবরাজের ভূমিকার সমালোচনা করেছিলেন বাইডেন। যদিও সৌদি যুবরাজ এই হত্যাকাণ্ডের সঙ্গে নিজের সংশ্লিষ্টতার বিষয়টি অস্বীকার করে এসেছেন। একাত্তর/আরবিএস  
tags:সৌদি আরব, ইসরাইল, ফিলিস্তিন, বাইডেন


25819
রাণীনগরে সরকারি বরাদ্দ এলেও প্রকল্প বাস্তবায়ন না করার অভিযোগ
দেশযোগ
2022-07-16T20:11:48+06:00
নওগাঁর রাণীনগর উপজেলায় 'ইউনিয়ন পরিষদ উন্নয়ন সহায়তা' খাতের আওতায় ১৫ লাখ টাকা সরকারিভাবে বরাদ্দ এলেও তার প্রকল্প বাস্তবায়ন না করার অভিযোগ উঠেছে দায়িত্বপ্রাপ্ত কর্মকর্তাদের বিরুদ্ধে। সঠিক সময়ে দায়িত্বপ্রাপ্ত কর্মকর্তারা প্রকল্প বাস্তবায়ন না করায় বরাদ্দকৃত টাকা ফেরত চলে গেছে সরকারি কোষাগারে। ফলে ১৫ লাখ টাকার কাজের উন্নয়ন থেকে বঞ্চিত হলেন রাণীনগর উপজেলাবাসী। এ ঘটনাটি নিয়ে উপজেলায় চলছে নানা গুঞ্জন।অনুসন্ধানে জানা যায়, স্থানীয় সরকার বিভাগের উপসচিব মো: আকবর হোসেন স্বাক্ষরিত গত ১ জুন এক বরাদ্দপত্রে ২০২১-২২ অর্থবছরের উন্নয়ন সংশোধিত বাজেটে “ইউনিয়ন পরিষদ উন্নয়ন সহায়তা” খাতের আওতায় ইউনিয়নের অনগ্রসরতা, প্রাকৃতিক দুর্যোগ এবং কোভিড-১৯ মোকাবেলায় স্থানীয় সরকার, পল্লী উন্নয়ন ও সমবায় মন্ত্রাণালয়ের মন্ত্রীর অভিপ্রায় অনুযায়ী নওগাঁ-৬ আসনের রাণীনগর উপজেলায় বিভিন্ন ইউনিয়নের উন্নয়নের জন্য ১৫ লাখ টাকা বরাদ্দ দেওয়া হয়। বরাদ্দপত্রে বলা হয়েছে, বরাদ্দকৃত অর্থ ইউনিয়ন পরিষদ উন্নয়ন সহায়তা ব্যবহার নির্দেশিকা অনুযায়ী কৃষি ও ক্ষুদ্র সেচ, বস্তুগত অবকাঠামো এবং আর্থ-সামাজিক অবকাঠামো উন্নয়নের জন্য ব্যয় করা যাবে। আরও বলা হয়, ওই বরাদ্দকৃত অর্থ স্থানীয় সংসদ সদস্যের সাথে পরামর্শক্রমে প্রকল্প গ্রহণ করতে এবং বিভাগ কর্তৃক জারিকৃত ইউনিয়ন পরিষদ উন্নয়ন সহায়তা ব্যবহার নির্দেশিকা-২০২১, পিপিআর ও সরকারি বিধি বিধান অনুসরণপূর্বক অনুমোদিত প্রকল্প বাস্তবায়নে বরাদ্দকৃত এই অর্থ ব্যয় করতে হবে। আর এসবের জন্য উপজেলা নিবার্হী কর্মকর্তা এবং উপজেলা প্রকৌশলী এলজিইডি যৌথভাবে (প্রকল্প বাস্তবায়ন) আয়ন-ব্যায়ন কর্মকর্তার দায়িত্ব পালন করবেন।জানা যায়, এই বরাদ্দ আসার পর বরাদ্দপত্রের আলোকে বরাদ্দের ১৫ লাখ টাকার প্রকল্প বাস্তবায়নের ক্ষেত্রে স্থানীয় সংসদ সদস্যের পরামর্শ চাওয়া হয়। এরই প্রেক্ষিতে জুন মাসে নওগাঁ-৬ (রাণীনগর-আত্রাই) আসনের সংসদ সদস্য আনোয়ার হোসেন হেলাল বরাদ্দকৃত অর্থের প্রকল্প বাস্তবায়নের জন্য লিখিতভাবে কৃষি খাতে ৫ লাখ করে ১০ লাখ টাকার দুইটি প্রকল্প এবং আর্থ-সামাজিক খাতে ৫ লাখ টাকার একটি প্রকল্পসহ মোট তিনটি প্রকল্প বাস্তবায়নের পরামর্শ দেন। এরপর তা বাস্তবায়ন করার কথা দায়িত্বপ্রাপ্ত কর্মকর্তা উপজেলা প্রকৌশলী এলজিইডি ও উপজেলা নির্বাহী কর্মকর্তার। কিন্তু তারা এই বরাদ্দকৃত অর্থের টাকার কোনো প্রকল্পই বাস্তবায়ন করেননি। ফলে সঠিক সময়ে প্রকল্প বাস্তবায়ন না করায় গত জুন মাসের ২৮ তারিখের পর বরাদ্দের ১৫ লাখ টাকা সরকারি কোষাগারে ফেরত চলে যায়।নাম প্রকাশে অনিচ্ছুক স্থানীয় অনেকেই অভিযোগ করে বলেন, উপজেলায় অভ্যন্তরীণ দ্বন্দ্বের কারণে এই বরাদ্দকৃত অর্থের কোনো প্রকল্পই বাস্তবায়ন হয়নি। ফলে বরাদ্দের টাকাগুলো সরকারি কোষাগারে চলে গেছে। এতে করে বরাদ্দকৃত অর্থের উন্নয়ন থেকে বঞ্চিত হলো রাণীনগর উপজেলা।এ বিষয়ে ক্ষোভ প্রকাশ করে নওগাঁ-৬ (রাণীনগর-আত্রাই) আসনের সংসদ সদস্য আনোয়ার হোসেন হেলাল বলেন, স্থানীয় সরকার বিভাগ থেকে ইউনিয়ন পরিষদ উন্নয়ন খাতের আওতায় রাণীনগর উপজেলায় উন্নয়নের জন্য জুন মাসে ১৫ লাখ টাকার বরাদ্দ আসে। সরকারিভাবে এসব বরাদ্দের টাকা আসার পরেও দায়িত্বপ্রাপ্ত দুই কর্মকর্তার দায়িত্বে অবহেলায় ও গাফিলাতির কারণেই প্রকল্প বাস্তবায়ন হয়নি। এ সংসদ সদস্য আরও বলেন, বিষয়টি নিয়ে তদন্ত করে ক্ষতিয়ে দেখার জন্য জেলা প্রশাসকসহ ঊর্ধ্বতন কর্তৃপক্ষকে জানানো হয়েছে।এ বিষয়ে জানতে চাইলে রাণীনগর উপজেলা প্রকৌশলী (এলজিইডি) শাহ মো: শহিদুল হক বলেন, জটিলতার কারণে প্রকল্পটি বাস্তবায়ন করা সম্ভব হয়নি।রাণীনগর উপজেলা নির্বাহী কর্মকর্তা শাহাদাত হুসেইন বলেন, এ বরাদ্দের প্রকল্প সংক্রান্ত কোনো ফাইল আমার টেবিলে আসেনি বলে জানান তিনি।একাত্তর/আরবিএস  
tags:রাণীনগর, সরকারি বরাদ্দ, প্রকল্প বাস্তবায়ন


25820
রোববার থেকে রাজনৈতিক দলগুলোর সঙ্গে সংলাপে বসছে ইসি
জাতীয়
2022-07-16T20:32:43+06:00
আগামীকাল রোববার থেকে ৩৯টি নিবন্ধিত রাজনৈতিক দলের সঙে সংলাপে বসতে যাচ্ছে নির্বাচন কমিশন (ইসি)। দ্বাদশ জাতীয় সংসদ নির্বাচনকে কেন্দ্র করেই দলগুলোর সাথে সংলাপে বসছে ইসি। শনিবার ইসি সচিবালয়ের অতিরিক্ত সচিব অশোক কুমার দেবনাথ জানিয়েছেন, ইতোমধ্যে প্রতিটি রাজনৈতিক দলের কাছে চিঠি পাঠিয়েছেন তারা এবং প্রতিটি দল থেকে ১০ জন করে প্রতিনিধি অংশ নেবেন এই সংলাপে। এই সংলাপ চলবে আগামী ৩১ জুলাই পর্যন্ত। তিনি আরও বলেন, ইতোমধ্যে দলগুলোর সভাপতি, সাধারণ সম্পাদককে নির্ধারিত সময়ে নির্বাচন ভবনে উপস্থিত থাকার জন্য আমন্ত্রণ জানিয়েছেন তারা। এছাড়াও, প্রায় প্রতিদিনই চারটি করে দলের সঙ্গে বৈঠক অনুষ্ঠিত হবার কথা রয়েছে। অশোক কুমার দেবনাথ আরও জানিয়েছেন, রোববার সকালে সাড়ে ১০ টা থেকে সাড়ে ১১টা পর্যন্ত জাতীয়তাবাদী গণতান্ত্রিক আন্দোলন, দুপুর ১২টা থেকে ১টা পর্যন্ত বাংলাদেশ ন্যাশনালিস্ট ফ্রন্ট-বিএনএফ, বিকেল আড়াইটা থেকে সাড়ে ৩টা পর্যন্ত বাংলাদেশ কংগ্রেস ও বিকেল ৪টা থেকে ৫টা বাংলাদেশ মুসলিম লীগ বি এম এল এর সঙ্গে বৈঠকের কথা রয়েছে। গত ২০১৮ সালে একাদশ সংসদ নির্বাচনে প্রায় দেড় বছর আগে রাজনৈতিক দলগুলোর সাথে সংলাপে বসেছিলেন কেএম নূরুল হুদা কমিশন। তারই ধারবাহিকতায় এবার রাজনৈতিক দলগুলোর সঙ্গে সংলাপে বসছে ইসি কাজী হাবিবুল আউয়াল কমিশন। কোন দলের সঙ্গে কবে সংলাপ:আগামী ১৭ জুলাই জাতীয়তাবাদী গণতান্ত্রিক আন্দোলন (এনডিএম), বাংলাদেশ ন্যাশনালিস্ট ফ্রন্ট (বিএনএফ), বাংলাদেশ কংগ্রেস ও বাংলাদেশ মুসলিম লীগ (বিএমএল)- এই চারটি দলের সঙ্গে বসবে নির্বাচন কমিশন।১৮ জুলাইয়ের তালিকায় রয়েছে বাংলাদেশ ইসলামী ফ্রন্ট, বাংলাদেশ সাংস্কৃতিক মুক্তি জোট, খেলাফত মজলিস ও বাংলাদেশের বিপ্লবী ওয়ার্কার্স পার্টি।১৯ জুলাই সময় পেয়েছে বাংলাদেশ কল্যাণ পার্টি, ইসলামী ঐক্য জোট, বাংলাদেশ খেলাফত মজলিস ও বাংলাদেশের সাম্যবাদী দল (এমএল)।২০ জুলাই সময় পেয়েছে গণতন্ত্রী পার্টি, বাংলাদেশ ন্যাশনাল আওয়ামী পার্টি ও বাংলাদেশ জাতীয়তাবাদী দল (বিএনপি)।২১ জুলাই নির্ধারিত রয়েছে বাংলাদেশ তরিকত ফেডারেশন, বাংলাদেশ জাতীয় পার্টি, জাতীয় সমাজতান্ত্রিক দল (জাসদ) ও গণফ্রন্টের জন্য।২৪ জুলাই সময় পেয়েছে বাংলাদেশ খেলাফত আন্দোলন, জাতীয় পার্টি (জেপি), জাতীয় সমাজতান্ত্রিক দল (জেএসডি) ও ইসলামী ফ্রন্ট বাংলাদেশ।২৫ জুলাইয়ের তালিকায় রয়েছে বাংলাদেশ মুসলিম লীগ, বাংলাদেশের ওয়ার্কার্স পার্টি, বাংলাদেশের সমাজতান্ত্রিক দল (বাসদ) ও লিবারেল ডেমোক্রেটিক পার্টি (এলডিপি)।২৬ জুলাই জমিয়েতে উলামায়ে ইসলাম বাংলাদেশ, বিকল্পধারা বাংলাদেশ, ইসলামী আন্দোলন বাংলাদেশ ও ন্যাশনাল পিপলস পার্টির অংশ নেওয়ার কথা রয়েছে।২৭ জুলাই বৈঠক হবে বাংলাদেশ জাতীয় পার্টি (বিজেপি), জাকের পার্টি ও কৃষক শ্রমিক জনতা লীগের সঙ্গে।২৮ জুলাই রয়েছে গণফোরাম, বাংলাদেশ ন্যাশনাল আওয়ামী পার্টি (বাংলাদেশ ন্যাপ) ও বাংলাদেশের কমিউনিস্ট পার্টির (সিপিবি) সঙ্গে।সবশেষ ৩১ জুলাইয়ের তালিকায় আছে জাতীয় পার্টি (জাপা) ও বাংলাদেশ আওয়ামী লীগ।একাত্তর/ এনএ
tags:ইসি, রাজনৈতিক দল, সংলাপ


25821
দুর্ঘটনা কমলেও মোটরসাইকেল বন্ধ করা সমাধান নয়
অন্যান্য
2022-07-16T20:34:12+06:00
ঈদযাত্রায় মহাসড়কে মোটরসাইকেল চলাচলে নিষেধাজ্ঞা দেয়ার ফলে উল্লেখযোগ্য
সংখ্যায় কমেছে এই দুই চাকার বাহনের দুর্ঘটনা ও হতাহতের সংখ্যা।রোজার ঈদের তুলনায় সড়কে বাইক দুর্ঘটনার সংখ্যা কমেছে অর্ধেকের নিচে।
রাজধানীর পঙ্গু হাসপাতাল ঘুরে অন্তত তেমন চিত্রই পাওয়া গেছে। দুর্ঘটনার সংখ্যা কমে যাওয়াকে ইতিবাচক হিসেবে দেখলেও পরিবহন বিশেষজ্ঞরা
বলছেন, দুর্ঘটনা কমাতে মোটরসাইকেল বন্ধ করা কোনো সমাধান নয়। তাদের মতে আইনের সঠিক ব্যবহার হলে মোটরসাইকেল চললেও দুর্ঘটনা কমবে।
দুই চাকার বাহনটিকেও আনতে হবে নিয়মশৃংখলার মধ্যে। মায়ের কোলে ব্যাথায় কাতর পাঁচ বছর বয়সী মাহিন। এই বয়সে পা ভেঙে মায়ের
সঙ্গে নওগাঁ থেকে তাকে আসতে হয়েছে পঙ্গু হাসপাতালে।নওগাঁর মাহতাবপুরে শুক্রবার এক বেপরোয়া মোটরসাইকেলের ধাক্কায় নানার
মোটরসাইকেলের পেছনে থাকা মাহিনের পা ভেঙে গেছে। আহত হয়েছেন নানাও, তিনিও ভর্তি এই হাসপাতালে।মাহিনের মত দেশের বিভিন্ন এলাকা থেকে এমন অনেক রোগী প্রতিদিনই আসেন
রাজধানীর এই হাসপাতালে, যাদের একটা বড় অংশই মোটরসাইকেল দুর্ঘটনায় আহত হন। শনিবার সকালেও রাজধানীর খিলক্ষেত এলাকায় এক মোটরসাইকেল দুর্ঘটনায় গুরুতর
আহত হয়েছেন ২১ বছর বয়সী ডেলিভারিকর্মী সানি। সাম্প্রতিক হিসাব বলছে, দেশের সড়ক দুর্ঘটনার ৪০ শতাংশের কারণ মোটরসাইকেল।
যেখানে প্রতি বছর ঝড়ছে হাজারো প্রাণ।আরও পড়ুন: মহাসড়কে একদিনেই ঝরলো ২৭ প্রাণ, আহত অর্ধশততবে এবার ঈদযাত্রায় মহসড়কে মোটর সাইকেল চলাচলে নিষেধজ্ঞা দেয় সরকার।
এরফলে উল্লেখযোগ্য সংখ্যায় কমে গেছে দুর্ঘটনা। জাতীয় অর্থপেডিক হাসপাতাল কর্তৃপক্ষ বলছে গেলো ঈদের তুলানায় কোরবানির
ঈদে রোগী অনেক কমেছে, রোজার ঈদের সময় ভর্তি রোগীদের ৭৫ শতাংশই ছিলো মোটরসাইকেল দুর্ঘটনায়
আহত। আর এবারের ঈদে এই সংখ্যা মাত্র ১৫ শতাংশ।আরও পড়ুন: সব পথেই কর্মস্থলে ফেরার তাড়া, যাত্রী চাপে ভোগান্তি তবে সড়কে মৃত্যুর মিছিল বন্ধে শুধু মোটরসাইকেল বন্ধকেই ভালো উপায় বলে
মনে করছেন না যোগাযোগ বিশেষজ্ঞরা, তারা বলছেন সড়কে কঠোর আইনের পাশাপাশি মোটরসাইকেল
কেনা এবং লাইসেন্স দেবার ক্ষেত্রে কঠোরতা থাকলেই কমবে দুর্ঘটনা। ঈদের ছুটিসহ গেল কয়েকদিনে দেশের বিভিন্ন স্থানে মোটরসাইকেল দুর্ঘটনায়
প্রাণ হারিয়েছে অর্ধশতাধিক মানুষ।একাত্তর/আরবিএস 
tags:দুর্ঘটনা, একাত্তর বিশেষ, মোটরসাইকেল, সড়ক


25822
সব পথেই কর্মস্থলে ফেরার তাড়া, যাত্রী চাপে ভোগান্তি
অন্যান্য
2022-07-16T20:39:25+06:00
ঈদুল আযহার ছুটি শেষে দুই দিনের
জন্য অফিস-আদালত খুললেও, কর্মস্থলে ফেরার তেমন তাড়া ছিলো না রাজধানীবাসীর। কারণ,
এই দুদিন ছুটি নিয়ে ঈদের ছুটিকে লম্বা করেছেন অনেকেই। তাই শনিবার কর্মস্থলে ফেরার
জন্য সবচেয়ে বেশি তাড়া ছিলো মানুষের।ফলে সড়কে যেমন পরিবহনের চাপ
বেড়েছে, তেমনটি রেলপথেও ছিলো উপচে পড়া যাত্রী। আর লঞ্চগুলোও যাত্রী বোঝাই করে
ভিড়েছে সদরঘার্ট টার্মিনালে। ট্রেনে চেপে কর্মস্থলে ফেরার পথে যাত্রীরা স্বস্তিতে
ফিরলেও, সড়কের চিত্র ছিলো উল্টো। পড়তে হয়ে ভোগান্তিতে। ঈদের ছুটি শেষে সপ্তাহের প্রথম কর্মদিবসের আগে মহাসড়কে ভোগান্তিতে
পড়েন কর্মস্থলে ফেরা নগরবাসী। উত্তরবঙ্গ থেকে আসা যাত্রীদের ঢাকায় ফিরতে স্বাভাবিক
চেয়ে তিন থেকে চার ঘন্টা সময় বেশি লেগেছে। তীব্র যানজটের মুখোমুখি হতে না হলে, যানবাহনের
ধীর গতি ছিলো।যাত্রী ও চালকরা বলছেন, বঙ্গবন্ধু সেতু এলাকা থেকে টাঙ্গাইলের এলেঙ্গা
পর্যন্ত রাস্তায় যানজটের কারণে বাড়তি এই সময় ব্যয় হচ্ছে। পাশাপাশি পরিবহনের নৈরাজ্যেও
ভোগান্তি বাড়িছেয়ে যাত্রীদের। ছিলো বাড়তি ভাড়ার আদায়ের অভিযোগও। ঈদ শেষে রোববার পুরোদমে খুলছে সব ধরণের প্রতিষ্ঠান। তাই শনিবার রাজধানী
জুড়ে ছিল কর্মক্ষেত্রে ফেরা মানুষের ভিড়। রাজধানী ফিরছে তার চেনা ব্যস্ততায়। শনিবার
সাপ্তাহিক বন্ধ থাকলেও দিনও উত্তরবঙ্গ রুটের মহাসড়কে ছিলো যানজট। বিশেষ করে বঙ্গবন্ধু সেতু হয়ে যারা রাজধানীতে এসেছেন তাদের স্বাভাবিক
সময়ের চেয়ে অতিরিক্ত তিন থেকে চার ঘন্টা বেশি লেগেছে। কারণ হিসেবে তারা বলছেন, মহাসড়কে
অনুমোদনহীন অনেক বাসই চলছে। তাদের কারণেই এই নৈরাজ্য ও ভোগান্তি। পাশাপাশি যাত্রীদের অভিযোগ ছিলো বাড়তি ভাড়া আদায়েরও। ঈদযাত্রায় বাসগুলো
যেমন কয়েকগুণ বেশি ভাড়া আদায় করেছে, তেমনি ফেরার পথেও নিয়েছে ৫০ থেকে একশ টাকা বেশি।
এসি বাসে আদায় করা হচ্ছে হাজার টাকার বেশি ভাড়া।রাজধানীতে নামার পরও ভোগান্তি শেষ হয়নি যাত্রীদের। নিজের বাসায় যেতে
সিএনজি অটো চালকরা আদায় করছে বাড়তি ভাড়া। নৈরাজ্যের বিষয়ে ব্যবস্থা নেয়ার পাশাপাশি
ভোগান্তি কমাতে প্রয়োজনীয় পরিকল্পনার বাস্তবায়নের কথাও বললেন নগরবাসী। অন্যদিকে, ঈদ শেষে রেলপথে খানিকটা স্বস্তিতেই রাজধানীতে ফিরেছে মানুষ।
শনিবার ৩৭টির মধ্যে দুইটি ট্রেন দেরিতে এসছে। তবে জয়পুরহাটে একতা এক্সপ্রেসের বগি লাইনচ্যুত
হওয়ায় ভোগান্তিতে পড়েছেন ঢাকা ছাড়তে চাওয়া যাত্রীরা। প্রায় ১২ ঘণ্টা অপেক্ষা করতে হয়েছে তাদের। এদিকে, ফিরতি পথে অতিরিক্ত
ভাড়া নেয়ার অভিযোগ ছিলোই অনেক যাত্রীর। সকাল হতে হতেই রাজধানীর কমলাপুর রেলস্টেশনে
একে একে আসতে শুরু করে যাত্রী বোঝাই ট্রেন। যাওয়ার সময় অতিরিক্ত যাত্রীবোঝাই থাকলেও ঢাকা ফেরার পথে চাপ ছিল তুলনামূলক
কম। রোববার থেকে পুরো দমে চালু হবে সব ধরণে অফিস। তাই শনিবার সকাল থেকেই প্লাটফর্মগুলো
ভরে যায় ছুটি শেষে রাজধানীতে ফেরা মানুষে। এদিকে ঈদের আগে যারা বাড়িতে ফিরতে পারেননি তারা, শনিবারও ভোর থেকেই
স্টেশনে আসেন তারা। কিন্তু জয়পুরহাটে একতা এক্সপ্রেসের বগি লাইনচ্যুত হওয়ার পেছনে থাকা
নীলসাগর এক্সপ্রেসও আটকা পড়ে। ঢাকার যাত্রীদের অপেক্ষা করতে হয় প্রায ১২ ঘণ্টা।রেল কর্তৃপক্ষ বলছে, দুর্ঘটনায় পড়া দুটি ট্রেন ছাড়া বাকি সব ট্রেন
সময়মত পৌছেছে কমলাপুর রেলস্টেশনে। ঈদের পর ধাপে ধাপে মানুষ রাজধানীতে ফেরায় খুব একটা
চাপ ছিল না রেলপথে। এদিকে, ঈদের ছুটি শেষে কর্মস্থলে ফেরা মানুষের উপচেপড়া ভিড় ছিলো নৌপথেও।
দক্ষিণাঞ্চল থেকে থেকে ঢাকাগামী বিশেষ সার্ভিসে লঞ্চের সংখ্যা বাড়িয়ে ১৫টি করা হলেও
প্রতিটিতেই ছিল যাত্রীর বাড়তি চাপ। বোঝাই যাত্রী নিয়ে ভিড়েছে সদরঘাট টার্মিনালে। বরিশাল থেকে আগের রাতে এসব লঞ্চ
ছেড়ে আসে। লঞ্চ ছাড়ার নির্ধারিত সময় রাত সাড়ে ৮টা হলেও
দুপুর থেকেই ভরে যায় প্রতিটি লঞ্চ। কেবিন, সোফা, ডেক ছাপিয়ে সবগুলো লঞ্চের বারান্দা
ও সিঁড়িতে ওঠানামার স্থানেও চাদর বিছাতে দেখা গেছে যাত্রীদের।পদ্মা সেতু চালু হওয়ায় এ বছর ধারণা করা হয়েছিল
লঞ্চে কম যাত্রী হবে। কিন্তু আসার সময় সেই প্রভাব পড়লেও রাজধানীতে ফিরতি পথে চিরচেনা
রূপে দেখা গেছে লঞ্চগুলোতে। অতিরিক্ত যাত্রী পরিবহনের অভিযোগ উঠলেও অস্বীকার করেছেন
সংশ্লিষ্টরা।  একাত্তর/আরবিএস 
tags:প্রধান সংবাদ, রাজধানী, ঈদ, যানজট, যাত্রী


25823
বাংলাদেশে আর তত্ত্বাবধায়ক সরকার হবে না: আইনমন্ত্রী
জাতীয়
2022-07-16T21:08:17+06:00
যেহেতু দেশের সর্বোচ্চ আদালত তত্ত্বাবধায়ক সরকার পদ্ধতিকে অবৈধ ঘোষণা করেছেন সেহেতু দেশে আর তত্বাবধায়ক সরকার হবেনা বলে মন্তব্য করেছেন আইনমন্ত্রী আনিসুল হক। শনিবার রাজধানীর একটি হোটেলে ‘ন্যাশনাল স্টেকহোল্ডার কানসালটেশন অন ইনস্টিটিউশনাল অভ্‌ প্যারালিগ্যাল অ্যাপ্রোচ’ অনুষ্ঠানে সাংবাদিকদের এমন কথা বলেন মন্ত্রী।আগামী জাতীয় নির্বাচন নিশ্চয়ই সুষ্ঠু ও নিরপেক্ষ হবার আশ্বাস জানিয়ে আইনমন্ত্রী বলেন, আইনের শাসনে বিশ্বাস রাখেন সরকার। আর তাই সর্বোচ্চ আদালতের এমন রায় মান্য করেন তিনি। আইনমন্ত্রী বলেন, দেশের আইন অনুযায়ী নির্বাচন কমিশন গঠন করা হয়েছে এবং সে অনুযায়ী সুষ্ঠু এবং নিরপেক্ষ নির্বাচন উপহার দেবে নির্বাচন কমিশন। আর এটার জন্য কারও দরজায় গিয়ে তদবিরের দরকার হবেনা বলে মনে করছেন তিনি। বিএনপির নির্বাচনে অংশগ্রহণ প্রসঙ্গে সাংবাদিকদের আইনমন্ত্রী বলেন, যেহেতু গোটাবিশ্বে দলীয় সরকারের অধীনেই নির্বাচন হয় সেক্ষেত্রে এই দেশেও সে অনুযায়ী নির্বাচন হবে এবং নির্বাচন কমিশনের অধিনেই নির্বাচন হবে। আর তিনি আশা করেন, সবার অংশগ্রহণ থাকবে এতে। বিএনপি নেতাকর্মীদের মুক্তি প্রসঙ্গে মন্ত্রী বলেন, বিনা অপরাধে কেউ কারাগারে থাকেন না তবে রাজনৈতিক কারণে থাকলে অবশ্যই মুক্তি পাবার যোগ্যতা রাখে। এক্ষেত্রে আবার কেউ কোন মামলার আসামী হয়ে থাকলে তা আদালত ছাড়া মুক্তি সম্ভব নয়।বাসস জানায়, এ সময় অনুষ্ঠানে আরও উপস্থিত ছিলেন, আইন ও বিচার বিভাগের সচিব মো. গোলাম সারওয়ার, বাংলাদেশে ইউরোপীয় ইউনিয়নের রাষ্ট্রদূত চার্লস হোয়াইটলি, ব্রিটিশ হাইকমিশনার রবার্ট চ্যাটারটন ডিকসন, জার্মান রাষ্ট্রদূত আচিম ট্রস্টার, জি আই জেড বাংলাদেশের কান্ট্রি ডিরেক্টর আন্দ্রেয়াস কুক ও রুল অভ্‌ ল প্রোগ্রামের প্রোগ্রাম হেড প্রমিতাসেন গুপ্তাসহ আরও অনেকে। একাত্তর/এনএ
tags:আইনমন্ত্রী, তত্ত্বাবধায়ক সরকার


25824
'প্রতিবন্ধীদের কর্মসংস্থান ও আবাসনের ব্যবস্থা করা হবে'
রাজনীতি
2022-07-16T21:03:09+06:00
সমাজকল্যাণমন্ত্রী নুরুজ্জামান আহমেদ বলেছেন, প্রতিবন্ধী ব্যক্তিরা যাতে কারো ওপর নির্ভরশীল না থাকে সে লক্ষ্যে সরকার কাজ করছে। প্রতিবন্ধীদের জন্য কর্মসংস্থান ও আবাসনের ব্যবস্থা করা হবে বলেও জানান তিনি। শনিবার (১৬ জুলাই) লালমনিরহাটে সরকারি শিশু পরিবারে ২৫ শয্যা বিশিষ্ট শান্তি নিবাস স্থাপন প্রকল্পের লালমনিরহাট কেন্দ্রের ভিত্তি প্রস্তর স্থাপন উপলক্ষে আয়োজিত অনুষ্ঠানে প্রধান অতিথির বক্তব্যে তিনি এসব কথা বলেন।নুরুজ্জামান আহমেদ আরও বলেন, প্রতিবন্ধী ব্যক্তিদের জন্য পর্যায়ক্রমে ভাতা বাড়ানো হচ্ছে। প্রতিবন্ধীদের জন্য কর্মসংস্থানের ব্যবস্থা ও আবাসস্থল তৈরি করা হবে যাতে তারা কারো ওপর নির্ভরশীল না থাকে।এ সময় শান্তি নিবাস স্থাপন প্রকল্প প্রসঙ্গে মন্ত্রী বলেন, শান্তি নিবাসে ষাটোর্ধ্ব বয়সের মানুষেরা থাকতে পারবেন। বাসস জানায়, শনিবার লালমনিরহাট জেলা সমাজসেবা কার্যালয়ের আয়োজনে এ অনুষ্ঠানে লালমনিরহাট জেলা প্রশাসক মো. আবু জাফর, জেলা আওয়ামী লীগের সাধারণ সম্পাদক ও জেলা পরিষদ প্রশাসক এ্যাডভোকেট মতিয়ার রহমান, বিভাগীয় সমাজসেবা কার্যালয় রংপুরের পরিচালক সাদেকুল ইসলাম, জেলা সমাজসেবা অফিসার আব্দুল মতিন প্রমূখ উপস্থিত ছিলেন।একাত্তর/আরবিএস  
tags:প্রতিবন্ধী, কর্মসংস্থান, আবাসন


25825
দাবানল নেভাতে গিয়ে প্রাণ দিলেন পাইলট
বিশ্বযোগ
2022-07-16T21:16:25+06:00
তীব্র তাপদাহে পর্তুগাল, স্পেন ও ফ্রান্সের দক্ষিণাঞ্চলের ছড়িয়ে পড়েছে ভয়াবহ সব দাবানল। এসব দাবালন
বাগে আনতে দিন রাত চেষ্টা করে যাচ্ছে দেশগুলোর কর্তৃপক্ষ।দাবানল নিয়ন্ত্রণে শত শত ফায়ারফাইটাররা কাজ করছে। আকাশপথেও ছিঁটানো হচ্ছে পানি ও আগুন নেভাতোর রাসায়নিক। তাতে কাজ হচ্ছে
না। কিছুতেই নিয়ন্ত্রণে আসছে না দাবানল।আগুনের ভয়াবহতা এতটাই ছড়িয়েছে যে তাদের সব চেষ্টা
যেন ব্যর্থ হয়ে পড়েছে। তাপমাত্রা অতিরিক্ত বেড়ে যাওয়ার কারণেই সৃষ্টি এসেছে এসব ভয়াবহ
দাবানল।আর ভয়াবহ দাবানলের আগুন নেভাবে গিয়ে স্পেন সীমান্তেরন
কাছে পর্তুগালের উত্তরদিকে একটি বিমান বিধ্বস্ত হয়ে মারা গেছেন এক পাইলট। দাবানল নেভাতে গিয়ে বিমান ভেঙে মৃত্যু হয় তার।
 বিমানটির ধ্বংসাবশেষ উদ্ধার করা সম্ভব হয়নি।
কারণ বিমানটি ভেঙ্গে দাবানলের ওপরই গিয়ে পড়েছে। পর্তুগাল দাবানলের আগুন নেভাতে মোতায়েন করতে
হয়েছিলো সেনাবাহিনীর বিমান। সেই বিশেষ বিমান থেকে দাবানলের আগুন নেভাতে পারি ছোঁড়া
হচ্ছিলো। তবে দাবানলের ভয়াবহতা এতোটাই বেশি ছিলো যে, কিছুতেই
তা নিয়ন্ত্রণে আনা যাচ্ছিলো না। হঠাৎই সেই দাবানলের আগুন নেভাতে গিয়ে নিয়ন্ত্রণ হারায়
বিমানটি। সেই দাবানলের মধ্যে পড়ে যান বিমানের পাইলট।
সেখানেই ঝলসে মৃত্যু হয় তার। মৃত পাইলট ফায়ার সার্ভিস বাহিনীর বিশেষ প্রশিক্ষণপ্রাপ্ত
কর্মী ছিলেন।একাত্তর/আরবিএস  
tags:ইউরোপ, দাবানল, পাইলট


25826
ইউরোপের সর্ববৃহৎ পারমাণবিক স্থাপনায় রুশ ক্ষেপণাস্ত্র মোতায়েন
বিশ্বযোগ
2022-07-16T21:44:23+06:00
ইউরোপের সবচেয়ে বড় পারমাণবিক বিদ্যুৎ স্থাপনা 'জাপোরিজজিয়া' এখনও রাশিয়ার নিয়ন্ত্রণে। বর্তমানে সেখানে মিসাইল সিস্টেমসহ নানা ধরণের অস্ত্র মজুদ করেছে মস্কো এবং সেখান থেকেই ইউক্রেনের বিভিন্ন স্থানে গোলা নিক্ষেপ করা হচ্ছে বলে দাবি ইউক্রেনের।  শনিবার ইউক্রেনীয় পারমাণবিক সংস্থার প্রেসিডেন্ট এনারগোয়াতমের বরাতে এ খবর জানিয়েছে ফরাসি সংবাদমাধ্যম ফ্রেঞ্চ২৪। এনারগোয়াতম শুক্রবার এক টেলিভিশন সাক্ষাতকারে বলেন, প্রায় পাঁচশ' রুশ সেনা এই স্থাপনাটি নিয়ন্ত্রণ করছে এবং এখানকার পরিস্থিতি খুবই উত্তেজনাপূর্ণ।তিনি আরও বলেন, রুশ সেনারা এখানে মিসাইল সিস্টেমসহ নানা যন্ত্রপাতি স্থাপন করেছে। তারা সেখান থেকেই আশেপাশের অঞ্চলে গোলা নিক্ষেপ করেছে।পারমাণবিক বিদ্যুৎ স্থাপনাটি দখলের বিষয়ে আগেই নিশ্চিত করেছিল রাশিয়া। তবে ক্ষেপণাস্ত্র মোতায়েনের বিষয়ে কিছু জানায়নি মস্কো।  দক্ষিণ-পূর্ব ইউক্রেনের জাপোরিজজিয়া পারমাণবিক বিদ্যুৎ কেন্দ্রটি ইউরোপের বৃহত্তম এবং বিশ্বের ১০ টি বৃহত্তম পারমাণবিক বিদ্যুৎ কেন্দ্রের একটি। এটি ডিনিপার নদীর দক্ষিণ তীরে এনেরহোদার শহরের কাছে অবস্থিত। সোভিয়েত ইউনিয়ন আমলে নির্মিত হয়েছিল কেন্দ্রটি।চলতি বছরের ৪ মার্চ কেন্দ্রটি নিজেদের দখলে নেয় রুশ বাহিনী। কেন্দ্রটি বর্তমানে রাশিয়ান কোম্পানি রোস্তম দ্বারা পরিচালিত হচ্ছে। একাত্তর/আরবিএস  
tags:যুক্তরাষ্ট্র, ইউক্রেন, রাশিয়া, কানাডা, হামলা, জাতিসংঘ


25827
এবার ইন্দিরা গান্ধীর চরিত্রে কঙ্গনা রানাউত
আনন্দযোগ
2022-07-16T21:50:21+06:00
বলিউড তারকা কঙ্গনা রানাউত সামাজিক মাধ্যমে বিতর্কিত সব মন্তব্যের জন্য সব সময়ই আলোচনায় থাকলেও
তার অভিনয় প্রতিভা নিয়ে প্রশ্নের অবকাশ নেই।জিতেছেন একাধিক জাতীয় পুরস্কার। অফ ট্রাকের দারুণ
সব চরিত্রে অভিনয় দক্ষতার জন্য কঙ্গনা এরিমধ্যে পরিচালক ও সমালোচকদের কাছে একটি প্রিয়
নাম। এবার কঙ্গনা রানাউত দেখা যাবে ইন্দিরা গান্ধীর
চরিত্রে। এরিমধ্যে প্রকাশ্যে সেই তাঁর সেই নতুন ছবি ‘ইমার্জেন্সি’র প্রথম লুক। মাথায় কাঁচা-পাকা চুল, হালকা মেকআপ, প্রস্থেথিক
মেকআপে ইন্দিরা গান্ধী লুকে নেটিজেনদের নজর কেড়েছেন কঙ্গনা। ছবিতে মুখ্য চরিত্রে অভিনয়ের পাশাপাশি আবার ছবির
পরিচালনার দায়িত্বও তাঁর কাঁধে। ছবির প্রযোজকও কঙ্গনা নিজেই।বৃহস্পতিবার ছবির টিজার পোস্ট করে ক্যাপশনে অভিনেত্রী
লিখেছেন, সেই মহিলাকে নিয়ে এলাম যাঁকে ‘স্যার’ বলা হত। ইতিমধ্যেই ছবির শুটিংও শুরু
হয়েছে।আরও পড়ুন: প্রকাশে এলো তিশা-ফারুকীর মেয়ে ইলহামের ছবি মনিকর্ণিকা’র পরে পরিচালক হিসেবে এটি তাঁর দ্বিতীয়
ছবি। কঙ্গনা জানিয়েছেন, দেশের সাবেক প্রধানমন্ত্রী এবং ভারতীয় রাজনীতির গুরুত্বপূর্ণ
অধ্যায় ইন্দিরা গান্ধির জীবনের অনেক কিছুই সবার কাছে অজানা। ইমার্জেন্সি ছবিতে সেগুলোকেই
তুলে ধরা হবে।একাত্তর/আরবিএস  
tags:বলিউড, ইন্দিরা গান্ধী, কঙ্গনা রানাউড


25828
সারাদেশেই তীব্র তাপদাহে অতিষ্ট জনজীবন, বাড়ছে ডায়রিয়া
জাতীয়
2022-07-16T22:03:36+06:00
সারাদেশে তীব্র তাপদাহে অতিষ্ঠ জনজীবন। গরমে অসুস্থ হয়ে পড়ছেন শিশু
ও বয়স্করা। জেলা ও উপজেলা হাসপাতালগুলোতে বাড়ছে ডায়রিয়া রোগীর সংখ্যা।গরমের তীব্রতায় সবারই হাঁসফাঁস অবস্থা। সূর্যের
খরতাপে সবচেয়ে দুর্ভোগে পড়েছেন খেটে খাওয়া মানুষ। রোদের খরতাপে
অসহনীয় অবস্থায় পড়ছেন তারা।এ অবস্থায় বেশি বেশি পানীয় পানের পরামর্শ দিচ্ছেন চিকিৎসকরা। তবে,
দু’তিনদিনের মধ্যে বৃষ্টির পূর্বাভাস দিয়েছে আবহাওয়া অধিদপ্তর। এতে কিছুটা কমবে তাপমাত্রা।বৃহস্পতিবার রাজশাহীতে সর্বোচ্চ তাপমাত্রা ছিল ৩৯ ডিগ্রি সেলসিয়াস।
পাশাপাশি নীলফামারীর সৈয়দপুরেও ৩৯ ডিগ্রি সেলসিয়াস তাপমাত্রা রেকর্ড করা হয়।আর শনিবার উত্তরের জেলা নীলফামারীতে তাপমাত্রা রেকর্ড হয়েছে ৩৫ ডিগ্রি
সেলসিয়াস। শুক্রবার ছিলো ৩৯ ডিগ্রী সেলসিয়াস। গাছের ছায়ায় বা পুকুরে নেমে গরম থেকে বাঁচার চেষ্টায় অনেকে। আবার রোদের
তেজে ঘর থেকে বের হচ্ছেন না অনেকেই।পঞ্চগড়ে গত দুই দিন থেকে তাপমাত্রা ওঠানামা করছে ৩৫ থেকে ৩৮ ডিগ্রি
সেলসিয়াসের মধ্যে। গরমে সবচেয়ে বেশি কষ্ট পাচ্ছে শিশু ও বয়স্করা। পঞ্চগড়ের তেতুলিয়া আবহাওয়া অফিস বলছে, দুই তিন দিনের মধ্যে বৃষ্টি
হওয়ার সম্ভবনা রয়েছে। আর বৃষ্টি হলেই কমবে তাপমাত্রা। প্রচণ্ড গরম, তীব্র রোদ। এর সঙ্গে মাঝারি তাপপ্রবাহ বইছে রংপুরে। এতে
জনজীবন বিপর্যস্ত হয়ে পড়ছে। অনেকে ফুটপাতে
দাঁড়িয়ে লেবু ও ফলের শরবত খেয়ে শরীর জুড়িয়ে নিচ্ছেন।রংপুর আবহাওয়া অফিস বলছে, গত পাঁচ বছরের মধ্যে
শুক্রবার জেলায় সর্বোচ্চ ৩৮.২ ডিগ্রি সেলসিয়াস রেকর্ড করা হয়েছে। এ ধরনের গরম আরো দুই-তিন
দিন থাকবে।ভাপসা গরমে লোকজন ঘর থেকে বের হচ্ছে খুব কম।
সড়ক-মহাসড়কগুলোতে জনসমাগম খুবই কম। দিনমজুর ও শ্রমিকরা হিট স্ট্রোকে আক্রান্ত হচ্ছেন।এ ছাড়া ডায়রিয়া, সর্দি, কাশি, জ্বরসহ নানা রোগে
আক্রান্ত হচ্ছে শিশু ও বিভিন্ন বয়সী মানুষ। আর দিনাজপুরেও বৃষ্টির অভাবে জমিতে
পানি না থাকায় কৃষকদের আমন চাষ ব্যাহত হচ্ছে।এরইমধ্যে চাঁদপুরের হাসপাতালগুলোতে বেড়েছে জ্বর-সর্দি ও ডায়রিয়া রোগীর
সংখ্যা। এদের মধ্যে শিশুর ও বৃদ্ধের সংখ্যাই বেশি।গরমে সুস্থ্য থাকতে কম মসলাযুক্ত খাবারের পাশাপাশি বেশি বেশি পানি
খাবার পরামর্শ দিচ্ছেন চিকিৎসকরা।  একাত্তর/আরবিএস  
tags:প্রধান সংবাদ, ডায়রিয়া, তাপদাহ, অতিষ্ট জনজীবন


25829
আশুগঞ্জে মেঘনায় গোসলে নেমে কিশোরের মৃত্যু
দেশযোগ
2022-07-16T22:14:07+06:00
ব্রাহ্মণবাড়িয়ার আশুগঞ্জে খালার বাড়িতে বেড়াতে এসে মেঘনা নদীতে গোসল করতে নেমে হিমেল-(১৫) নামে এক কিশোর মারা গেছেন। শনিবার বিকেলে উপজেলার বাহাদুরপুর এলাকায় এই দুর্ঘটনা ঘটে। দুর্গাপুর ইউনিয়ন পরিষদের সদস্য মো. নুরুজ্জামান জানিয়েছেন, ঈদ-উল আযহার দুইদিন আগে বাহাদুরপুর গ্রামে খালার বাড়িতে আসেন হিমেল। এরপর বিকেলে খালাতো ভাইদের নিয়ে মেঘনা নদীতে গোসলে নামেন। হঠাতই পানিতে নেমে হিমেল তলিয়ে যায়। পরে এলাকার লোকজন অনেক খোঁজার পর অচেতন অবস্থায় তাকে উদ্ধার করে স্থানীয় এক হাসপাতালে নিলে কর্তব্যরত চিকিৎসক তাকে মৃত ঘোষণা করেন।আশুগঞ্জ থানার ভারপ্রাপ্ত কর্মকর্তা আজাদ রহমান জানিয়েছেন, খবর পেয়ে পুলিশ ঘটনাস্থল পরিদর্শন করেছে। এছাড়াও ঘটনা প্রসঙ্গে তদন্ত চলছে। মৃত হিমেল জেলার বিজয়নগর উপজেলার পাহাড়পুর ইউনিয়নের গোয়ালনগর গ্রামের জজ মিয়ার ছেলে। 
tags:ডুবে মৃত্যু, শিশু


25830
শ্রীমতিকে নামিয়ে দেয়ায় ক্ষেপলেন স্বস্তিকা
আনন্দযোগ
2022-07-16T22:16:56+06:00
টালিউডের উমা বৌদি আর বিবি হিসাবে খ্যাত স্বস্তিকা মুখোপাধ্যায় এবার এলেন শ্রীমতি হয়ে। এই নামে তার সিনেমাটি মুক্তি পেয়েছে এক সপ্তাহ হলো। কিন্তু দ্বিতীয় সপ্তাহ আসতেই স্বস্তিকার সেই ছবি হল থেকে নামিয়ে দেয়াতে বেজায় চটেছেন এই অভিনেত্রী।বেশ কিছু দিন ধরে ‘বাংলা ছবিরপাশে দাঁড়ান’- এই হ্যাশ ট্যাগ কিছুদিন আগে পর্যন্ত সামাজিক মাধ্যমে আন্দোলন শুরু করেছিলেন লাস্যময়ী এই অভিনেত্রী। কিন্তু দ্বিতীয় সপ্তাহে না ঢুকতেই ‘শ্রীমতি’ পরে যাওয়ায় এখন নিজের আন্দোলন নিয়ে নিজেই প্রশ্ন করেছেন স্বস্তিকা। যদি কেউ সাপোর্ট করতেও চায় তাহলে করবে কী ভাবে? এই প্রশ্নই তুলেছেন তিনি। কারণ তাঁর নতুন ছবি ‘শ্রীমতী’ মুক্তি পেয়েছে গত সপ্তাহে। এই ছবির প্রমোশনের জন্য তাকে দেখা গিয়েছে বিভিন্ন জায়গায়। আর দ্বিতীয় সপ্তাহে এসে মুখ থুবড়ে পড়তে চলেছে এই ছবি।কারণ প্রথম সপ্তাহে ঠিকঠাক হল এবং শো টাইম পেলেও দ্বিতীয় সপ্তাহে এসে ‘শ্রীমতী’ কে দেয়া হয়েছে চারটি হল আর শো টাইম দুপুরে। স্বাভাবিকভাবেই দর্শক নিজের অফিস কিংবা কাজ বাদ দিয়ে সিনেমা দেখতে আসবেন না। যার কারণে তৃতীয় সপ্তাহ আসতে না আসতেই উঠিয়ে দেয়া হলো এই ছবিটিকে। এই নিয়ে ক্ষুব্ধ স্বস্তিকা। ফেসবুকে একটি লম্বা পোস্ট করে বসলেন তিনি। স্বস্তিকা লিখলেন, বাংলা ছবি দেখুন, বাংলা ছবিসাপোর্ট করুন কিন্তু কে কীভাবে করবে? ডিসট্রিবিউটার যে ছবি চালাতে চাইবে সেই ছবি চলবে, নতুন প্রোডিউসার হলে তাকে কোন রকম জায়গা দেয়া হবে না, উঠতি ডিরেক্টর হলে তাকে পাত্তা দেয়ার দরকার নেই। আর নারী কেন্দ্রীক ছবি হলে তো প্রথম থেকেই বাদ এর খাতায়। তিনি আরও বলেন, ভাল সেল হলেও, মানুষ উচ্ছসিত প্রশংসা করলেও, রিভিউ/ফিডব্যাক সব দারুণ হলেও তাতে কি? হল দেয়া হবে না আর দেওয়া হলেও এমন শো টাইম দেয়া হবে যাতে কেউ না যেতে পারে, সেল তলানিতে ঠ্যাকে এবং তৃতীয় সপ্তাহে ছবি উঠিয়ে দেয়া যায়। শ্রীমতীর কপালেও এটাই হলো। উল্লেখ্য, ১৫ জুলাই শুক্রবার মুক্তি পেয়েছে ‘কুলের আচার’। নাম না নিলেও এই ছবিকেই ইঙ্গিত করেছেন স্বস্তিকা। যাতে স্বামী আর স্ত্রীর ভূমিকায় রয়েছেন বিক্রম ও মধুমিতা। আর শ্বশুর-শাশুড়িই ন্দ্রাণী হালদার ও সুজন মুখোপাধ্যায়। একাত্তর/আরবিএস  
tags:ভারত, স্বস্তিকা, শ্রীমতি


25831
দেশে ফিরেছেন আরও চার হাজার ৩৩২ হজযাত্রী
জাতীয়
2022-07-16T22:34:33+06:00
হজ পালন শেষে ১২টি ফিরতি হজ ফ্লাইটে চার হাজার ৩৩২ জন হাজী দেশে ফিরেছেন।শনিবার (১৬ জুলাই) হজ বুলেটিনের এক প্রতিবেদনে জানানো হয়, বাংলাদেশ বিমানের পাঁচটি ও সৌদি এয়ারলাইন্সের ছয়টি এবং ফ্লাইনাস এয়ারলাইন্সের একটি বিমানে শুক্রবার রাত ২টা পর্যন্ত এসব হজ যাত্রীরা দেশে ফিরেছেন।এদিকে বাংলাদেশ হজ অফিস মক্কায় ধর্ম মন্ত্রণালয়ের অতিরিক্ত সচিব মতিউল ইসলামের সভাপতিত্বে হজ ব্যবস্থাপনা বিষয়ক প্রশাসনিক দলের সমন্বয় সভা অনুষ্ঠিত হয়েছে। এতে হাজীদের নিরাপদে দেশে প্রত্যাবর্তনের বিষয় নিয়ে আলোচনা হয়েছে।আগামী ৪ আগস্ট পর্যন্ত বাংলাদেশের হাজীদের হজ ফ্লাইট পরিচালিত হবে। গত ১৪ জুলাই  ফিরতি হজ ফ্লাইট শুরু হয়েছে।আরও পড়ুন: সারাদেশেই তীব্র তাপদাহে অতিষ্ট জনজীবন, বাড়ছে ডায়রিয়াচলতি বছর ১৬৫টি হজ ফ্লাইটে বাংলাদেশ থেকে ৬০ হাজার ১৪৬জন হজ যাত্রী সৌদি আরব গিয়েছেন। এর মধ্যে বাংলাদেশ বিমানের ৮৭টি ফ্লাইটে ৩০ হাজার ৩৬৩ জন, সৌদি এয়ারলাইন্সের ৬৪টি ফ্লাইটে ২৩ হাজার ৯১৯ এবং ফ্লাইনাস এয়ারলাইন্সের ১৪ টি ফ্লাইটে পাঁচ হাজার ৮৬৪ জন হজ যাত্রী সৌদি আরব গিয়েছেন। সৌদি আরবে বাংলাদেশের চিকিৎসা কেন্দ্র হতে ২৪ হাজার ৪১২ জন হজযাত্রীকে চিকিৎসা সেবা প্রদান করা হয়েছে।বার্তা সংস্থা বাসস জানায়, সৌদি আরবে এ পর্যন্ত বাংলাদেশের ছয় নারীসহ ২০ জন হজযাত্রী মারা করেছেন। এর মধ্যে মক্কায় ১৬ জন, মদিনায় তিনজন ও জেদ্দায় একজন। একাত্তর/আরবিএস  
tags:হজ, ফ্লাইট, আনুষ্ঠানিকতা


25832
মাগুরায় পুলিশি নির্যাতনে শ্রমিকের মৃত্যুর অভিযোগ
দেশযোগ
2022-07-16T23:25:09+06:00
মাগুরা শ্রীপুর উপজেলার ওয়াপদা বাজারে পুলিশের নির্যাতনে সালাম শেখ (৫৩) নামে এক পরিবহন শ্রমিকের মৃত্যু হয়েছে বলে অভিযোগ উঠেছে। শনিবার (১৬ জুলাই) বিকালে ওয়াপদা বাজার এলাকায় এ ঘটনা ঘটে। নিহত সালাম শেখ রায় নগরের আছির উদ্দিনের ছেলে। স্থানীয় সূত্রে জানা যায়, শনিবার বিকালে ওয়াপদা বাজারে বাসে যাত্রী উঠানোকে কেন্দ্র করে এক যাত্রীর সাথে নিহত সালাম শেখ বাক-বিতণ্ডায় জড়িয়ে পড়েন। পরবর্তীতে ঐ যাত্রী ৯৯৯ ফোন দিয়ে লাঞ্চিত হওয়ার অভিযোগ করেন। ফোন পেয়ে স্থানীয় নাকোল পুলিশ ফাঁড়ির এস আই জামাল ঘটনাস্থলে উপস্থিত হন। এ সময় ঘটনাস্থলে উপস্থিত থাকা নাকোল ইউনিয়ন পরিষদের চেয়ারম্যান হুমায়ূন রশিদ মুহিত জানান, এস আই জামাল নিহত সালাম শেখকে লাথি ও কিলঘুষি মারেন। এক পর্যায়ে সালাম শেখ মাটিতে পড়ে যায়। তখন তাকে তড়িঘড়ি করে পুলিশের গাড়িতে তুলে নাকোল ফাঁড়িতে নিয়ে যায় এবং সেখানেও পুনরায় নির্যাতন করে। নির্যাতনের এক পর্যায়ে তিনি অসুস্থ হয়ে পড়লে তাকে মাগুরা সদর হাসপাতালে নেয়া হলে ডাক্তার তাকে মৃত ঘোষনা করেন।আরও পড়ুন: প্রকাশে এলো তিশা-ফারুকীর মেয়ে ইলহামের ছবিএ ঘটনায় নিহতের খবর ছড়িয়ে পড়লে ওয়াপদা বাজারে ঢাকা-খুলনা মহাসড়ক অবরোধ করে স্থানীয়রা। এ সময় সড়কে আগুন জালিয়ে ও গাছ ফেলার ফলে প্রায় এক ঘন্টা সড়ক বন্ধ থাকে। পরবর্তীতে পুলিশ এসে পারিস্থিতি স্বাভাবিক করে। নিহতরে পরিবার মামলার প্রস্তুতি নিচ্ছে। ময়না তদন্তের জন্য সালামের মরদেহ মাগুরা সদর হাসপাতালে রাখা হয়েছে।প্রাথমিকভাবে অভিযুক্ত এস আই জামালকে পুলিশ লাইনে ক্লোজ করা হয়েছে।এ ঘটনায় পুলিশ সুপার জহিরুল ইসলাম ও জেলা প্রশাসক ঘটনাস্থল ও হাসপাতাল পরিদর্শন করেন এবং ঘটনা সাথে জড়িতদের আইনের আওতায় আনা হবে বলেও জানান। একাত্তর/আরবিএস   
tags:আটক, নিহত, পুলিশ


25833
নড়াইলের ঘটনায় মর্মাহত মাশরাফি, ঘটনাস্থল পরিদর্শন
দেশযোগ
2022-07-17T00:00:02+06:00
নড়াইলের লোহাগড়ায় ফেসবুক পোস্টে ধর্ম অবমাননার অভিযোগে সংখ্যালঘু সম্প্রদায়ের বাড়িঘরে হামলা ও অগ্নিসংযোগের ঘটনায় সবার কাছে সহনশীল আচরণ প্রত্যাশা করেছেন নড়াইল-২ আসনের সংসদ সদস্য মাশরাফি বিন মুর্তজা। এদিন ক্ষতিগ্রস্ত হিন্দু সম্প্রদায়ের বাড়ি ও মন্দির পরিদর্শন করেছেন এ ক্রিকেটার।শনিবার (১৬ জুলাই) বিকালে ঘটনাস্থল পরিদর্শনে গিয়ে মাশরাফি ক্ষতিগ্রস্তদের সঙ্গে কথা বলেন এবং তাদের নিরাপত্তার জন্য সব রকমের সহযোগিতার আশ্বাস দেন।বিকালে ক্ষতিগ্রস্ত এলাকা পরিদর্শন শেষে সাহাপাড়ায় সংক্ষিপ্ত বক্তব্যে মাশরাফি বলেন, মূল কথা হচ্ছে, আমরা এখানে দেখে গেলাম, এখানে যারা ভুক্তভোগী তাদের সাহসটা ফিরিয়ে আনা।নিরাপত্তার কথা উল্লেখ করে তিনি বলেন, এখানে পুলিশ সবসময় থাকবে। পুলিশ সবসময় থাকছে।এ সময় উপস্থিত জনতার উদ্দেশে তিনি আরও বলেন, আপনারা যতক্ষণ সহযোগিতার হাত না বাড়াবেন, ততক্ষণ কেউ কিছু করতে পারবে না। আপনাদের সহযোগিতার হাতটা খুব জরুরি।এর আগে মাশরাফি তার ফেসবুক পোস্টে বলেন, সম্মানিত এলাকাবাসী, গতকাল আমাদের এলাকায় এমন একটি ঘটনা ঘটেছে, যা আমাকে ভীষণভাবে মর্মাহত করেছে এবং প্রতিটি মুহূর্তে পোড়াচ্ছে। সবাইকে বিশেষভাবে অনুরোধ করছি, এলাকার শান্তি-শৃঙ্খলা নষ্ট হয়, এমন কাজ করা থেকে দয়া করে বিরত থাকুন। সাম্প্রদায়িক সম্প্রীতি বিনষ্টকারীদের ফাঁদে পড়ে নড়াইলের হাজার বছরের ঐতিহ্য আর সম্প্রীতির বন্ধনকে এক নিমিষে ম্লান করে দেবেন না উল্লেখ করে তিনি বলেন, ছেলেবেলা থেকে যে নড়াইলকে দেখে এসেছি, যে নড়াইলকে নিয়ে আমরা গর্ব করি, সেই নড়াইলের সঙ্গে এই নড়াইলকে আমি মেলাতে পারছি না।ইসলাম শান্তির ধর্ম উল্লেখ করে তিনি বলেন, আজীবন শান্তি ও সম্প্রীতির দূত ছিলেন আমাদের প্রিয় নবী হযরত মুহাম্মদ (সা.)। অজ্ঞতা থেকে হোক কিংবা উদ্দেশ্য প্রণোদিতভাবে, কেউ যদি মহানবী (সা.)কে নিয়ে কটূক্তি করে থাকে, তাহলে তার বিরুদ্ধে প্রশাসন আইন অনুযায়ী ব্যবস্থা গ্রহণ করবে। কেউ যদি সত্যিই এমনটি করে থাকে, অভিযোগ প্রমাণিত হলে অবশ্যই তার বিচার হবে। দেশের আইন আছে, প্রশাসন আছে, তারা ব্যবস্থা নেবেন। কোনো পরিস্থিতিতেই আমরা আইন নিজের হাতে তুলে নিতে পারি না। অভিযোগ যদি সত্যিও হয়, একজনের জন্য গোটা সমাজের নিরপরাধ মানুষদের ওপর অন্যায় করার কোনো অধিকার কারো নেই। কেউ সত্যি অপরাধ করলে তার বিচার আদালত করবে, তবে আমি-আপনি এজন্য কাউকে কোনো শাস্তি দিতে পারি না। দয়া করে আপনারা শান্তি বজায় রাখুন। উত্তেজিত না হয়ে একটু ভাবুন। ষড়যন্ত্রকারীদের ফাঁদে পা দিয়ে একের পর এক এমন ঘটনা ঘটিয়ে হাজার বছরের সাম্প্রদায়িক সম্প্রীতির আমার নড়াইলকে এমন কলঙ্কিত করবেন না।তিনি আরও বলেন, ঘটনা শোনামাত্র আমি স্থানীয় পুলিশ ও প্রশাসনকে বলেছি, যত দ্রুত সম্ভব ব্যবস্থা নিতে। তাৎক্ষণিক নড়াইলের পুলিশ সুপার, ডিআইজি মহোদয়, এমনকি স্বরাষ্ট্রমন্ত্রীর সঙ্গেও কথা বলেছি যেন দ্রুত ব্যবস্থা নেয়া হয়। পাশাপাশি আমার স্থানীয় নেতাকর্মীদেরও ঘটনাস্থলে দ্রুত পাঠিয়েছি, তারা যেন অসহায় মানুষগুলোর পাশে দাঁড়ায়। খুলনা থেকে র্যাব পাঠানো হয়েছে। এত কিছুর পরও ভীষণ দুঃখজনক কিছু ঘটনা ঘটে গেছে। থামানোর চেষ্টা করতে গিয়ে স্থানীয় বেশ ক'জন নেতাকর্মী আঘাত পেয়েছেন। তবে অসহায় মানুষের আর্তনাদের কাছে সেটা কিছুই নয়। একজন সাধারণ মানুষও আক্রান্ত হলে সেই ক্ষতি অপূরণীয়। যারা আক্রান্ত হয়েছেন, তাদের জন্য আমার মন কাঁদছে।ঘটনার সময় শান্তি বজায় রাখার চেষ্টা করে গেছি উল্লেখ করে মাশরাফি বলেন, ঘটনার পর আক্রান্তদের সঙ্গে কথা বলেছি। তাদেরকে সব ধরনের সাহায্য-সহযোগিতা থেকে শুরু করে মানসিকভাবেও পাশে থাকব বলে কথা দিয়েছি। তাতে অবশ্যই ক্ষতিপূরণ হবে না। তবে আপনাদেরকে বলছি, আমরা আপনাদের পাশে সর্বোতভাবে আছি। আপনারা স্বাভাবিক জীবন-যাপন করুন। এই দেশ, এই মাটি, এই আলো-বাতাস, আপনার-আমার সবার।তিনি বলেন, এই ঘটনায় আমি গভীরভাবে উদ্বিগ্ন। আমরা নিজেরা এভাবে বিভক্ত হয়ে পড়ব, আমি এটা কখনোই ভাবতে পারি না। এই নড়াইলকে তো আমি চিনি না! একদিকে নবীর কটূক্তির কথা শুনে ধর্মপ্রাণ মুসলমানের বুকে কষ্ট, অপরদিকে আমার ঘরপোড়া সনাতন ধর্মাবলম্বী মায়ের আর্তনাদ। এরকম নড়াইল গড়ার জন্য আমি আপনাদের সমর্থন চাইনি। আমরা সবাই মিলেমিশে চলব, বিপদে-আপদে পরস্পরের পাশে দাঁড়াব, যার যার ধর্ম পালন করব, এটাই তো আমাদের ঐতিহ্য। মসজিদের সম্মানিত ইমামদের আমি অনুরোধ করব, এই দুঃসময়ে আপনারা নিজ নিজ এলাকার মুসল্লিদের শান্তির ধর্ম ইসলামের বাণী বেশি বেশি শোনান। শান্তিপ্রিয় মহামানব হযরত মুহাম্মদ (সা.)-এর জীবনের কাহিনী শোনান। নবীজির জীবনের আদর্শ, তাঁর মূল্যবান বাণী শোনান।এ ক্রিকেটার বলেন, সনাতন ধর্মাবলম্বী সম্মানিত পুরোহিতদেরও অনুরোধ করব, আপনারা সাম্প্রদায়িক সম্প্রীতির বাণী তরুণ প্রজন্মসহ সবার মাঝে ছড়িয়ে দিন। এই দেশ আমাদের, এই মাটি আমাদের। এই মাটি যেন কারো জন্য অনিরাপদ না হয়, ৭১-এর মতো বুক পেতে সবাইকে আগলে রাখতে হবে আমাদের; এক মুহূর্তও সেই আদর্শ আমাদের ভুলে গেলে চলবে না। এই ঘটনার প্রতিক্রিয়ায় আর যেন কোনো ঘটনা না ঘটে এই আহ্বান জানিয়ে তিনি বলেন, এজন্য আইন-শৃঙ্খলা রক্ষাকারী বাহিনীকে কঠোর নজরদারির অনুরোধ করেছি। শান্তিপূর্ণ এই এলাকায় কেন এমনটা ঘটল, এটা গভীরভাবে খতিয়ে দেখব আমরা। সব ধর্মের নেতৃবৃন্দের সঙ্গে আমি এর মধ্যেই কথা বলেছি। আরও যা যা করণীয়, করার সর্বোচ্চ চেষ্টা থাকবে। আমি সকলের সহযোগিতা কামনা করছি।এর আগে লোহাগড়া উপজেলার দিঘলিয়া এলাকার এক কলেজছাত্র ধর্ম অবমাননা করে ফেসবুকে একটি পোস্ট দেন বলে অভিযোগ ওঠে। এর পরপরই এলাকায় ব্যাপক উত্তেজনা ছড়িয়ে পড়ে। এ ঘটনায় স্থানীয় বিক্ষুব্ধ লোকজন দিঘলিয়া বাজারে সংখ্যালঘুদের বাড়ি ও দোকানপাটে হামলা চালায়। এ সময় একটি বাড়িতে অগ্নিসংযোগও করে তারা। পরে পুলিশ এসে পরিস্থিতি নিয়ন্ত্রণ করে। একাত্তর/আরবিএস  
tags:মাশরাফি, নড়াইল, ঘটনাস্থল, সংখ্যালঘু সম্প্রদায়


25834
উপজেলা চেয়ারম্যানকে কিল-ঘুষি মারলেন এমপি রাজী ফখরুল
অন্যান্য
2022-07-17T00:32:53+06:00
এবার কুমিল্লা-৪ আসনের সরকার দলীয় এমপি রাজী মোহাম্মদ ফখরুল কিল ও ঘুষি মেরে রক্তাক্ত করলেন দেবিদ্বার উপজেলা চেয়ারম্যান আবুল কালাম আজাদকে। আহত উপজেলা চেয়ারম্যান বর্তমানে ঢাকা মেডিক্যাল কলেজ হাসপাতালে ভর্তি রয়েছেন। শনিবার (১৬ জুলাই) বিকালে জাতীয় সংসদ ভবনের এলইডি হলে এ ঘটনা ঘটে। জানা গেছে, কুমিল্লার দেবিদ্বার উপজেলা আওয়ামী লীগের সম্মেলন প্রস্তুতি কমিটির বৈঠক চলছিল উক্ত হলে। সেখানে কুমিল্লা-৪ আসনের এমপি রাজী মোহাম্মদ ফখরুল ছাড়াও কুমিল্লা উত্তর জেলা আওয়ামী লীগের সভাপতি ম রুহুল আমিন, সাধারণ সম্পাদক রওশন আলী মাস্টারসহ দেবিদ্বার উপজেলা চেয়ারম্যান ও জেলা সাংগঠনিক সম্পাদক আবুল কালাম আজাদসহ নেতৃবৃন্দ উপস্থিত ছিলেন। সভায় আগামী ২১ জুলাই দেবিদ্বার উপজেলা আওয়ামী লীগের সম্মেলনের তারিখ চুড়ান্ত হয়।সভায় উপস্থিত একাধিক সূত্র জানায়, সভার শেষ পর্যায়ে উপজেলা চেয়ারম্যান ও জেলা সাংগঠনিক সম্পাদক আবুল কালাম আজাদ বলেন, তাহলে কাউন্সিলর লিস্ট চুড়ান্ত করা হোক। এ সময় এমপি রাজী মোহাম্মদ ফখরুল উত্তেজিত হয়ে উঠে আবুল আজাদকে উদ্দেশ্য করে বলেন, এই শালা কিসের কাউন্সিলর লিষ্ট? একথা বলেই মাথায় কিল, ঘুষি মারেন। এতে আহত হন উপজেলা চেয়ারম্যান। সভা শেষ না করেই জেলা নেতৃবৃন্দ উঠে আসেন।আরও পড়ুন: ইউরোপের সর্ববৃহৎ পারমাণবিক স্থাপনায় রুশ ক্ষেপণাস্ত্র মোতায়েনএ প্রসঙ্গে কুমিল্লা উত্তর জেলা আওয়ামী লীগের সাধারণ সম্পাদক রওশন আলী মাস্টার বলেন, আমরা সুন্দর একটা মিটিং করছিলাম। মিটিং শেষ পর্যায়ে চলে আসছিল। উপজেলা চেয়ারম্যান ও জেলা আওয়ামী লীগের  সাংগঠনিক সম্পাদক আবুল কালাম আজাদ কাউন্সিলর লিষ্ট তৈরি করতে বললে এমপি উত্তেজিত হয়ে উঠেন। এক পর্যায়ে তার মাথায় কিল ঘুষি মারেন। উপজেলা চেয়ারম্যান ঢাকা মেডিকেল কলেজ হাসপাতালে ভর্তি হয়েছেন। আমরা মিটিং শেষ না করেই চলে এসেছি।একাত্তর/আরবিএস  
tags:রাজধানী, সংসদ, উপজেলা চেয়ারম্যান, এমপি রাজী ফখরুল


25835
রাজনৈতিক দলগুলোর সাথে ইসির সংলাপ শুরু
জাতীয়
2022-07-17T09:53:16+06:00
দ্বাদশ জাতীয় সংসদ নির্বাচনকে সামনে রেখে রোববার (১৭ জুলাই) থেকে নিবন্ধিত রাজনৈতিক দলগুলোর সঙ্গে সংলাপ শুরু করতে যাচ্ছে নির্বাচন কমিশন।প্রথম দিন সকাল ১০টায় গণতান্ত্রিক আন্দোলনের (এনডিএম) সঙ্গে সংলাপে বসবে কমিশন। এরপর দুপুর ১২টা থেকে ১টা পর্যন্ত বাংলাদেশ ন্যাশনালিস্ট ফ্রন্ট (বিএনএফ), দুপুর আড়াইটা থেকে বিকেল সাড়ে ৩টা পর্যন্ত বাংলাদেশ কংগ্রেস এবং বিকেল ৪টা থেকে ৫টা বাংলাদেশ মুসলিম লীগের (বিএমএ) সঙ্গে বৈঠক করবে ইসি। সংলাপে নিবন্ধিত ৩৯টি রাজনৈতিক দলকেই আমন্ত্রণ জানানো হয়েছে। অংশগ্রহণমূলক নির্বাচন নিশ্চিত করতে কমিশনের এ সংলাপ চলবে ৩১ জুলাই পর্যন্ত। এতে উন্মুক্ত আলোচনা করা হবে বলে জানিয়েছেন ইসির কর্মকর্তারা। আগামী ২০ জুলাই বিএনপিকে সংলাপের জন্য আমন্ত্রণ জানানো হয়েছে। আর সবশেষ ৩১ জুলাই আওয়ামী লীগের সঙ্গে সংলাপের মধ্য দিয়ে ইসির এ কার্যক্রম শেষ হবে।আরও পড়ুন: উপজেলা চেয়ারম্যানকে কিল-ঘুষি মারলেন এমপি রাজী ফখরুলএর আগে গত একাদশ জাতীয় সংসদ নির্বাচনের আগেও দলগুলোর সঙ্গে সংলাপ করেছিল কে এম নূরুল হুদার নেতৃত্বাধীন কমিশন। সংলাপে যেসব সুপারিশ এসেছিল, সেগুলো বই আকারে প্রকাশ করেই নিজেদের দায়িত্ব শেষ করেছিল ইসি। এসব সুপারিশ বাস্তবায়নে কার্যকর কোনো পদক্ষেপ দেখা যায়নি।যে ৩৯টি দল ইসিতে নিবন্ধিত, তার মধ্যে তিনটি দল বিএনপির নেতৃত্বাধীন ২০–দলীয় জোটভুক্ত। বিএনপির পাশাপাশি এ দলগুলোরও সংলাপে অংশ নেওয়ার সম্ভাবনা কম বলে সংশ্লিষ্ট সূত্রগুলো বলছে। এ ছাড়া বামপন্থী কয়েকটি এবং ধর্মভিত্তিক কিছু দলও সংলাপ বর্জন করতে পারে। একাত্তর/এসজে
tags:প্রধান সংবাদ, নির্বাচন কমিশন, ইসি, সংলাপ


25836
আন্তর্জাতিক টি-টোয়েন্টিকে তামিমের বিদায়
খেলা
2022-07-17T09:59:03+06:00
অবশেষে আন্তর্জাতিক টি-টোয়েন্টি ক্রিকেট থেকে আনুষ্ঠানিকভাবে অবসরের ঘোষণা দিলেন তামিম ইকবাল। এর আগে এই ফরম্যাট থেকে ছয় মাসের বিরতি নিয়েছিলেন দেশসেরা ওপেনার।সেই সময় পার হওয়ার আগেই বিশ ওভারের ক্রিকেটকে আনুষ্ঠানিকভাবে বিদায় জানালেন তামিম। রোববার (১৭ জুলাই) নিজের অফিসিয়াল ফেসবুক পেইজে টি-টোয়েন্টি ক্রিকেট থেকে অবসরের ঘোষণা দেন তিনি। ফেসবুক পোস্টে তামিম লেখেন, 'আন্তর্জাতিক টি-টোয়েন্টিতে আজকে থেকে আমাকে অবসরপ্রাপ্ত হিসেবে বিবেচনা করুন। ধন্যবাদ সবাইকে।' ক্রিকেটের সংক্ষিপ্ত ফরম্যাট থেকে তামিম যে অবসর নিতে পারেন, সেই আভাস মিলেছিল কিছুদিন আগে তার আরেক ফেসবুক স্ট্যাটাস থেকে। সেখানে তামিম লেখেন- আন্তর্জাতিক টি-টোয়েন্টি, এরপর এর সঙ্গে জুড়ে দেন হাত নাড়ানোর তিনটি ইমোজি। এই ইমোজির অর্থ দুইরকমই হয়- স্বাগত জানানো কিংবা বিদায় জানানো। ক্রিকেট অনুরাগীরা সেই ইমুজিকে বিদায়ের বার্তা হিসেবেই ধরে নিয়েছিল। সেই বার্তাটা যে সত্যিই, তার প্রমাণ এবার পাওয়া গেল।আরও পড়ুন: ক্যারিবীয়দের হোয়াইটওয়াশ করে বাংলাদেশের সিরিজ জয়টাইগারদের জার্সিতে সফলতম ওপেনার তামিম ইকবাল সবশেষ আন্তর্জাতিক টি-টোয়েন্টি খেলেছেন ২০২০ সালের মার্চে, জিম্বাবুয়ের বিপক্ষে। ক্যারিয়ারের ৭৮ ম্যাচে ১৭শ' ৫৮ রান। সাত ফিফটির সাথে একটা সেঞ্চুরি। এই ফরম্যাটে তামিমই বাংলাদেশের একমাত্র সেঞ্চুরিয়ান।একাত্তর/এসজে 
tags:ক্রিকেট, টি-টোয়েন্টি, অবসর, তামিম ইকবাল


25837
ক্যারিবীয়দের হোয়াইটওয়াশ করে বাংলাদেশের সিরিজ জয়
খেলা
2022-07-17T10:05:28+06:00
৩-০ তে ওডিআই সিরিজ জিতেই ওয়েস্ট ইন্ডিজ সফর শেষ করলো বাংলাদেশ। শেষ ওয়ানডেতে টাইগারদের জয় চার উইকেটে। এই নিয়ে তৃতীয়বার উইন্ডিজদের হোয়াইটওয়াশ করলো বাংলাদেশ।শনিবার (১৬ জুলাই) টস জিতে বোলিংয়ে নামা বাংলাদেশ শুরুতেই স্বাগতিকদের চেপে ধরে। দুই বছর পর ওয়ানডে দলে সুযোগ পেয়েই জ্বলে ওঠেন স্পিনার তাইজুল। ওডিআই ক্যারিয়ারে প্রথমবার শিকার করেন পাঁচ উইকেট। আর এতেই ১৭৮ রানে গুটিয়ে যায় ওয়েস্ট ইন্ডিজ। ক্যারিবীয়দের পক্ষে সর্বোচ্চ ৭৩ রান করে একাই লড়েছেন অধিনায়ক নিকোলাস পুরান। বাংলাদেশের হয়ে  ২৮ রানে পাঁচ উইকেট নেন তাইজুল। এছাড়া নাসুম আহমেদ ও মুস্তাফিজুর রহমান দুইটি করে ও মোসাদ্দেক হোসেন একটি উইকেট পান।আরও পড়ুন: আন্তর্জাতিক টি-টোয়েন্টিকে তামিমের বিদায়জবাবে লিটনের ফিফটিতে সহজ জয়ের পথে ছিলো বাংলাদেশ। মাঝে দ্রুত চার উইকেট হারালেও ৩২ রানে অপরাজিত থেকে জয় নিশ্চিত করেন নুরুল হাসান। ম্যাচ সেরা তাইজুল ও সিরিজ সেরা হয়েছেন তামিম। উইন্ডিজ থেকে দেশে ফিরে এক সপ্তাহ পরই টি-টোয়েন্টি ও ওয়ানডে সিরিজ খেলতে জিম্বাবুয়ে যাবে বাংলাদেশ দল।
tags:ক্রিকেট, বাংলাদেশ, ওয়েস্ট ইন্ডিজ, ওয়ানডে


25838
মোংলায় দাদীর সাথে অভিমান করে বিষপানে কিশোরের মৃত্যু
দেশযোগ
2022-07-17T10:14:32+06:00
মোংলায় দাদীর সাথে অভিমান করে কীটনাশক পান করে আত্মহত্যা করেছেন এক কিশোর।  শনিবার (১৬ জুলাই) সন্ধ্যায় উপজেলার সোনাইলতলা ইউনিয়নের ৬ নম্বর ওয়ার্ডের আমড়াতলা গ্রামে এ ঘটনা ঘটে। নিহত আবু জিহাদ শেখ (১৫) ওই গ্রামের বাবুল শেখের ছেলে। নিহত শিক্ষার্থীর চাচা শেখ রাসেল জানান, বিকেলে বাড়ীতে জিহাদের সাথে তার দাদীর ঝগড়া হয়। সেই ঝগড়ার জের ধরে সন্ধ্যা ৭টার দিকে দাদীর সাথে অভিমান কীটনাশক পান করেন জিহাদ। কীটনাশক পান করে অসুস্থ হয়ে পড়লে তাকে দ্রুত উপজেলা স্বাস্থ্য কমপ্লেক্সে নিয়ে যান পরিবারের সদস্যরা। সেখানে চিকিৎসাধীন অবস্থায় তার মৃত্যু হয়। হাসপাতালের কর্তব্যরত চিকিৎসক ডা. মো. ফয়সাল ইসলাম স্বর্ণ জানান, কীটনাশক পান করা জিহাদকে মুমূর্ষু অবস্থায় হাসপাতালে আনা হয়। এখানে আনার পর তার পাকস্থলীতে জমা হওয়া কীটনাশক পরিষ্কারসহ প্রয়োজনীয় চিকিৎসা চলাকালীন সময়ে তার মৃত্যু হয়। এর আগে মোংলার কানাইনগর এলাকায় শুক্রবার (১৫ জুলাই) কুলসুম বেগম ও বৃহস্পতিবার (১৪ জুলাই) বৈদ্যমারী এলাকায় পারিবারিক কলহের জের ধরে দুই গৃহবধূ গলায় দড়ি দিয়ে আত্মহত্যা করেন। আরও পড়ুন: মাগুরায় পুলিশি নির্যাতনে শ্রমিকের মৃত্যুর অভিযোগ হঠাৎ করে মোংলায় আবারও বেড়ে গেছে আত্মহত্যার প্রবণতা। এর আগে চলতি বছরের জানুয়ারি মাসেই আটজন আত্মহত্যা করেন। চলতি বছরের ১৬ জুলাই পর্যন্ত আত্মহত্যা করেছেন ৩১ জন। আর ২০২১ সালে আত্মহত্যা করেছিলেন ২৪ জন নারী-পুরুষ। মোংলা থানা ভারপ্রাপ্ত কর্মকর্তা মোহাম্মদ মনিরুল ইসলাম জানান, উপজেলার আমড়াতলায় জিহাদ নামের এক ছেলে আত্মহত্যা করেছেন বলে খবর পেয়ে হাসপাতালে পুলিশ পাঠানো হয়েছে। লাশের প্রাথমিক সুরতহাল প্রতিবেদন তৈরির পর ময়নাতদন্তের জন্য বাগেরহাট সদর হাসপাতালের মর্গে পাঠানো হবে।একাত্তর/এসজে 
tags:আত্মহত্যা, মোংলা, কিশোর, অভিমান


25839
গ্রিসে ইউক্রেনীয় কার্গো বিমান বিধ্বস্ত
বিশ্বযোগ
2022-07-17T10:27:06+06:00
গ্রিসের উত্তরাঞ্চলে কাভালা শহরের কাছে একটি কার্গো বিমান বিধ্বস্ত হয়েছে।শনিবার (১৬ জুলাই) সার্বিয়া থেকে জর্ডান যাওয়ার পথে ইউক্রেনভিত্তিক একটি কোম্পানি পরিচালিত ওই অ্যান্টোনভ-১২ বিমানটি বিধ্বস্ত হয় বলে জানিয়েছে স্থানীয় কর্তৃপক্ষ। বার্তাসংস্থা রয়টার্স জানিয়েছে, বিমানটিতে আটজন আরোহী ছিলেন। তবে এখন পর্যন্ত এ দুর্ঘটনায় হতাহতের কোনো খবর পাওয়া যায়নি। প্রত্যক্ষদর্শীরা জানান, বিধ্বস্ত হওয়ার আগেই বিমানটিতে আগুন ধরে গিয়েছিলো। গ্রিসের ইআরটি রাষ্ট্রীয় সম্প্রচার মাধ্যম জানিয়েছে, বিমানটি ১২ টন ওজনের মালামাল বহন করছিল। মালামালগুলোকে বিপজ্জনক বলে উল্লেখ করা হয়েছে।স্থানীয় কর্মকর্তারা জানিয়েছেন, ফায়ার সার্ভিসের সাতটি ইউনিট মোতায়েন করা হয়েছে কিন্তু ক্রমাগত বিস্ফোরণের কারণে তারা দুর্ঘটনাস্থলের কাছে যেতে পারেনি।গ্রিসের বিশেষ দুর্যোগ ব্যবস্থাপনা ইউনিটও ঘটনার তদন্ত করছে বলে জানা গেছে। এ দুর্ঘটনায় এখন পর্যন্ত ইউক্রেন, সার্বিয়া বা জর্ডানের কাছ থেকে কোনো মন্তব্য পাওয়া যায়নি।
tags:গ্রিস, জর্ডান, বিধ্বস্ত, সার্বিয়া, কার্গো বিমান


25840
রাণীনগরে মাদকসহ যুবক আটক
দেশযোগ
2022-07-17T10:55:48+06:00
নওগাঁর রাণীনগরে অভিযান চালিয়ে নেশাজাতীয় ৭৫ পিস এ্যাম্পল ও তিন গ্রাম হেরোইনসহ এক যুবককে আটক করেছে জেলা গোয়েন্দা (ডিবি) পুলিশ। শনিবার (১৬ জুলাই) রাতে আটক ওই যুবকের বিরুদ্ধে রাণীনগর থানায় মাদক মামলা রুজু করা হয়েছে।আটক সবুজ হোসেনের (৩৬) বাড়ি উপজেলা সদরের পশ্চিম বালুভরা গ্রামে। তিনি উপজেলা আওয়ামী লীগের সাবেক সহ-সভাপতি আনোয়ার হোসেন ওরফে কাঠ আনোয়ারের ছেলে বলে জানা গেছে।নওগাঁ জেলা গোয়েন্দা পুলিশ (ডিবি’র) ওসি কেএম শামসুদ্দিন জানান, মাদক বিক্রয়ের উদ্দেশ্যে রাণীনগর উপজেলা সদরের পশ্চিম বালুভরা এলাকায় একজন অবস্থান করছে, এমন গোপন সংবাদের ভিত্তিতে জেলা গোয়েন্দা পুলিশের এসআই মামুনুর রশিদ সঙ্গীয় ফোর্স নিয়ে শনিবার বিকেলে সেখানে অভিযান চালান। আরও পড়ুন: মোংলায় দাদীর সাথে অভিমান করে বিষপানে কিশোরের মৃত্যুঅভিযানে যুবক সবুজ হোসেনকে আটক করা হয়। আটককালে তার কাছ থেকে ৭৫ পিস এ্যাম্পল ও তিন গ্রাম হেরোইন উদ্ধার করা হয়েছে। ডিবি’র ওসি আরও জানান, রাতে সবুজের বিরুদ্ধে রাণীনগর থানায় মাদক মামলা রুজু করা হয়। রোববার সকালে তাকে আদালতে পাঠানো হয়েছে।
tags:মাদক, নওগাঁ, হেরোইন, রাণীনগর, এ্যাম্পল


25841
রোহিঙ্গা ক্যাম্পে সিক্স মার্ডারের আসামি গ্রেপ্তার
দেশযোগ
2022-07-17T11:11:59+06:00
কক্সবাজারের উখিয়ার বালুখালী ক্যাম্পে সিক্স মার্ডার ও রোহিঙ্গা মাঝি আজিম উল্লাহ হত্যাকাণ্ডের অন্যতম আসামি রোহিঙ্গা আবু বক্কর ওরফে জমির হোসেনকে আটক করেছে এইট আর্মড পুলিশ ব্যাটালিয়ন এপিবিএন। শনিবার (১৬ জুলাই) রাতে বালুখালীর এইট ইস্ট ৭৪ নং ব্লক থেকে আটক করা হয় তাকে। অভিযানে একটি দেশীয় দু’নলা বন্দুক ও এ্যামফেটামিনযুক্ত ইয়াবা সদৃশ ট্যাবলেট উদ্ধার করা হয়।এইট এপিবিএনের অতিরিক্ত পুলিশ সুপার কামরান হোসেন জানান, এইট এপিবিএনের কাছে তথ্য ছিল, বালুখালী ক্যাম্পে সিক্স মার্ডার ও রোহিঙ্গা মাঝি আজিমুল্লাহ হত্যাকাণ্ডের অন্যতম অভিযুক্ত রোহিঙ্গা সন্ত্রাসী আবু বক্কর বালুখালীর এইট ইস্ট ৭৪নং ব্লকে তার অস্থায়ী বসতঘরে অবস্থান করছেন। আরও পড়ুন: রাণীনগরে মাদকসহ যুবক আটকএই তথ্য নিয়ে এইট এপিবিএন শনিবার রাতেই ওই ঘরে অভিযান চালায়। এসময় চিহ্নিত রোহিঙ্গা সন্ত্রাসী আবু বক্করকে আটক করতে সক্ষম হয়। এছাড়াও ঘরের ভেতর অভিযান চালিয়ে একটি দু'নলা বন্দুক ও ইয়াবা সদৃশ ১৫ হাজার ট্যাবলেট উদ্ধার করা হয়।পুলিশ সুপার কামরান জানান, আটক রোহিঙ্গা সন্ত্রাসী আবু বক্করের বিরুদ্ধে আইনি ব্যবস্থা গ্রহণ করতে উখিয়া থানা পুলিশের কাছে হস্তান্তর করা হয়েছে।একাত্তর/এসজে
tags:প্রধান সংবাদ, গ্রেপ্তার, রোহিঙ্গা, কক্সবাজার, উখিয়া, সিক্স মার্ডার


25842
ইউরোপে বাড়ছে তাপমাত্রা, ছড়িয়ে পড়ছে দাবানল
বিশ্বযোগ
2022-07-17T11:28:11+06:00
তীব্র তাপপ্রবাহে ইউরোপে ভয়াবহ অবস্থা সৃষ্টি হয়েছে। দাবানলে পুড়ছে ফ্রান্স, স্পেন ও পর্তুগালের মতো দেশগুলো। এই অঞ্চলের কিছু অংশে তাপমাত্রা ৪৫ ডিগ্রি সেলসিয়াসের ওপর চলে যাওয়ার পর এই দাবানলের সৃষ্টি হয়।সপ্তাহখানেক ধরে চলা দাবানল নিয়ন্ত্রণে অগ্নিনির্বাপক কর্মীরা রীতিমতো যুদ্ধ করে যাচ্ছেন। প্রতিদিনই এই দাবানলের ভয়াবহতা বাড়ছে। পর্তুগাল, স্পেন ও ফ্রান্সের দক্ষিণ-পশ্চিমাঞ্চলের দাবানল নিয়ন্ত্রণে হিমশিম খাচ্ছে দমকলকর্মীরা। স্পেন ও পর্তুগালে ভয়াবহ দাবানলে এখন পর্যন্ত তিন শতাধিক মানুষ মারা গেছেন। দাবানলের কারণে ফ্রান্সের গিরোন্ডে অঞ্চলে ১২ হাজারের বেশি মানুষকে সরিয়ে নেয়া হয়েছে। ইতালিতে দাবানল ছড়িয়ে পড়ার কারণে জরুরি অবস্থা জারি করা হয়েছে।এদিকে স্প্যানিশ সীমান্তের কাছে উত্তর পর্তুগালের ফোজ কোয়া এলাকায় পানি দিয়ে দাবানল নিয়ন্ত্রণ করতে গিয়ে বিমান বিধ্বস্ত হয়ে একজন পাইলট মারা গেছেন।দক্ষিণ স্পেনের কোস্টা দেল সোলের কাছে মিজাস পাহাড়ে ছড়িয়ে পড়া দাবানলের কারণে প্রায় দুই হাজার ৩০০ লোককে এলাকা ছাড়তে বাধ্য হয়েছে। যেখানে বেশ কয়েকটি প্লেন আগুন নিয়ন্ত্রণে কাজ করছে। মঙ্গলবার (১২ জুলাই) থেকে এখন পর্যন্ত পর্তুগালে সর্বোচ্চ তাপমাত্রা উঠেছে ৪৭ ডিগ্রি সেলসিয়াস। স্পেনেও রয়েছে ৪০-এর ওপর। পর্তুগালে দাবানলে পুড়েছে ৩০ হাজার হেক্টরের বেশি এলাকা।ফ্রান্সের গিরোন্ডে অঞ্চল দাবানলে ব্যাপকভাবে ক্ষতিগ্রস্ত হয়েছে। ওই এলাকার ১২ হাজারের বেশি মানুষকে সরিয়ে নেয়া হয়েছে। শহর-গ্রাম ছেড়ে পালিয়ে যাচ্ছে স্থানীয় বাসিন্দারা। ফ্রান্সে ১০ হাজার হেক্টর এলাকাজুড়ে ছড়িয়েছে দাবানল। তিন হাজার কর্মী আগুন নিয়ন্ত্রণের চেষ্টা করছেন বলে জানিয়েছে কর্তৃপক্ষ। সাম্প্রতিক তাপপ্রবাহে দেশটিতে অন্তত ৪৩ জনের মৃত্যু হয়েছে। আরও পড়ুন: গ্রিসে ইউক্রেনীয় কার্গো বিমান বিধ্বস্তইতালিতে দাবানল ছড়িয়ে পড়ার কারণে জরুরি অবস্থা জারি করা হয়েছে। গ্রিসের ৫০ কিলোমিটার এলাকাজুড়ে ছড়িয়ে পড়া দাবানল থামাতেও হিমশিম খেতে হচ্ছে কর্তৃপক্ষকে। দাবানলে ক্ষতিগ্রস্ত হচ্ছে মরক্কোসহ আরও কয়েকটি দেশও।পরিবেশ বিজ্ঞানীরা বলছেন, জলবায়ু পরিবর্তনের কারণে বিশ্বজুড়ে যে ভয়াবহতা সৃষ্টি হচ্ছে তারই প্রভাব পড়ছে এসব দেশে। একাত্তর/এসজে
tags:ফ্রান্স, ইউরোপ, ইতালি, তাপপ্রবাহ, স্পেন, দাবানল


25843
ডোবা থেকে ভাইবোনের রক্তাক্ত মরদেহ উদ্ধার
দেশযোগ
2022-07-17T11:39:57+06:00
লক্ষ্মীপুর সদর উপজেলার চররমনী এলাকার একটি ডোবা থেকে দুই ভাই-বোনের রক্তাক্ত মরদেহ উদ্ধার করেছে পুলিশ। শনিবার (১৬ জুলাই) দিবাগত রাত দুইটার দিকে তাদের মৃতদেহ উদ্ধার করা হয়। নিহত দুই শিশুর নাম সামিয়া আক্তার (১০) ও তাজমুল হোসেন (৭)। তারা ওই এলাকার কৃষক সুজন ঢালীর সন্তান। রোববার (১৭ জুলাই) সকালে বিষয়টি নিশ্চিত করেছেন সদর মডেল থানার ভারপ্রাপ্ত কর্মকর্তা মো. মোস্তফা কামাল।তিনি জানান, শনিবার বিকেলে তিন সন্তান নিয়ে নৌকাযোগে বাড়ির পাশের একটি দোকানে বাজার করতে যান কৃষক সুজন ঢালী। এরপর বড় সন্তানকে তার সঙ্গে রেখে দিয়ে ছোট দুই সন্তান সামিয়া আক্তার ও তাজমুল হোসেনকে নৌকায় উঠিয়ে দিয়ে বাড়ির উদ্দেশ্যে পাঠিয়ে দেন। এসময় নদীতে জোয়ারের পানি বৃদ্ধি পেতে শুরু করে। ডুবে যায় আশেপাশের বিস্তীর্ণ চর এলাকা। পরে অনেক খোঁজাখুঁজির পর বাড়ির পাশের একটি ডোবায় তাদের মরদেহ পাওয়া যায়।খবর পেয়ে শনিবার গভীর রাতে ঘটনাস্থলে পুলিশ গিয়ে তাদের লাশ উদ্ধার করে ময়নাতদন্তের জন্য সদর হাসপাতাল মর্গে পাঠায়। নিহত দুই শিশুর শরীরের বিভিন্ন স্থান থেকে রক্তক্ষরণ হতে দেখা গেছে বলে জানিয়েছে পুলিশ। এদিকে প্রতিবেশী আক্কাছ ব্যাপারী ও বিলকিছ গংদের সঙ্গে জমি-সংক্রান্ত বিরোধের জেরে ওই দুই শিশুকে হত্যা করা হয়েছে বলে দাবি করেছেন নিহতের স্বজনরা। আরও পড়ুন: রোহিঙ্গা ক্যাম্পে সিক্স মার্ডারের আসামি গ্রেপ্তারনিহত দুই শিশুর বাবা সুজন ঢালী অভিযোগ করে বলেন, জমি সংক্রান্ত বিরোধে পূর্ব-পরিকল্পিতভাবে প্রতিপক্ষ আক্কাছ ব্যাপারী ও বিলকিছ গংরা তার দুই সন্তানকে হত্যা করে মৃতদেহ ডোবায় ফেলে দেয়। তাদের বিরুদ্ধে হত্যা মামলা দায়ের করা হবে বলে জানান তিনি।অতিরিক্ত পুলিশ সুপার পলাশ কান্তি নাথ জানান, ১০ বছরের সামিয়া আক্তার ও সাত বছর বয়সের তাজমুল হোসেনের মৃতদেহ উদ্ধার করা হয়েছে। বিষয়টি তদন্ত করা হচ্ছে। তবে এটি হত্যা না দুর্ঘটনা সেটা এখনো নিশ্চিত করে বলা যাচ্ছে না।একাত্তর/এসজে
tags:শিশু, লক্ষ্মীপুর, মরদেহ, ভাইবোন, ডোবা


25844
সালিশে বল্লমের আঘাতে যুবক নিহত, আটক দুই
দেশযোগ
2022-07-17T12:23:37+06:00
ব্রাহ্মণবাড়িয়ার নবীনগরে সালিশি সভায় বাকবিণ্ডার জেরে বল্লমের আঘাতে এক যুবক নিহত হয়েছেন। এ ঘটনায় দুইজনকে আটক করেছে পুলিশ। নিহত শাহ আলম (৩৫) উপজেলার বড়াইল ইউনিয়নের মৃত মালেক সরদারের ছেলে। আটক দুইজন হলেন- একই এলাকার আবদুল হামিদ (৭০) ও কুলসুম বেগম (৩০)। শনিবার (১৬ জুলাই) রাতে শাহ আলম বল্লমের আঘাতে আহত হওয়ার পর রোববার (১৭ জুলাই) সকালে ঢাকা মেডিক্যাল কলেজ হাসপাতালে নেয়া হলে চিকিৎসক তাকে মৃত ঘোষনা করেন। নিহতের পরিবার জানায়, শুক্রবার স্থানীয় জাহের মিয়ার ছেলে বাহার মিয়া ও সফর মিয়ার ছেলে আরাফাতের মধ্যে ঝগড়া হয়। বিষয়টি মিমাংসা করতে শনিবার রাতে এলাকার জাহের মিয়ার উঠানে একটি সালিশি সভা আহবান করা হয়।এসময় সভায় উপস্থিত শাহ আলম জিয়া নামের একজনের সভায় না আসার কারণ জিজ্ঞাসা করেন। এ নিয়ে সফর মিয়া, সাঈদুল, ছুট্টু ও আরাফাতের সাথে শাহ আলমের বাকবিতণ্ডা হয়। এক পর্যায়ে তারা দেশীয় অস্ত্রসস্ত্রসহ শাহ আলমের উপর হামলা চালায়। এসময় তার একটি চোখে বল্লমের আঘাত লাগে। শাহ আলমকে গুরুতর আহত অবস্থায় প্রথমে জেলা সদর হাসপাতালে নিয়ে যাওয়া হয়। সেখানে অবস্থা অবনতি হলে শহরের নিউ ল্যাবএইড হাসপাতালে তাকে আইসিইউতে ভর্তি করা হয়। আরও পড়ুন: ডোবা থেকে ভাইবোনের রক্তাক্ত মরদেহ উদ্ধারতবে অবস্থার আরো অবনতি হলে মধ্যরাতেই তাকে উন্নত চিকিৎসার জন্য ঢাকা মেডিক্যাল কলেজ হাসপাতালে প্রেরণ করা হলে হাসপাতালে পৌঁছানোর আগেই তিনি শেষ নিঃশ্বাস ত্যাগ করেন। নবীনগর থানার ভারপ্রাপ্ত কর্মকর্তা আমিনুর রশিদ জানান, খবর পাওয়ার পরপর রাতেই ঘটনাস্থলে পুলিশ পাঠানো হয়। এই ঘটনায় দুইজনকে আটক করা হয়েছে ও হত্যা মামলার প্রস্তুতি নেয়া হয়েছে। একাত্তর/এসজে
tags:অপরাধ, ব্রাহ্মণবাড়িয়া, নবীনগর, বল্লম, সালিশ


25845
সাক্ষী দিতে আদালতে সিনহা হত্যার আসামি লিয়াকত
দেশযোগ
2022-07-17T12:32:40+06:00
সেনাবাহিনীর অবসরপ্রাপ্ত মেজর সিনহা হত্যা মামলার মৃত্যুদণ্ডপ্রাপ্ত আসামি সাবেক পুলিশ পরিদর্শক লিয়াকত আলীকে টেকনাফ থানার হত্যা মামলায় সাক্ষী দিতে কক্সবাজার আদালতে হাজির করা হয়েছে। রোববার (১৭ জুলাই) বেলা ১১টার দিকে কক্সবাজারের অতিরিক্ত জেলা ও দায়রা জজ আদালতে তাকে হাজির করা হয়। কক্সবাজার কারাগারের ডেপুটি জেলার মো. মনির হোসেন জানান, টেকনাফের একটি হত্যা মামলার তদন্ত কর্মকর্তা হিসাবে শামলাপুর পুলিশ তদন্ত কেন্দ্রের সাবেক পরিদর্শক লিয়াকত আলীকে বেলা ১১টার দিকে কক্সবাজার জেলা ও দায়রা জজ আদালতে হাজির করা হয়েছে।এর আগে গত ১৫ জুলাই কাশিমপুর হাই সিকিউরিটি কারাগার থেকে তাকে কক্সবাজার কারাগারে আনা হয়। লিয়াকত আলী মেজর সিনহা হত্যা মামলার মৃত্যুদণ্ডপ্রাপ্ত আসামি। আরও পড়ুন: রোহিঙ্গা ক্যাম্পে সিক্স মার্ডারের আসামি গ্রেপ্তারউল্লেখ্য, ২০২০ সালের ৩১ জুলাই রাত সাড়ে ৯টার দিকে কক্সবাজার-টেকনাফ মেরিন ড্রাইভ সড়কের বাহারছড়া ইউনিয়নের শামলাপুর এপিবিএন চেকপোস্টে পুলিশের গুলিতে নিহত হন অবসরপ্রাপ্ত মেজর সিনহা মোহাম্মদ রাশেদ খান। উক্ত মামলায় চলতি বছরের ৩১ জানুয়ারি কক্সবাজার জেলা ও দায়রা জজ আদালত মামলার প্রধান আসামি সাবেক পুলিশ পরিদর্শক লিয়াকত আলী ও টেকনাফ থানার বরখাস্ত ওসি প্রদীপ কুমার দাশকে মৃত্যুদণ্ড দেন আদালত। 
tags:আদালত, কক্সবাজার, লিয়াকত, মেজর সিনহা হত্যা


25846
বাসের কাগজপত্র চুরি করে চাঁদা আদায় চক্রের চারজন গ্রেপ্তার
অন্যান্য
2022-07-17T12:58:01+06:00
সংঘবদ্ধভাবে বাস ও পরিবহনের মূল কাগজপত্র চুরি ও হুমকির মাধ্যমে চাঁদা আদায় চক্রের মূলহোতাসহ চারজনকে গ্রেপ্তার করেছে পুলিশের অপরাধ তদন্ত বিভাগ (সিআইডি)।শনিবার (১৬ জুলাই) ঢাকার মোহাম্মদপুর থানা এলাকা থেকে গ্রেপ্তার করা হয় বলে রোববার (১৭ জুলাই) এক প্রেস বিজ্ঞপ্তিতে জানায় সিআইডি। গ্রেপ্তার ব্যক্তিরা হলেন- রাকিব মিয়া ওরফে তুফান (২৭), মো. শুকুর আলী (২৮),  মো. হৃদয় হোসেন (২১) ও মো. শামিম (২৫)। প্রেস বিজ্ঞপ্তিতে বলা হয়, একটি সংঘবদ্ধ চক্র ২০২০ সাল থেকে ঢাকা শহরে চলাচলরত মিরপুর লিংক, শিকড় পরিবহন, খাজাবাবা পরিবহন, প্রজাপতি পরিবহন এবং রবরব পরিবহনসহ অন্যান্য পরিবহনের বাসে যাত্রীবেশে উঠে অভিনব কায়দায় বাসের ব্লু-বুক ও রেজিস্ট্রেশন সনদসহ অন্যান্য কাগজপত্র চুরি করে আসছে।এরপর তারা গাড়ীর মালিক, ম্যানেজার ও চালকদের ফোন নম্বর সংগ্রহ করে প্রতিটি গাড়ীর কাগজের জন্য ১০ হাজার টাকা করে চাঁদা দাবি করে। মালিকরা প্রথমদিকে চাঁদা দিতে অস্বীকার করলে চক্রটি গাড়ীতে আগুন লাগিয়ে ক্ষতিসাধন ও চালকদের প্রাণনাশের হুমকি প্রদান করে। কাগজপত্র ছাড়া রাস্তায় বাস চালাতে না পারায় বাসের মালিকরা চোরাইকৃত প্রতি গাড়ীর কাগজের জন্য ৫-৭ হাজার টাকা তাদের দেয়া বিভিন্ন বিকাশের মাধ্যমে প্রদান করেন। তখন চক্রটি টাকা পেয়ে কিছু গাড়ীর কাগজপত্র ফেরৎ দেয় এবং কিছু কাগজপত্র আটকে রাখে। আটকে রাখা গাড়ীর কাগজপত্র ফেরৎ দেয়ার শর্তে মিরপুর লিংক, খাজাবাবা ও বিকল্প পরিবহন বাসের মালিকদেরকে মাসিক চাঁদা দিতে বাধ্য করে। অন্যান্য মালিকরা মাসিক চাঁদা দিতে রাজি না হওয়ায় চক্রের মূল হোতা তুফান নাম পরিচয় দিয়ে মালিকদেরকে এমন হুমকি প্রদান করে যে 'আমি তুফান, আমাকে ঢাকা শহরের অধিকাংশ পরিবহনের মালিকেরা মাসিক চাঁদা দেয়, কোন পরিবহনের মালিক মাসিক চাঁদা না দিলে আমি ঐ সমস্ত গাড়ীর কাগজ চুরি করেই যাব, ঢাকা শহরের কোন পুলিশ আমাকে গ্রেপ্তার করতে পারবে না'। তাদের অত্যাচারে অতিষ্ঠ হয়ে গাড়ীর মালিকরা ঢাকার বিভিন্ন থানায় বিষয়টি অবহিত করে সাধারণ ডায়েরী করেন। কিন্তু তাতেও কোন ফল না পাওয়ায়  বিষয়টি সিআইডি পুলিশকে অবহিত করা হয়। আরও পড়ুন: সাক্ষী দিতে আদালতে সিনহা হত্যার আসামি লিয়াকতএরপর সিআইডি ঢাকা মেট্রো-পশ্চিমের একটি টীম তথ্য প্রযুক্তির সহায়তায় শনিবার (১৬ জুলাই) ঢাকার মোহাম্মদপুর থানা এলাকা থেকে তুফান পরিচয়দানকারী চক্রের মূলহোতা রাকিব মিয়া ওরফে তুফান ও তার তিন সহযোগীকে গ্রেপ্তার করে। তাদের কাছ থেকে অনেকগুলো বাসের চোরাই রেজিস্ট্রেশন সনদ, ফিটনেস সনদ ও ট্যাক্স টোকেন উদ্ধার করা হয়। জিজ্ঞাসাবাদে আসামীরা ঢাকা শহরের বিভিন্ন আবাসিক এলাকা থেকে মোবাইল চুরি করে এবং ঐ মোবাইল দিয়ে ফোন করে বিকাশ এজেন্টের মাধ্যমে চাঁদা আদায় করে বিপুল পরিমাণ টাকা হাতিয়ে নেয়ার কথা স্বীকার করেছে। 
tags:অপরাধ, রাজধানী, গ্রেপ্তার, বাস, চুরি, পরিবহন, চোর চক্র, সিআইডি


25847
সড়কে জন্ম নেয়া সেই শিশুর দায়িত্ব নিলেন জেলা প্রশাসক
দেশযোগ
2022-07-17T13:23:28+06:00
ময়মনসিংহের ত্রিশালে ট্রাকচাপায় পিষ্ট মায়ের গর্ভ থেকে সড়কে জন্ম দেওয়া শিশুটির দায়িত্ব নিয়েছেন ময়মনসিংহের জেলা প্রশাসক। পৃথিবীর আলো দেখার আগেই ট্রাকচাপায় বাবা-মা সহ পরিবারের তিনজনকে হারানো এই শিশুটির চিকিৎসা চলছে ময়মনসিংহের একটি বেসরকারি হাসপাতালে। বাড়িতে থাকা দুই ভাইবোন ও অবুঝ এই শিশুটির ভবিষ্যৎ কি হবে এ নিয়ে উদ্বিগ্ন স্বজনেরা। তবে ইতোমধ্যে তাকে দত্তক নেয়ার আগ্রহ প্রকাশ করেছেন অনেকে।শনিবার (১৬ জুলাই) দুপুরে পরিবারের দুই সন্তান ৯ বছরের জান্নাত আর সাত বছরের এবাদতকে বোনের বাড়িতে রেখে তিন বছরের আরেক সন্তান সানজিদা ও সন্তানসম্ভবা স্ত্রীকে নিয়ে ত্রিশাল উপজেলা সদরে পরীক্ষানিরীক্ষা ও চিকিৎসকের পরামর্শ নিতে যাচ্ছিলেন দিনমজুর জাহাঙ্গীর আলম। পথে রাস্তা পার হওয়ার সময় ঘাতক ট্রাক কেড়ে নেয় স্বামী-স্ত্রী ও সন্তানের প্রাণ। এসময় ট্রাকের চাপায় পিষ্ট স্ত্রী সড়কেই প্রসব করেন গর্ভের সন্তানকে।জন্মের দিনই বাবা-মাকে হারানো শিশুটির সহায়তায় এগিয়ে এসেছেন অনেকেই। এরইমধ্যে ময়মনসিংহের জেলা প্রশাসক মোহাম্মদ এনামুল হক শিশুটির দায়িত্বভার গ্রহণের ঘোষণা দিয়েছেন।আরও পড়ুন: ডোবা থেকে ভাইবোনের রক্তাক্ত মরদেহ উদ্ধারময়মনসিংহের লাবিব প্রাইভেট হাসপাতালে শিশুটির চিকিৎসা চলছে। তার গলা ও হাতের হাড় ভেঙ্গে গেলেও জটিল কোনো সমস্যা নেই বলে জানিয়েছেন কর্তব্যরত চিকিৎসক ডা. কামরুজ্জামান।  অন্যদিকে ত্রিশালে শনিবারের এই মর্মান্তিক দুর্ঘটনায় পুলিশ ট্রাকটিকে জব্দ করলেও ঘাতক চালককে এখনো গ্রেপ্তার করতে পারেনি বলে জানিয়েছেন ত্রিশাল থানার ভারপ্রাপ্ত কর্মকর্তা মো. মাইনুদ্দিন। ট্রাকচালককে গ্রেপ্তারের চেষ্টা চলছে বলে জানান পুলিশের এই কর্মকর্তা।একাত্তর/এসজে
tags:সড়ক দুর্ঘটনা, শিশু, ময়মনসিংহ


25848
এসএসসি পরীক্ষা শুরু ১৫ সেপ্টেম্বর, এইচএসসি নভেম্বরে
শিক্ষাঙ্গন
2022-07-17T13:31:06+06:00
সিলেট, ময়মনসিংহ ও উত্তরাঞ্চলের বন্যার কারণে সাময়িকভাবে স্থগিত মাধ্যমিক স্কুল সার্টিফিকেট (এসএসসি) ও সমমানের পরীক্ষা আগামী ১৫ সেপ্টেম্বর থেকে শুরু হবে বলে জানিয়েছেন শিক্ষামন্ত্রী ডা. দীপু মনি। রোববার (১৭ জুলাই) সচিবালয়ে এক সংবাদ সম্মেলনে এ ঘোষণা দেন শিক্ষামন্ত্রী। পুনর্বিন্যাস করা সিলেবাসেই পরীক্ষা অনুষ্ঠিত হবে বলে জানিয়েছেন তিনি। তিনি আরও জানান, উচ্চ মাধ্যমিক স্কুল সার্টিফিকেট (এইচএসসি) ও সমমানের পরীক্ষা এসএসসি শেষ হওয়ার ৪৫ দিন পর নভেম্বর মাসে শুরু হবে। এসময় শিক্ষামন্ত্রী জানান, ২৪ জুলাইয়ের মধ্যে বন্যায় ক্ষতিগ্রস্থ শিক্ষার্থীদের বই দিয়ে দেয়া হবে। মাধ্যমিক পর্যায়ে বই পাবে ১১ হাজার ২৬৮ জন শিক্ষার্থী। উল্লেখ্য, করোনা মহামারির কারণে পিছিয়ে যাওয়া এসএসসি ও সমমানের লিখিত পরীক্ষা এবার ১৯ জুন শুরু করে ৬ জুলাই শেষ করার কথা ছিল। কিন্তু জুনের মাঝামাঝি সময়ে সিলেট, সুনামগঞ্জসহ দেশের কয়েকটি জেলায় বন্যা পরিস্থিতির অবনতি হওয়ায় ১৯ জুন থেকে শুরু হতে যাওয়া এসএসসি ও সমমানের পরীক্ষা স্থগিত করে শিক্ষা মন্ত্রণালয়।আরও পড়ুন: আওয়ামী লীগ ফাঁকা মাঠে গোল দিতে চায় না: কাদেরচলতি বছর এসএসসি ও সমমান পরীক্ষায় ২০ লাখ ২১ হাজার ৮৬৮ জন শিক্ষার্থী অংশ নেবে। সাধারণ ৯টি বোর্ডের অধীনে ১৫ লাখ ৯৯ হাজার ৭১১ জন পরীক্ষার্থী রয়েছে। এর বাইরে দাখিলে দুই লাখ ৬৮ হাজার ৪৯৫ জন আর কারিগরি শিক্ষা বোর্ডের অধীনে এসএসসি ও দাখিল ভোকেশনালে এক লাখ ৬৩ হাজার ৬৬২ পরীক্ষার্থী পরীক্ষায় অংশগ্রহণ করবে।একাত্তর/এসজে
tags:প্রধান সংবাদ, এসএসসি পরীক্ষা, শিক্ষামন্ত্রী, দীপু মনি, এইচএসসি পরীক্ষা


25849
অংশগ্রহণমূলক নির্বাচনে সরকার সহযোগীতা না করলে পরিণতি ভয়াবহ : সিইসি
জাতীয়
2022-07-17T14:20:18+06:00
অংশগ্রহণমূলক নির্বাচনের জন্য সরকার সহযোগিতা না করলে, এর পরিণতি ভয়াবহ হবে বলে মনে করেন প্রধান নির্বাচন কমিশনার কাজী হাবিবুল আউয়াল। বলেন, বিএনপি চাইলে পদত্যাগ করতেও রাজি আছেন তিনি। রোববার সকালে আগারগাঁওয়ের নির্বাচন ভবনে রাজনৈতিক দলগুলোর সঙ্গে বৈঠক দিয়ে সংলাপ শুরু হয়। সংলাপে কাজী হাবিবুল আউয়াল বলেন, সব দলের অংশগ্রহণে নির্বাচন না হলে, গণতান্ত্রিক পন্থায় বাধা তৈরি হবে। এছাড়াও, সুষ্ঠু নির্বাচন না হলে, স্বৈরাচার মাথা চাড়া দিয়ে উঠবে বলেও মনে করেন তিনি। এর এজন্য সবার সহযোগিতা চেয়েছেন সিইসি। তিনি আরও বলেন, কোন রাজনৈতিক দল ৩০০ আসনে জয়ী হয়ে সরকার গঠন করতে পারে না। এতে স্বৈরতন্ত্র মাথা চাড়া দিয়ে উঠতে পারে। প্রথম দিন, গণতান্ত্রিক আন্দোলন, বিএনএফ ও বাংলাদেশ কংগ্রেস ও বিএমএলের সাথে সংলাপে বসে কমিশন।এবার ৩৯টি নিবন্ধিত রাজনৈতিক দলের সঙে সংলাপে বসছে নির্বাচন কমিশন (ইসি)। দ্বাদশ জাতীয় সংসদ নির্বাচনকে কেন্দ্র করেই দলগুলোর সাথে সংলাপে বসছে ইসি।গত শনিবার ইসি সচিবালয়ের অতিরিক্ত সচিব অশোক কুমার দেবনাথ জানিয়েছেন, প্রতিটি দল থেকে ১০ জন করে প্রতিনিধি অংশ নেবেন এই সংলাপে। এই সংলাপ চলবে আগামী ৩১ জুলাই পর্যন্ত।কোন দলের সঙ্গে কবে সংলাপ:১৮ জুলাইয়ের তালিকায় রয়েছে বাংলাদেশ ইসলামী ফ্রন্ট, বাংলাদেশ সাংস্কৃতিক মুক্তি জোট, খেলাফত মজলিস ও বাংলাদেশের বিপ্লবী ওয়ার্কার্স পার্টি।১৯ জুলাই সময় পেয়েছে বাংলাদেশ কল্যাণ পার্টি, ইসলামী ঐক্য জোট, বাংলাদেশ খেলাফত মজলিস ও বাংলাদেশের সাম্যবাদী দল (এমএল)।২০ জুলাই সময় পেয়েছে গণতন্ত্রী পার্টি, বাংলাদেশ ন্যাশনাল আওয়ামী পার্টি ও বাংলাদেশ জাতীয়তাবাদী দল (বিএনপি)।২১ জুলাই নির্ধারিত রয়েছে বাংলাদেশ তরিকত ফেডারেশন, বাংলাদেশ জাতীয় পার্টি, জাতীয় সমাজতান্ত্রিক দল (জাসদ) ও গণফ্রন্টের জন্য।২৪ জুলাই সময় পেয়েছে বাংলাদেশ খেলাফত আন্দোলন, জাতীয় পার্টি (জেপি), জাতীয় সমাজতান্ত্রিক দল (জেএসডি) ও ইসলামী ফ্রন্ট বাংলাদেশ।২৫ জুলাইয়ের তালিকায় রয়েছে বাংলাদেশ মুসলিম লীগ, বাংলাদেশের ওয়ার্কার্স পার্টি, বাংলাদেশের সমাজতান্ত্রিক দল (বাসদ) ও লিবারেল ডেমোক্রেটিক পার্টি (এলডিপি)।২৬ জুলাই জমিয়েতে উলামায়ে ইসলাম বাংলাদেশ, বিকল্পধারা বাংলাদেশ, ইসলামী আন্দোলন বাংলাদেশ ও ন্যাশনাল পিপলস পার্টির অংশ নেওয়ার কথা রয়েছে।২৭ জুলাই বৈঠক হবে বাংলাদেশ জাতীয় পার্টি (বিজেপি), জাকের পার্টি ও কৃষক শ্রমিক জনতা লীগের সঙ্গে।২৮ জুলাই রয়েছে গণফোরাম, বাংলাদেশ ন্যাশনাল আওয়ামী পার্টি (বাংলাদেশ ন্যাপ) ও বাংলাদেশের কমিউনিস্ট পার্টির (সিপিবি) সঙ্গে।সবশেষ ৩১ জুলাইয়ের তালিকায় আছে জাতীয় পার্টি (জাপা) ও বাংলাদেশ আওয়ামী লীগ।একাত্তর/ এনএ
tags:সিইসি, সংলাপ


25850
বাবার ট্রলিচাপায় মেয়েসহ দুই শিশু নিহত
দেশযোগ
2022-07-17T14:24:06+06:00
যশোর সদরে বাবার ট্রলির নিচে চাপা পড়ে মৃত্যু হয়েছে তার নিজের মেয়ে ও ভাইয়ের ছেলের। রোববার (১৭ জুলাই) সকালে সাড়ে ৬টার দিকে নরেন্দ্রপুর ইউনিয়নের জিরাট গ্রামে এ দুর্ঘটনা ঘটে। নিহত দুই শিশু হলো- ওই গ্রামের কামাল হোসেনের চার বছর বয়সী মেয়ে নাহিয়া এবং তার ভাই জামাল হোসেনের দুই বছর বয়সী ছেলে আবু হুরাইরা বাঁধন।স্থানীয়রা জানান, সকালে কামাল হোসেন কাজের জন্য নিজ বাড়ি থেকে চালক জাহিদুলের সহায়তায় ট্রলি বের করছিলেন। ট্রলির পিছনে দাঁড়িয়ে নির্দেশনা দিচ্ছিলেন কামাল হোসেন।এসময় আকস্মিক দৌড়ে ট্রলির পেছনে চলে আসে নাহিয়া ও বাঁধন। তারা ট্রলির নিচে চাপা পড়ে ঘটনাস্থলেই নিহত হয়। আরও পড়ুন: সড়কে জন্ম নেয়া সেই শিশুর দায়িত্ব নিলেন জেলা প্রশাসকযশোর কোতোয়ালী মডেল থানার ভারপ্রাপ্ত কর্মকর্তা (ওসি) মো. তাজুল ইসলাম জানান, পুলিশ ঘটনাস্থল পরিদর্শন করেছে। শিশু দুটির মরদেহ তাদের নিজ বাড়িতে রয়েছে। তিনি আরও জানান, নিহতের অভিভাবকদের কোন অভিযোগ না থাকায় ময়নাতদন্ত ছাড়াই তাদের দাফনের উদ্যোগ নেয়া হয়েছে। এছাড়া এ ব্যাপারে থানায় একটি অপমৃত্যু মামলা করা হয়েছে।একাত্তর/এসজে
tags:দুর্ঘটনা, মৃত্যু, যশোর, শিশু, ট্রলি চাপা


25851
ত্রিশালের সেই শিশুর বিষয়ে হাইকোর্টের পরামর্শ
অন্যান্য
2022-07-17T14:42:58+06:00
ময়মনসিংহের ত্রিশালে মর্মান্তিক সড়ক দুর্ঘটনায় মা-বাবা ও বোনকে হারিয়ে অলৌকিকভাবে বেঁচে যাওয়া শিশুটির দেখাশোনা এবং ভবিষ্যতে তার ক্ষতিপূরণের বিষয়ে রিট করার পরামর্শ দিয়েছে হাইকোর্ট। রোববার বিচারপতি ভীষ্মদেব চক্রবর্তী ও বিচারপতি এস এম মনিরুজ্জামানের যৌথ বেঞ্চ এই পরামর্শ দিয়েছে। এর আগে এক আইনজীবী স্বপ্রণোদিত আদেশ দেয়ার আবেদন জানালে হাইকোর্ট বলেন, রিট আকারে আসলে এ বিষয়ে আদেশ দেবেন।গেলো শনিবার ময়মনসিংহের ত্রিশালে মহাসড়ক পারাপারের সময় ট্রাকচাপায় স্বামী ও অন্তঃসত্ত্বা স্ত্রী এবং পাঁচ বছর বয়সী মেয়ের মৃত্যু হয়। এ ঘটনায় নিহত নারীর গর্ভে থাকা নবজাতক অলৌকিকভাবে বেঁচে যায়। দুর্ঘটনার পর শিশুটি মায়ের পেট ফেটে বেরিয়ে যায়। পুলিশ জানিয়েছে, আট মাসের অন্তঃসত্ত্বা স্ত্রীর আলট্রাসনোগ্রাফি করাতে বাড়ি থেকে ত্রিশাল এসেছিলেন জাহাঙ্গীর। কিন্তু মহাসড়ক পার হওয়ার সময় একটি ট্রাক তাদের চাপা দেয়। ঘটনাস্থলেই স্বামী-স্ত্রী ও শিশু সন্তানের মৃত্যু হয়। আরও পড়ুন: সড়কে জন্ম নেয়া সেই শিশুর দায়িত্ব নিলেন জেলা প্রশাসকএ সময় ট্রাকের চাপায় পিষ্ট হয়ে জাহাঙ্গীরের স্ত্রী রত্না বেগমের পেট ফেটে নবজাতক সন্তানটি বের হয়ে আসে। তবে শিশুটি এখনও জীবিত আছে। তবে তার হাতে ইনজুরি আছে। তাকে প্রথমে কমিউনিটি বেইজড মেডিক্যাল কলেজ হাসপাতালে ভর্তি করা হয়।ত্রিশাল উপজেলা স্বাস্থ্য কমপ্লেক্সের চিকিৎসা কর্মকর্তা আফসারী বলেন, নিহত অন্তঃসত্ত্বার প্রসব হওয়া কন্যাসন্তানটি জীবিত আছে। তবে তার একটি হাত ভেঙে গেছে। তাকে ময়মনসিংহ মেডিক্যাল কলেজ হাসপাতালে পাঠানো হয়েছে।একাত্তর/এসজে
tags:সড়ক দুর্ঘটনা, শিশু, আদালত, ময়মনসিংহ, ত্রিশাল, সড়কে শিশুর জন্ম


25852
রংপুরে সস্তা দামে পশুর চামড়ার বিক্রি, ব্যবসায়ীরা বিপাকে
দেশযোগ
2022-07-17T14:55:55+06:00
রংপুর অঞ্চলে এবার কোরবানীর চামড়ায় সরকারী দাম নির্ধারণের পরেও সস্তা দামে কেনাবেচা হয়েছে পশুর চামড়ার। সিন্ডিকেটের কারণে ন্যায্য দাম পাননি সাধারণ মানুষ। প্রতিবছরের চেয়ে এবার ঈদুল আজহায় এই অঞ্চলে কোরবানি দেয়ার পশু মজুদ ছিলো ১৮ লাখেরও বেশি। আর ঈদের দিন থেকে শুরু করে পরবর্তী এক সপ্তাহের মধ্যে ১২ থেকে ১৪ লাখ চামড়া খুচরা ব্যবসায়ীদের থেকে ব্যাপারীদের হাতে বিক্রি হলেও এবার চলতি মৌসুমে এক লাখ চামড়াও বিক্রি হয়নি আর সংগ্রহ হয়েছে মাত্র ৮ লাখ চামড়া।চামড়া ব্যবসায়ী হাফিজুর রহমান বলছেন, রংপুরের তারাগঞ্জের হাড়িয়ালকুঠি থেকে চামড়া হাটে এসেছিলেন চামড়া বেঁচতে। ২০০টি চামড়ার মধ্যে লোকসানে বেঁচতে পেরেছেন মাত্র ১৪০টি। আর লবণের দাম বৃদ্ধি এবং লেবার খরচ দিয়ে তার লোকসান এখন ৩০ হাজার টাকা।এ হাটে তার মতো দেড় হাজার খুচরা ব্যবসায়ীরও একই অবস্থা। চিন্তায় কপালে ভাঁজ। শেষ পর্যন্ত চামড়া বেঁচতে পারবেন কিনা জানেন না তারা। ব্যবসায়ী মাহমুদ হাসান বলছেন, ট্যানারী মালিকদের থেকে তাদের পাওনা টাকার পরিমাণ প্রায় দুশো থেকে আড়াইশো” কোটি টাকা। আর হাট ইজারাদাররা বলছেন, এ হাটে ৭০ থেকে ৮০ হাজার চামড়া উঠলেও বিক্রি হয়েছে মাত্র সাত হাজার টাকায়। ব্যবসায়ী নেতারা আরও জানান, সিন্ডিকেট করে দাম কমার কারণেই ঈদের চামড়ার ৪০ শতাংশই সীমান্ত চোরাচালানিদের দখলে চলে গেছে। আর তাই সরকারি ভাবে এ বিষয়ে কোনো উদ্যোগ না নিলে চামড়া শিল্প দিন-দিন ধবংস হয়ে যাবে।একাত্তর/ এনএ
tags:চামড়া, দাম


25853
লঙ্কান প্রেসিডেন্ট পদের লড়াইয়ে এগিয়ে আছেন যারা
বিশ্বযোগ
2022-07-17T15:01:34+06:00
প্রবল জনরোষের মুখে শ্রীলঙ্কার প্রেসিডেন্ট গোতাবায়া রাজাপাকসের পদত্যাগের পর শনিবার (১৬ জুলাই) নতুন প্রেসিডেন্ট নির্বাচনের প্রক্রিয়া শুরু করেছে দেশটি। প্রেসিডেন্টের পদ শূন্য ঘোষণা করে পার্লামেন্ট মহাসচিব জানান, আগামী ২০ জুলাই দেশটিতে নতুন প্রেসিডেন্ট নির্বাচন করা হবে। শ্রীলঙ্কার নতুন প্রেসিডেন্ট হওয়ার দৌড়ে এখন পর্যন্ত এগিয়ে আছেন চারজন। এদের মধ্যে রয়েছেন ভারপ্রাপ্ত প্রেসিডেন্টের দায়িত্ব পাওয়া প্রধানমন্ত্রী রানিল বিক্রমসিংহে ও প্রধান বিরোধীদলীয় নেতা সাজিথ প্রেমাদাসা। রানিল বিক্রমসিংহেগোতাবায়া পদত্যাগের ঘোষণা দেয়ার পর বিক্রমসিংহে জানিয়েছিলেন, সর্বদলীয় অন্তর্বর্তীকালীন সরকার গঠন করা হলে প্রধানমন্ত্রীত্ব ছেড়ে দেবেন তিনি। বুধবার (১৩ জুলাই) ভারপ্রাপ্ত প্রেসিডেন্টের দায়িত্ব গ্রহণ করেন তিনি। ২০২০ সালের পার্লামেন্ট নির্বাচনে রনিলের দল ইউনাইটেড ন্যাশনাল পার্টি (ইউএনপি) ধরাশায়ী হয়। ১৯৭৭ সালের পর প্রথমবারের মতো পার্লামেন্ট নির্বাচনে জয়ী হতে ব্যর্থ হন রনিল। মোট জাতীয় ভোটের ভিত্তিতে আসন বরাদ্দ করা হলে একটি আসন পেয়ে নির্বাচিত হয়ে ২০২১ সালের শেষ দিকে এসে তিনি আবারও সংসদ সদস্য হন। এবার প্রেসিডেন্ট নির্বাচিত হওয়ার মতো ভোট নিজের দলে না থাকায় নির্বাচনে ক্ষমতাসীন এসএলপিপির সদস্যদের ভোটের ওপরই পুরো নির্ভরশীল তিনি।সাজিথ প্রেমাদাসাশ্রীলঙ্কার প্রধান বিরোধী দল সামাগি জন বালাওয়েগায়া'র (এসজেবি) নেতা সাজিথ প্রেমাদাসা ১২ জুলাই আনুষ্ঠানিকভাবে নতুন প্রেসিডেন্ট নির্বাচনের লড়াইয়ে অংশ নেওয়ার ঘোষণা দেন। এ ঘোষণা দিয়ে তিনি বলেন, ‘যদিও এখন দেশ একটি সংকটময় পরিস্থিতি পার করছে, আমি নিশ্চিত যে সত্যের জয় হবে।’একদা রনিলের শিষ্য হিসেবে পরিচিত সাজিথ প্রেমাদাসার প্রতিষ্ঠিত নতুন দল এসজেবি ২০২০ সালের নির্বাচনে বিক্রমাসিংহের দলকে তাঁদের শক্ত ঘাঁটি হিসেবে পরিচিত আসনগুলোতে হারিয়ে দিয়ে শ্রীলঙ্কার প্রধান বিরোধী দল হিসেবে আত্মপ্রকাশ করে। আনুরা কুমারা দশানায়েক মার্ক্সবাদী জনতা বিমুক্তি পেরামুনার (জেভিপি) নেতা আনুরা কুমারা দেশনায়েকে শনিবার আনুষ্ঠানিকভাবে নতুন প্রেসিডেন্ট নির্বাচনে অংশ নেবেন বলে ঘোষণা দিয়েছেন।এর কারণ হিসেবে তিনি বলেন, শ্রীলঙ্কায় বহুদিন ধরে যে জন আন্দোলন চলছে তার আশা-আকাঙ্খার প্রতিনিধিত্ব করে তার দল ও তাদের নেতা। দুল্লাস আলাহাপ্পেরুমা ক্ষমতাসীন শ্রীলঙ্কা পদুজানা পেরামুনা (এসএলপিপি) থেকে বের হয়ে যাওয়া একদল সংসদ সদস্যের নেতা আলাহাপ্পেরুমাও আছেন এই লড়াইয়ে। নতুন প্রেসিডেন্ট নির্বাচনে রানিল বিক্রমাসিংহেকে সমর্থন দিচ্ছে এসএলপিপি।আরও পড়ুন: ইউরোপে বাড়ছে তাপমাত্রা, ছড়িয়ে পড়ছে দাবানলসাবেক তথ্য ও গণমাধ্যম–বিষয়ক মন্ত্রী ও কলাম লেখক আলাহাপ্পেরুমাকে শ্রীলঙ্কার প্রধান বামপন্থী নেতা মনে করা হয়। ২০০৫ থেকে শ্রীলঙ্কার মন্ত্রিসভায় ছিলেন তিনি। এছাড়া শ্রীলঙ্কায় একজন পরিচ্ছন্ন রাজনীতিবিদ হিসেবে সুনাম রয়েছে তার। ক্ষমতাসীন এসএলপিপি থেকে বের হয়ে যাওয়া একজন সদস্য হিসেবে অবস্থানের কারণে তাঁর কাজটিও কঠিন হবে বলে মনে করা হচ্ছে।
tags:শ্রীলঙ্কা, নির্বাচন, প্রেসিডেন্ট, গোতাবায়া রাজাপাকসে


25854
আওয়ামী লীগ ফাঁকা মাঠে গোল দিতে চায় না: কাদের
রাজনীতি
2022-07-17T15:06:36+06:00
আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, তাদের দল প্রতিদ্বন্দ্বিতাহীন নির্বাচন চায় না, চায় দেশের সব রাজনৈতিক দলের অংশগ্রহণে একটি প্রতিদ্বন্দ্বিতামূলক নির্বাচন। রোববার (১৭ জুলাই) সকালে বাংলাদেশ সড়ক পরিবহন কর্পোরেশনের (বিআরটিসি) প্রধান কার্যালয়ে সংশ্লিষ্ট কর্মকর্তা-কর্মচারীদের সাথে এক মতবিনিময় সভা শেষে তিনি সাংবাদিকদের একথা জানান।ওবায়দুল কাদের বলেন, আওয়ামী লীগ কখনো ফাঁকা মাঠে গোল দিতে চায় না।নির্বাচন কমিশনের সংলাপে সব নিবন্ধিত রাজনৈতিক দল অংশ নেবে, এমন প্রত্যাশার কথা জানিয়ে তিনি বলেন, আমরা এ নির্বাচনকে প্রতিদ্বন্দ্বিতামূলক হিসেবে দেখতে চাই। সে কারণে নিবন্ধিত সবার অংশগ্রহণে অবাধ, নিরপেক্ষ এবং বিশ্বাসযোগ্য নির্বাচন অনুষ্ঠিত হবে।নির্বাচন ব্যবস্থায় আরও উন্নতি করতে প্রধানমন্ত্রী শেখ হাসিনা নির্বাচন ব্যবস্থায় এরিমধ্যে অনেকটা উন্নতি করেছেন উল্লেখ করে ক্ষমতাসীন দলের সাধারণ সম্পাদক বলেন, ভবিষ্যতে নির্বাচন ব্যবস্থা আরও আধুনিক ও মানসম্মত করা হবে।রোববার থেকে নিবন্ধিত রাজনৈতিক দলগুলোর সাথে নির্বাচন কমিশন সংলাপে বসেছে, যা চলবে ৩১ জুলাই পর্যন্ত। শেষ দিনে কমিশনের সঙ্গে আওয়ামী লীগের ১০ সদস্যদের প্রতিনিধি দল সংলাপে অংশ নেবে বলে জানান সড়ক পরিবহন ও সেতুমন্ত্রী। ওবায়দুল কাদের আরও বলেন, নির্বাচন কমিশনের ডাকে এই সংলাপে অংশগ্রহণ করা সকল রাজনৈতিক দলের দেশপ্রেমের দায়িত্ব, নির্বাচনের মাধ্যমে যারা সরকারের পরিবর্তন চান, তাদেরকেই নির্বাচনে অংশ নিতে হবে।এ সময় তিনি আশা করে বলেন, নির্বাচন কমিশন নির্বাচন সংক্রান্ত যে রাজনৈতিক সংলাপের আহবান করেছেন, সেখানে নিবন্ধিত দেশের সব রাজনৈতিক দলগুলো অংশ নিয়ে তাদের দায়িত্বশীল ভূমিকা পালন করবেন।তিনি আবারো সবাইকে মনে করিয়ে দেন, নির্বাচন এই সরকারের অধীনে নয়, নির্বাচন হবে বর্তমান নির্বাচন কমিশনের অধীনে। ইসি নিরপেক্ষ হয় তাহলে নির্বাচন অবাধ নিরপেক্ষ হবে, সেখানে সরকারের সংশ্লিষ্টতা থাকবে না। সরকার শুধু সহযোগিতা করবে কমিশনকে।কাদের বলেন, নির্বাচন সংক্রান্ত সরকারের কোনো সংস্থা বা দপ্তর নির্বাচন চলাকালে, সরকারের নির্দেশে চলবে না। চলবে নির্বাচন কমিশনের অধীনে। আরও পড়ুন: এসএসসি পরীক্ষা শুরু ১৫ সেপ্টেম্বর, এইচএসসি নভেম্বরেএর আগে সড়ক পরিবহন ও সেতুমন্ত্রী ওবায়দুল কাদের বিআরটিসির কর্মকর্তাদের সঙ্গে এক মতবিনিময় সভায় যোগ দেন। এতে পরিবহন ও মহাসড়ক বিভাগের সচিব এবিএম আমিন উল্লাহ নুরি ও বিআরটিসির চেয়ারম্যান তাজুল ইসলামসহ অন্যান্য কর্মকর্তা উপস্থিত ছিলেন। সড়ক পরিবহন ও সেতুমন্ত্রী ওবায়দুল কাদের বলেন, বিআরটিসি লাভের ধারায় ফিরে এসেছে, এই ধারাকে অব্যাহত রাখতে হবে। তিনি বলেন, বিআরটিসি সরকারের যেন বোঝা না হয় সেদিকেও নজর দিতে হবে।একাত্তর/এসজে
tags:প্রধান সংবাদ, আওয়ামী লীগ, ওবায়দুল কাদের, বিএনপি, সেতুমন্ত্রী


25855
ধর্ষণ মামলায় মামুনুল হকের বিরুদ্ধে সাক্ষ্য গ্রহণ
দেশযোগ
2022-07-17T15:15:06+06:00
ধর্ষণ মামলায় হেফাজতে ইসলামের সাবেক যুগ্ম-মহাসচিব মামুনুল হকের বিরুদ্ধে পঞ্চম দফায় সাক্ষ্য গ্রহণ করা হয়েছে। রোববার (১৭ জুলাই) দুপুরে নারায়ণগঞ্জের নারী ও শিশু নির্যাতন দমন ট্রাইব্যুনালের বিচারক নাজমুল হক শ্যামলের আদালতে তোলা হয় মামুনুলকে৷ পরে আদালতে তার বিরুদ্ধে সাক্ষ্য দেন জেলা ছাত্রলীগের সাবেক সহসভাপতি সোহাগ রনি ও সোনারগাঁয়ের বাসিন্দা রতন মিয়া ।রাষ্ট্রপক্ষের কৌসুলি আইনজীবী রকিব উদ্দিন জানান, সাক্ষীরা ঘটনার দিন তারা যা দেখেছেন তা আদালতকে জানিয়েছেন। সাক্ষীরা আদালতে বলেছেন, মামুনুল হক পুলিশের কাছে মামলার বাদীকে নিজের স্ত্রী হিসেবে পরিচয় দেন। তবে জান্নাত আরা ঝর্ণা জানিয়েছেন তিনি তার স্ত্রী নন, বরং তাকে বিয়ের প্রলোভন দেখিয়ে ধর্ষণ করেন মামুনুল। আদালত সাক্ষীদের এই সাক্ষ্য গ্রহণ করেছেন। আইনজীবী রকিব উদ্দিন জানান, মামলার মোট ৪৩ জন সাক্ষীর মধ্যে এ নিয়ে ১২ জন সাক্ষী তাদের সাক্ষ্য প্রদান করেছেন।নারায়ণগঞ্জ আদালত পুলিশের পরিদর্শক আসাদুজ্জামান জানান, সকাল সাড়ে ৯টার দিকে ধর্ষণ মামলায় পঞ্চম দফায় সাক্ষ্য গ্রহণের জন্য কঠোর নিরাপত্তায় কাশিমপুর কারাগার থেকে মামুনুলকে নারায়ণগঞ্জের আদালতে আনা হয়। সাক্ষ্য শেষে দুপুরে তাকে পূর্ণায় কাশিমপুর কারাগারে পাঠানো হয়েছে।তিনি জানান, এর আগে মামলার বাদী জান্নাত আরা ঝর্না, সোনারগাঁ রয়্যাল রিসোর্টের কর্মকর্তা, কর্মচারী ও নিরাপত্তাকর্মীসহ সোনারগাঁ উপজেলা যুবলীগের সভাপতি রফিকুল ইসলাম ও ছাত্রলীগ নেতা সোহাগ রনি সাক্ষ্য প্রদান করেছেন।উল্লেখ্য, গত বছরের ৩ এপ্রিল সোনারগাঁয়ে রয়েল রিসোর্টের একটি কক্ষে নারীসহ স্থানীয়দের হাতে অবরুদ্ধ হন মামুনুল হক। সে সময় তিনি বিব্রতকর অবস্থায় পড়লে হেফাজতের স্থানীয় নেতাকর্মীরা তাকে উদ্ধার করতে এগিয়ে যান।তখন আওয়ামী লীগের কার্যালয়, স্থানীয় যুবলীগ ও ছাত্রলীগ নেতাকর্মীদের বাড়িঘর ও ব্যবসাপ্রতিষ্ঠানে বেপরোয়া ভাঙচুর চালান হেফাজতের স্থানীয় নেতাকর্মীরা। হামলা ও ভাঙচুর করা হয় ঢাকা-চট্টগ্রাম মহাসড়কে দুই শতাধিক যানবাহন। আরও পড়ুন: ত্রিশালের সেই শিশুর বিষয়ে হাইকোর্টের পরামর্শরয়েল রিসোর্ট কাণ্ডের ২৭ দিন পর ৩০ এপ্রিল সোনারগাঁ থানায় হাজির হয়ে মামুনুল হকের কথিত স্ত্রী জান্নাত আরা নারী ও শিশু নির্যাতন আইনে মামুনুল হকের বিরুদ্ধে ধর্ষণের মামলা করেন। ১০ সেপ্টেম্বর মামুনুল হকের বিরুদ্ধে জান্নাত আরাকে ধর্ষণের অভিযোগের প্রাথমিক সত্যতা পেয়ে অভিযোগপত্র দাখিল করেন মামলার তদন্তকারী কর্মকর্তা। ৩ নভেম্বর মামুনুল হকের বিরুদ্ধে জান্নাত আরার দায়ের করা ধর্ষণের মামলায় অভিযোগ গঠন করেন আদালত।একাত্তর/এসজে
tags:হেফাজত, আদালত, ধর্ষণ মামলা, মামুনুল হক, রয়েল রিসোর্ট


25856
ইসির সংলাপে যাবে না বিএনপি: মির্জা ফখরুল
রাজনীতি
2022-07-17T15:19:12+06:00
নির্বাচন কমিশনের কোনো সংলাপ বা আলোচনায় বিএনপি যাবে না বলে আবারও জানিয়েছেন দলটির মহাসচিব মির্জা ফখরুল ইসলাম আলমগীর। তিনি বলেন, আওয়ামী লীগ ক্ষমতায় থাকলে কোন নির্বাচন কমিশনই সুষ্ঠু নির্বাচন করতে পারবে না। রোববার (১৭ জুলাই) সকালে, বিএনপি চেয়ারপার্সনের গুলশান রাজনৈতিক কার্যালয়ে এক সংবাদ সম্মেলনে তিনি এসব কথা জানান। মির্জা ফখরুল বলেন, আওয়ামী লীগ সরকার থাকলে সুষ্ঠু নির্বাচন সম্ভব নয়। আওয়ামী লীগ সরকারের অধীনে কোনো নির্বাচন হবে না।বর্তমান নির্বাচন কমিশনের (ইসি) কোনো ক্ষমতা নেই বলে মন্তব্য করে বিএনপি মহাসচিব বলেন, দেশের মানুষ চায় না, এই নির্বাচনের কমিশন এবং সরকারের অধীনে কোনো নির্বাচন হোক। এ কারণে ইসির কোনো সংলাপ ও আলোচনার বিষয়ে আমরা কোনো মন্তব্যই করি না।তিনি আরও বলেন, আমরা ২০১৮ সালে নির্বাচনে গেছি, এই প্রত্যাশায় যে- প্রধানমন্ত্রী প্রতিশ্রুতি দিয়েছেন, হয়তোবা একটা চেষ্টা করবেন। কিন্তু সেটা তারা করেননি। এ বিষয়ে যে অভিজ্ঞতা, আপনারা কিভাবে আশা করেন যে, আমরা আবারও নির্বাচনের কমিশনের কথা শুনি। গত দুটি নির্বাচনের অভিজ্ঞতার কথা উল্লেখ করে মির্জা ফখরুল বলেন, সরকারে যদি আওয়ামী লীগ থাকে, তাহলে আপনি যে নির্বাচন কমিশনই দেন- সেই ইসি কখনোই একটি সুষ্ঠু ও নিরপেক্ষ নির্বাচন করতে পারবে না।আওয়ামী লীগ নির্বাচন ব্যবস্থাকে পরিকল্পিতভাবে ধ্বংস করেছে, এমন অভিযোগ করে বিএনপি মহাসচিব বলেন, এমনটা করার কারণ, চিরকাল ক্ষমতায় থাকার জন্য আওয়ামী লীগ দলীয় সরকারের অধীনে নির্বাচন করতে চায়।ফখরুল বলেন, একটি রাজনৈতিক দল আরেকটি রাজনৈতিক দলকে বিশ্বাস করতে পারে না। আর দলীয় সরকারের অধীনে নির্বাচনে হতে পারবে না। এটা গত কয়েক বছরে আওয়ামী লীগ প্রমাণ করেছে। স্থানীয় সরকার নির্বাচনগুলোতে তারা জোর করে কেড়ে নিয়ে গেছে।আরও পড়ুন: আওয়ামী লীগ ফাঁকা মাঠে গোল দিতে চায় না: কাদেরতিনি বলেন, আগের নির্বাচনের কমিশনের ডাকে আমরা রাষ্ট্রপতির কাছে যাই। নির্বাচন কমিশন গঠনের জন্য বই আকারে প্রস্তাব তাকে আমরা দিয়েছিলাম। আমরা আশা করেছিলাম, সে প্রস্তাব রাষ্ট্রপতি এবং সরকার নেবেন। কিন্তু তারা কিছুই নেয়নি। আগের মতোই নির্বাচন কমিশন হয়েছে।আরেক প্রশ্নের জবাবে ফখরুল বলেন, নির্বাচনকালীন সরকার মূল প্রশ্ন। সেই সরকারে যদি ওরা থাকে এবং শেখ হাসিনা যদি প্রধানমন্ত্রী থাকেন, তাহলে কোনোমতেই নির্বাচন সুষ্ঠু হবে না। সুতরাং আওয়ামী লীগ যদি সরকারের থাকে তাহলে নির্বাচনে গেলেই কী, না গেলেই কী?
tags:প্রধান সংবাদ, খালেদা জিয়া, বিএনপি, নির্বাচন, মির্জা ফখরুল ইসলাম আলমগীর, ইসি, সংলাপ


25857
নদীতে নিখোঁজের চারঘণ্টা পর শিশু রাহাতের লাশ উদ্ধার
দেশযোগ
2022-07-17T15:56:51+06:00
ঢাকার দোহারের লটাখোলা এলাকায় পদ্মার শাখা নদীতে গোসলে নেমে নিখোঁজ থাকা শিশু রাহাতের মরদেহ উদ্ধার করেছে ডুবুরি দল। নিখোঁজের ৪ ঘন্টা পর উদ্ধার হলো রাহাত। রাহাতের বাবা খলিলুর রহমান জানিয়েছেন, চার মাস আগে ঢাকা থেকে দোহারে এসে একটি ভাড়া বাড়িতে তিন সন্তানকে নিয়ে বাস করতেন তিনি। রাহাত সবার ছোট। কান্নাভরা কণ্ঠে রাহাতের বাবা বলেন, ‘আমার কলিজার টুকরো শেষ হয়ে গেলো। আমার রাহাতকে এনে দেন’। স্থানীয় লোকজন জানিয়েছেন, গত শনিবার দুপুরে দুই বন্ধুর সাথে লটাখোলা স্কুলের সামনে নদীর ঘাটে গোসলে নামে রাহাত। এরপর গোসল শেষে দুই বন্ধু হঠাৎ রাহাতকে না পেয়ে বাড়িতে খবর দেয়। পরে তার পরিবার এবং স্থানীয়রা রাহাতের সন্ধান চালাতে থাকেন। কিন্তু এতে ব্যর্থ হন, এক পর্যায়ে ৯৯৯ এ ফোন দেন রাহাতের পরিবার। সাথে সাথে খবর পেয়ে ঘটনাস্থলে পৌছয় ফায়ার সার্ভিসের ডুবুরি দল। পরে ঘাটের পাশে পানির নিচ থেকে রাহাতের মরদেহ উদ্ধার করেন তারা।এদিকে নিখোঁজের পর থেকেই নদীর দুইপারে ভিড় শুরু হয় হাজারো মানুষের। উদ্ধারের পর রাহাতের পরিবারের কাছে লাশ হস্তান্তর করেন ফায়ার সার্ভিসের দল।   একাত্তর/ এনএ
tags:মৃত্যু, শিশু


25858
আরও দু'দিন তাপপ্রবাহ অব্যাহত থাকার আভাস
জাতীয়
2022-07-17T16:02:53+06:00
দেশের বিভিন্ন জেলার উপর দিয়ে যে মাঝারি থেকে মৃদু তাপপ্রবাহ বয়ে যাচ্ছে, তা আরও দু’দিন অব্যাহত থাকতে পারে বলে জানিয়েছে আবহাওয়া অফিস। খবর বাসস। রোববার (১৭ জুলাই) আবহাওয়া অফিস জানায়, টাঙ্গাইল, যশোর ও চুয়াডাঙ্গা জেলাসহ রাজশাহী, রংপুর এবং সিলেট বিভাগের উপর দিয়ে মৃদু তাপপ্রবাহ বয়ে যাচ্ছে এবং তা অব্যাহত থাকতে পারে। এ কারণে এসব অঞ্চলে যে গরম অনুভূত হচ্ছে, তা আরও দু’দিন অব্যাহত থাকতে পারে।আবহাওয়া অফিস আরও জানিয়েছে, আগামী বুধবার (১৯ জুলাই) ও বৃহস্পতিবারের (২০ জুলাই) পর থেকে সারাদেশে তাপমাত্রা কমতে পারে। সে সময় বৃষ্টিপাতের প্রবণতাও বাড়তে পারে।এছাড়া রোববার সারাদেশে দিন এবং রাতের তাপমাত্রা প্রায় অপরিবর্তিত থাকতে পারে ।এদিন সিলেটে সর্বনিম্ন ২৫ দশমিক ১ ডিগ্রি সেলসিয়াস তাপমাত্রা রেকর্ড করা হয়েছে। সৈয়দপুরে সর্বোচ্চ তাপমাত্রা ছিল ৩৮ ডিগ্রি সেলসিয়াস। এসময় ঢাকায় সর্বোচ্চ তাপমাত্রা ছিল ৩৫ দশমিক ২ ডিগ্রি সেলসিয়াস।আরও পড়ুন: এসএসসি পরীক্ষা শুরু ১৫ সেপ্টেম্বর, এইচএসসি নভেম্বরেরোববার সকাল থেকে পরবর্তী ২৪ ঘণ্টার আবহাওয়ার পূর্বাভাসে বলা হয়েছে, খুলনা, বরিশাল, চট্টগ্রাম, রংপুর ও সিলেট বিভাগের কিছু কিছু জায়গায় এবং ঢাকা, রাজশাহী ও ময়মনসিংহ বিভাগের দু'এক জায়গায় অস্থায়ীভাবে দমকা হাওয়াসহ হালকা থেকে মাঝারি ধরণের বৃষ্টি অথবা বজ্রসহ বৃষ্টি হতে পারে। সেইসাথে দেশের কোথাও কোথাও বিক্ষিপ্তভাবে মাঝারি ধরনের ভারী বর্ষণ হতে পারে। পরবর্তী তিন দিনে বৃষ্টিপাতের প্রবণতা বাড়তে পারে।একাত্তর/এসজে
tags:তাপপ্রবাহ, আবহাওয়া, পূর্বাভাস, আবহাওয়া অফিস, গরম


25859
ড্রোন নিয়ে যুক্তরাষ্ট্রের দাবিকে ভিত্তিহীন বললো ইরান
বিশ্বযোগ
2022-07-17T16:06:19+06:00
ইউক্রেন যুদ্ধে ব্যবহারের জন্য ড্রোন সরবরাহ পেতে ইরানের সহায়তা চাইছে রাশিয়া, মার্কিন সরকারের এমন দাবি প্রত্যাখ্যান করেছে ইরান।তেহরানের বরাতে জাপানের রাষ্ট্রীয় সংবাদমাধ্যম এনএইচকে জানায়, ইরানের পররাষ্ট্রমন্ত্রী হোসেইন আমির-আব্দুল্লাহিয়ান ইউক্রেনীয় পররাষ্ট্রমন্ত্রী দিমিত্রি কুলেবার সঙ্গে টেলিফোনে কথা বলেছেন।আমির-আব্দুল্লাহিয়ানকে উদ্ধৃত করে তেহরান আরও জানায়, তিনি ওয়াশিংটনের ভিত্তিহীন অভিযোগগুলো প্রত্যাখ্যান করেছেন।ইউক্রেন যুদ্ধের বিরোধিতা ও যুদ্ধ বন্ধের কথা উল্লেখ করে তিনি বলেন, আমরা সংঘাত বৃদ্ধির পথে ধাবিত হওয়ার মত যেকোনো পদক্ষেপের বিরোধী।একইসাথে ইরান সরকার দাবি করে যে, মার্কিন ও ন্যাটোর সম্প্রসারণের বিষয়টি ঐ অঞ্চলের জন্য মারাত্মক হুমকির সৃষ্টি করছে। দ্রুত এ বিষয়ে একটা সমাধানের পথে আসতে হবে। এর আগে গত সোমবার ওয়াশিংটন জানায় যে, তাদের কাছে থাকা তথ্য থেকে এই আভাস পাওয়া যায় যে, ইরান রাশিয়াকে অস্ত্র পরিবহনে সক্ষম ড্রোন'সহ কয়েকশ ড্রোন সরবরাহের প্রস্তুতি গ্রহণ করছে।যুক্তরাষ্ট্রের জাতীয় নিরাপত্তা উপদেষ্টা জ্যাক সুলিভান বলেন, ইরান ইতিমধ্যে রাশিয়াকে কোনো ড্রোন সরবরাহ করেছে কি না, তা স্পষ্ট নয়। তবে যুক্তরাষ্ট্রের কাছে যে তথ্য রয়েছে, তা ইঙ্গিত দেয় ইরান চলতি মাসেই রাশিয়ার সেনাবাহিনীকে ইরানের ড্রোন ব্যবহারের প্রশিক্ষণ দেওয়ার প্রস্তুতি নিচ্ছে। যদিও এ দাবীর পক্ষে কোনো প্রমাণ দেখাতে পারেনি বাইডেন প্রশাসন। একাত্তর/আরবিএস 
tags:যুক্তরাষ্ট্র, ইউক্রেন, রাশিয়া, ন্যাটো, ইরান


25860
কুয়াকাটায় ভেসে এলো ইরাবতী প্রজাতির ডলফিন
দেশযোগ
2022-07-17T16:12:40+06:00
কুয়াকাটায় পূর্বদিকের গঙ্গামতি সৈকতে ভেসে এসেছে একটি মৃত ডলফিন। রোববার সকালে সাগরের জোয়ারে সাড়ে পাঁচ ফুট লম্বা ইরাবতী প্রজাতির ডলফিনটি ভেসে আসে। কয়েকদিন আগেই এই ডলফিনটি মারা যাওয়ায় ডলফিনের শরীরে ইতোমধ্যে পঁচন ধরেছে।প্রত্যক্ষদর্শীরা জানিয়েছেন, ডলফিনটির শরীরে আঘাতের চিহ্ন দেখে ধারণা হচ্ছে সমুদ্রে ভারী কোন জলযানের সাথে আঘাত লেগে ডলফিনটির মৃত্যু হয়েছে। সমুদ্রে বিরল প্রজাতির এ ডলফিন রক্ষায় মৎস্য বিভাগের এখনই কার্যকরী পদক্ষেপ নেয়ার দাবী জানিয়েছেন তারা। একই সাথে ডলফিন মৃত্যুর কারণ অনুসন্ধানে গবেষকদের গবেষণা কার্যক্রম বেগবান করার আহবান জানান স্থানীয় লোকজন। কুয়াকাটা ডলফিন রক্ষা কমিটির সদস্যরা বলছেন, সাগরে মাছ ধরার ৬৫ দিনের নিষেধাজ্ঞা চলায় গভীর সমুদ্রে মাছ শিকার বন্ধ রয়েছে। কিন্তু তারপরও ডলফিনটি কিভাবে মারা গেলো বিষয়টি চিন্তার। ডলফিনের পেট ও মাথায় আঘাতের চিহ্ন রয়েছে। এ নিয়ে এ মৌসুমে কুয়াকাটা বঙ্গোপসাগরের বিভিন্ন মোহনায় ১৩টি মৃত ডলফিন ভেসে এসেছে।একাত্তর/ এনএ
tags:কুয়াকাটা, ডলফিন


25861
শেরপু‌রে বাস চাপায় পথচারী লিটনের মৃত্যু
দেশযোগ
2022-07-17T16:24:35+06:00
শেরপুরের নালিতাবাড়ী এলাকায় বাসের চাপায় লিটন (২৬) নামে এক পথচারী মারা গেছেন। গেল মধ্যরাতে উপজেলার বালুঘাটা নয়াপাড়া (পাগলার মোড়) এলাকায় এ দুর্ঘটনার শিকার হন লিটন। ঘটনা প্রসঙ্গে স্থানীয় লোকজন বলছেন, আনুমানিক রাত সাড়ে বারোটা থেকে পৌণে একটার দিকে বালুঘাটা বাজারের কাউন্টার থেকে নালিতাবাড়ী হয়ে ঢাকাগামী ‘হেভেন ক্লাসিক’ এর এক‌টি বাস নালিতাবাড়ীর দিকে আসছিল। পথিমধ্যে নয়াপাড়া পাগলার মোড় এলাকায় রাস্তা পার হচ্ছিলেন লিটন। এসময় বাসটি তাকে চাপা দিয়ে দ্রুত চলে যায়। ঘটনাস্থলেই লিটন প্রাণ হারান। নিহত লিটন ওই এলাকার মৃত আলকাছ আলী ওরফে আলকাছ পাগলার ছেলে।না‌লিতাবাড়ী থানার ভারপ্রাপ্ত কর্মকর্তা বছির আহমেদ বাদল ব‌লেন, বাস ও চালককে ঘটনার পরপরই নয়ানিকান্দা গরুহাটি এলাকা থেকে আটক করা হয়েছে। এছাড়াও, এ ঘটনায় আইনগত ব্যবস্থা প্রক্রিয়াধীন। 
tags:দুর্ঘটনা, মৃত্যু


25862
ধানমন্ডি লেকে গোসলে নেমে কিশোরের মৃত্যু
অন্যান্য
2022-07-17T16:24:45+06:00
রাজধানীর ধানমন্ডি লেকে গোসল করতে নেমে পানিতে ডুবে আবির (১৬) নামে এক কিশোরের মৃত্যু হয়েছে। শনিবার (১৬ জুলাই) দুপুরে ধানমন্ডি ১২ নম্বর লেকে এ ঘটনা ঘটে। রোববার (১৭ জুলাই) সকালে আইনি প্রক্রিয়া শেষে ময়নাতদন্তের জন্য তার মরদেহ ঢাকা মেডিকেল কলেজ মর্গে পাঠায় পুলিশ। জানা যায়, শনিবার দুপুরে বন্ধুদের সাথে ধানমন্ডি ১২ নম্বর লেকে গোসল করতে নেমে সবাই উঠতে পারলেও আবির উঠতে পারেনি, সে তলিয়ে যায়। স্থানীয়রা অনেক খোঁজাখুঁজির পর তাকে না পেয়ে, ফায়ার সার্ভিসকে সংবাদ দেয়। ফায়ার সার্ভিসের সদস্যরা আসার আগেই পানিতে ভেসে ওঠে তার মরদেহ। রাত আনুমানিক ১২ টার দিকে তার মরদেহ উদ্ধার করা হয়। আরও পড়ুন: আওয়ামী লীগ ফাঁকা মাঠে গোল দিতে চায় না: কাদেরশরিয়তপুর জেলার নড়িয়া উপজেলার কাইজারচড় গ্রামের শাহ আলম এর একমাত্র ছেলে আবির হোসেন। বর্তমানে হাজারীবাগ সিকদার ডেল্টাল রোড ১৯ নম্বর গলিতে পরিবারের সাথে থাকতো আবির। সে তার বাবার সাথে  নিউমার্কেট এলাকায় ফুটে ব্যাবসা করতো। আবিরের বাবা শাহ আলম বলেন, গতকাল বন্ধুদের সাথে গোসল করতে নেমে তলিয়ে যায় সে। পরে সংবাদ পেয়ে রাতে সেখানে গিয়ে খুঁজাখুঁজি করে না পেয়ে ফায়ারসার্ভিসকে সংবাদ দেয়া হয়। তারা আসার আগেই লাশ ভেসে উঠে, সেখানে পুলিশ ছিল। রোববার বিকালে ময়নাতদন্ত শেষে তার মরদেহ পরিবারের কাছে হস্তান্তর করা হয়। একাত্তর/আরবিএস 
tags:রাজধানী, ডুবে মৃত্যু, ঢাকা, পানি


25863
বাংলাদেশে অস্ত্র নিয়ে আসছিল গ্রিসে বিধ্বস্ত কার্গো বিমান
বিশ্বযোগ
2022-07-17T16:25:31+06:00
গ্রিসের উত্তরাঞ্চলে বিধ্বস্ত হওয়া ইউক্রেনীয় কার্গো বিমানে সার্বিয়ায় তৈরি প্রায় ১১ টন অস্ত্র ছিল বলে জানিয়েছে সার্বিয়ান কর্তৃপক্ষ, যার মধ্যে ছিল বাংলাদেশের উদ্দেশ্যে আসা স্থলমাইন। রোববার (১৭ জুলাই) বিবিসির প্রতিবেদনে বলা হয়, শনিবার (১৬ জুলাই) সার্বিয়া থেকে জর্ডান যাওয়ার পথে অ্যান্টোনভ এএন-১২ বিমানটি গ্রিসের কাভালা শহরের কাছে বিধ্বস্ত হয়। এতে বিমানে থাকা আট আরোহীই নিহত হন। তারা সবাই ইউক্রেনীয় নাগরিক বলে নিশ্চিত করেছেন ইউক্রেনের পররাষ্ট্র মন্ত্রণালয়ের এক মুখপাত্র। সার্বিয়ার প্রতিরক্ষামন্ত্রী নেবোজা স্টেফানোভিচ জানিয়েছেন, অ্যান্টোনভ এএন-১২ বিমানটি শনিবার গ্রিনিচ মান সময় রাত আটটা ৪০ মিনিটে যাত্রা শুরু করে। প্রায় ১১ টন সার্বিয়ায় তৈরি অস্ত্র বাংলাদেশে পরিবহন করে নিয়ে যাচ্ছিলো বলে জানান তিনি। এর মধ্যে ছিল মর্টার ও ট্রেনিং শেল।  তিনি জানিয়েছেন, এসব অস্ত্রের ক্রেতা ছিল বাংলাদেশের প্রতিরক্ষা মন্ত্রণালয়। জর্ডান, সৌদি আরব ও ভারতে থামার পর বিমানটির ঢাকায় পৌঁছানোর কথা ছিল। গ্রিসের রাষ্ট্রীয় গণমাধ্যম জানিয়েছে, নিরাপদ বলে নিশ্চিত হওয়ার আগ পর্যন্ত দুর্ঘটনাস্থলের কাছে যাবে না বিস্ফোরক বিশেষজ্ঞ দল এবং গ্রিক আণবিক শক্তি কমিশন কর্মীরা। দুর্ঘটনাস্থলের দুই কিলোমিটারের মধ্যে থাকা সবাইকে ঘরের ভেতরে থাকতে সতর্ক করে দেয়া হয়েছে। ওই এলাকা পর্যবেক্ষণ করতে ব্যবহার করা হচ্ছে ড্রোন। নর্দার্ন গ্রিস ফায়ার ব্রিগেডের লেফটেন্যান্ট জেনারেল মারিওস অ্যাপোস্টলিডিস জানান, দুর্ঘটনাস্থলের আশেপাশে বায়ু পরীক্ষা করে কিছু না পেলেও, সেখানে অস্থিতিশীল পরিস্থিতি পর্যবেক্ষণ করা গেছে। বিমানটি পরিচালনা করছিলো মেরিডিয়ান নামে একটি ইউক্রেনীয় কার্গো এয়ারলাইন। ইউক্রেন-রাশিয়া যুদ্ধের সাথে এর কোনো সংশ্লিষ্টতা নেই বলে দাবি করেছেন প্রতিষ্ঠানটির পরিচালক ডেনিস বগদানোভিচ। একাত্তর/এসজে
tags:গ্রিস, অস্ত্র, বিধ্বস্ত, সার্বিয়া, কার্গো বিমান, স্থলমাইন


25864
আপনারা মাঠে খেলবেন, আমরা রেফারি: সিইসি
জাতীয়
2022-07-17T16:43:03+06:00
প্রধান নির্বাচন কমিশনার (সিইসি) কাজী হাবিবুল আউয়াল বলেছেন, ভোটের মাঠের সহিংসতা রোধে রাজনৈতিক দলগুলোকেও দায়িত্ব নিতে হবে, কারণ ভোটের মাঠের খেলোয়ার হচ্ছে রাজনৈতিক দল। রাজনৈতিক দলের উদ্দেশ্যে তিনি বলেন, ভোটের মাঠের সহিংসতা রোধে আপনাদের দায়িত্ব নিতে হবে। কারণ আপনারা মাঠে যাবেন। মাঠে খেলবেন, আমরা রেফারি। রোববার (১৭ জুলাই) রাজধানীর আগারগাঁওয়ে নির্বাচন ভবনে জাতীয়তাবাদী গণতান্ত্রিক আন্দোলনের (এনডিএম) সঙ্গে সংলাপে তিনি এসব কথা বলেন। এদিকে দ্বাদশ জাতীয় সংসদ নির্বাচন অংশগ্রহণমূলক করতে সর্বাত্মক চেষ্টা করবেন উল্লেখ করে এনডিএম দলের প্রতিনিধিদের উদ্দেশ্যে সিইসি বলেন, আমরা স্পষ্ট করে বলতে চাচ্ছি ২০১৪ এবং ২০১৮ সালের নির্বাচনের দায় আমাদের উপরে চাপাবেন না। আমরা আমাদের নির্বাচনের দায়টা বহন করবো।তিনি আরও বলেন, ইতোপূর্বে আমরা বহুবার বলেছি, যে সকল রাজনৈতিক দল বিশেষত প্রধানতম দলগুলোর নির্বাচনে অংশ নেয়া খুবই প্রয়োজন। কোনো দলকে নির্বাচনে অংশগ্রহণ করতে অবশ্যই বাধ্য করতে পারবো না। তবে সকল দলকে কার্যকরভাবে অংশগ্রহণ করতে আমরা বারবার আহ্বান করে যাবো। সে প্রচেষ্টা অব্যাহত থাকবে।সকল দলকে আহ্বান জানিয়ে তিনি বলেন, আজকেও আপনাদের মাধ্যমে সকল দলকে আহ্বান জানাচ্ছি সক্রিয়ভাবে নির্বাচনে অংশগ্রহণ করতে। নির্বাচনে প্রতিদ্বন্দ্বিতা ও প্রতিযোগিতা না থাকলে জনমতের সঠিক প্রতিফলন হয় না। পক্ষ-প্রতিপক্ষের সক্রিয় অংশগ্রহণ ও প্রতিদ্বন্দ্বিতা মাঠ পর্যায়ে অনুষ্ঠিত নির্বাচনে সম্ভাব্য অনিয়ম, কারচুপি, দুর্নীতি, অর্থ শক্তির বৈভব ও পেশি শক্তির প্রয়োগ ও প্রভাব বহুলাংশে নিয়ন্ত্রিত হতে পারে।সিইসি বলেন, বাংলাদেশ সাংবিধানিকভাবে বহুদলীয় গণতান্ত্রিক প্রজাতন্ত্র। একটি মাত্র দল ৩০০টি আসনে জয়ী হয়ে সরকার গঠন করতে সাংবিধানিকভাবে কোনো বাঁধা নেই। তবে ইতিহাস বলে সেক্ষেত্রে অচিরেই গণতন্ত্রের অপমৃত্যু হবে। স্বৈরতন্ত্র মাথা জাগিয়ে তুলবে। গণতন্ত্রের আরাধ্য পুনরুদ্ধার হয়ে পড়বে দুরুহ।ইভিএম মেশিন নিয়ে কাজী হাবিবুল আউয়াল বলেন, ইভিএম নিয়ে পাঁচ-সাতটি কর্মশালা করার পর রাজনৈতিক দলের সঙ্গে এবং বিশেষজ্ঞদের উপস্থিতিতে উন্মুক্ত সভা করেছি। কেউ কোনো ত্রুটি দেখাতে পারেনি। ইভিএম এবং ব্যালটের মাধ্যমে নির্বাচনে তুলনামূলক সুবিধা-অসুবিধা তুলে ধরার চেষ্টা করা হয়েছে।আরও পড়ুন: আওয়ামী লীগ ফাঁকা মাঠে গোল দিতে চায় না: কাদেরএতো কিছুর পরেও অপপ্রচার সমানে চলছে উল্লেখ করে তিনি বলেন, ইভিএম সম্পর্কে বিভ্রান্তি সংশয় থেকেই যাচ্ছে। আমরা সত্যি উদ্বিগ্ন হচ্ছি। কেন্দ্রে কেন্দ্রে অনিয়ম, সহিংসতা, ব্যালট পেপার ছিনতাই হলে প্রতিরোধ কতটা সম্ভব হবে। আমাদের প্রত্যাশা জাতীয় নেতৃবৃন্দ ইতিবাচক মনোভাব নিয়ে নিবিড়ভাবে আলাপ-আলোচনার মাধ্যমে সমঝোতা ও মতৈক্য হয়ে বিতর্কিত বিষয়গুলোর নিরসন করে আগামী সাধারণ নির্বাচনের জন্য অনকূল পরিবেশ ও সমতল ভিত্তি  সৃষ্টি করবেন।বাসস জানায়, রোববার সকাল সাড়ে ১০টায় জাতীয়তাবাদী গণতান্ত্রিক আন্দোলন-এনডিএম দিয়ে সংলাপ শুরু হয়। আর ৩১ জুলাই বিকাল ৩টায় বাংলাদেশ আওয়ামী লীগের মতবিনিময়ের মাধ্যমে শেষ হবে ইসির এই ধাপের সংলাপ পর্ব। একাত্তর/আরবিএস   
tags:নির্বাচন কমিশন, ইসি, আইন


25865
করোনা: শনাক্ত নামলো হাজারের নিচে, মৃত্যু চার জনের
অন্যান্য
2022-07-17T17:20:21+06:00
দেশে এক দিনের ব্যবধানে করোনাভাইরাসে মৃত্যু ও সংক্রমিত রোগীর সংখ্যা কমেছে। গেলো ২৪ ঘণ্টায় করোনায় মৃত্যু হয়েছে চার জনের এবং নতুন করে শনাক্ত হয়েছেন ৯০০ জন। রোববার (১৭ জুলাই) স্বাস্থ্য অধিদফতর থেকে পাঠানো সংবাদ বিজ্ঞপ্তিতে এই তথ্য জানানো হয়। আগের দিন অর্থাৎ শনিবার (১৬ জুলাই) মৃতের সংখ্যা ছিল পাঁচজন এবং করোনা শনাক্ত হয়েছিল এক হাজার সাতজনের শরীরে।স্বাস্থ্য অধিদপ্তর জানিয়েছে, রোববার সকাল পর্যন্ত ২৪ ঘণ্টায় আট হাজার ৯১টি নমুনা পরীক্ষা করে ৯০০ জনের শরীরে করোনাভাইরাসের সংক্রমণ ধরা পড়েছে। এর ফলে দেশে মোট কোভিড রোগীর সংখ্যা বেড়ে ১৯ লাখ ৯৬ হাজার ৩৪০ জনে দাঁড়িয়েছে। অন্যদিকে করোনাভাইরাসে মৃত্যু হয়েছে মোট ২৯ হাজার ২৩৪ জনের।গত এক দিনে নমুনা পরীক্ষার বিপরীতে শনাক্তের হার কমে ১১ দশমিক ১২ শতাংশ হয়েছে। আগের দিন এই হার ছিল ১৩ দশমিক ৭০ শতাংশ।স্বাস্থ্য অধিদপ্তর জানায়, গত ২৪ ঘণ্টায় সেরে উঠেছেন এক হাজার ৯৮৩ জন রোগী। তাদের নিয়ে এ পর্যন্ত মোট ১৯ লাখ ২৪ হাজার ৯৬০ জন সুস্থ হলেন।নতুন শনাক্ত ৯০০ জনের মধ্যে ৪৬৬ জনই ঢাকা জেলার বাসিন্দা। দেশের ৬৪ জেলার মধ্যে ৫৩ জেলাতেই গত এক দিনে নতুন রোগী ধরা পড়েছে।গেলো ২৪ ঘণ্টায় মারা যাওয়া চারজনের মধ্যে ঢাকা বিভাগের বাসিন্দা একজন, একজন চট্টগ্রাম বিভাগের, একজন রাজশাহী বিভাগের ও একজন খুলনা বিভাগের বাসিন্দা ছিলেন। তাদের মধ্যে দু'জন পুরুষ ও দু'জন নারী।আরও পড়ুন: বাংলাদেশে অস্ত্র নিয়ে আসছিল গ্রিসে বিধ্বস্ত কার্গো বিমানউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়। এছাড়া ডেল্টা ভ্যারিয়েন্টের ব্যাপক বিস্তারের মধ্যে গত বছরের ২৮ জুলাই দেশে রেকর্ড ১৬ হাজার ২৩০ জন নতুন রোগী শনাক্ত হয়।এদিকে করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডওমিটার রোববার জানায়, বিশ্বজুড়ে করোনা আক্রান্ত ছাড়িয়েছে ৫৬ কোটি ১৯ লাখের বেশি। আর এ ভাইরাসে আক্রান্ত হয়ে এ পর্যন্ত মারা গেছে ৬৩ লাখ ৬৮ হাজারের বেশি মানুষ। একাত্তর/আরবিএস
tags:প্রধান সংবাদ, করোনা ভাইরাস, করোনা, কোভিড-১৯, করোনাভাইরাস


25866
রাজধানীতে গলায় ফাঁস নিয়ে তরুণীর আত্মহত্যা
অন্যান্য
2022-07-17T18:12:51+06:00
রাজধানীর শাহজাহানপুর এলাকায় সামিরা আক্তার (২৬) নামে তরুণী আত্মহত্যা করেছেন বলে জানা গেছে।  শনিবার (১৬ জুলাই) রাতে রাজধানীর শান্তিবাগ এলাকায় এ ঘটনা ঘটে। সামিরার ছোট বোন মীরা আক্তার (১৮) জানিয়েছেন, শনিবার রাতে টিউশনি শেষ করে বাসায় ফিরে দরজা বন্ধ দেখতে পান। ডাকাডাকি করে কোনো সাড়া না পেয়ে চাবি দিয়ে দরজা খুলে দেখতে পান, তার বড় বোন সামিরা সিলিং ফ্যানের সাথে গলায় ফাঁস লাগিয়ে ঝুলে আছে। পরে আশপাশের লোকজনের সহযোগিতায় পুলিশকে সংবাদ দেয়া হয়। পরে পুলিশ এসে ঘটনাস্থল থেকে সামিরাকে উদ্ধার করে ঢামেক হাসপাতালে জরুরী বিভাগে নিয়ে আসে। এ সময় কর্তব্যরত চিকিৎসক পরীক্ষা-নিরীক্ষা শেষে রাত সোয়া একটার দিকে তাকে মৃত ঘোষণা করেন। ময়নাতদন্তের জন্য মরদেহ মর্গে রাখা হয়েছে। তবে ঠিক কি কারণে তিনি আত্মহত্যা করেছে সে বিষয় কিছু জানাতে পারেনি পরিবার। সামিরার গ্রামের বাড়ি ব্রাহ্মণবাড়িয়া জেলার কসবা থানা এলাকায়। রাজধানীর শান্তিবাগের একটি বাসায় এই দু'বোন থাকেন।একাত্তর/আরবিএস  
tags:আত্মহত্যা, রাজধানী, তরুণী, গলায় ফাঁস


25867
ই-কমার্স প্রতিষ্ঠান 'জেকা বাজার' মালিককে নিয়ে সিআইডি'র অভিযান
দেশযোগ
2022-07-17T18:33:42+06:00
রাজবাড়ীতে ২০ হাজার গ্রাহকের ৬০ কোটির অধিক টাকা হাতিয়ে নিয়ে লাপাত্তা হওয়া ই-কমার্স প্রতিষ্ঠান 'জেকা বাজার' এর মালিক জাবিউল্লাহ খান জাবেরকে নিয়ে অভিযান চালিয়েছে সিআইডি। রোববার ( ১৭ জুলাই ) বিকেলে রাজবাড়ী শহরের নান্নু টাওয়ারে তার কার্যালয়ে এ অভিযান পরিচালনা করা হয়।এর আগে দীর্ঘ ১০ মাস আত্মগোপনে থাকা পর রাজবাড়ীর সিআইডি পুলিশ ফরিদপুরের আলীপুর এলাকা থেকে শনিবার বিকেলে তাকে গ্রেপ্তার করে।গ্রেপ্তারকৃত জাবিউল্লাহ খান জাবের রাজবাড়ী জেলার কালুখালী উপজেলার গঙ্গানন্দপুর গ্রামের শুকুর আলীর ছেলে।রাজবাড়ী সিআইডি’র পুলিশ পরিদর্শক মো: জিল্লুর রহমান বলেন, স্বল্প মূল্যে মোটরসাইকেল, প্রসাধনী সামগ্রীসহ নানা প্রলোভন দেখিয়ে গ্রাহকদের কাছ থেকে টাকা হাতিয়ে নেয় জেকা বাজার। জেকা বাজারের মালিক জাবের উল্লাহ রাজবাড়ী জেলার প্রায় ২০ হাজার গ্রাহকের কাছ থেকে ৬০-৭০ কোটি টাকা হাতিয়ে নেয়। এসব টাকা দিয়ে পরিবারের বিভিন্ন সদস্যের নামে ঢাকা, রাজবাড়ী শহর, কালুখালীতে জমি, ফ্লাট কিনেছে প্রতিষ্ঠানটির মালিক। তিনি আরও জানান, গ্রাহকদের টাকা ফেরত না দিয়ে বিভিন্ন ভাবে হুমকি দেওয়াসহ টালবাহানা করছে। জেকা বাজারে টাকা বিনিয়োগ করা গ্রাহকরা তার বিরুদ্ধে মামলা দায়ের করেন। প্রতারিত গ্রাহকদের দায়েরকৃত মামলাটির তদন্তভার সিআইডিকে দেয়া হয়। তাকে গ্রেপ্তার করার পর রাজবাড়ী শহরের নান্নু টাওয়ারে জেকা বাজার অফিসে অভিযান পরিচালনা করা হয়। সোমবার সকাল ১১ টায় পুনরায় অভিযান পরিচালনা করা হবে।আরও পড়ুন: বাংলাদেশে অস্ত্র নিয়ে আসছিল গ্রিসে বিধ্বস্ত কার্গো বিমানএদিকে, কালুখালী উপজেলার গঙ্গানন্দপুর গ্রামের বাড়ীতে সাংবাদিক সম্মেলনে ছেলে জাবি উল্লাহ খান জাবেরকে অনৈতিক কার্যকলাপ, মাদক সেবনের অভিযোগ ও রাজবাড়ী আদালতের নোটারী পাবলিকের মাধ্যমেও ত্যাজ্য ঘোষণা করেছেন তার বাবা।উল্লেখ্য, গত বছরের ২ নভেম্বর প্রতারণার অভিযোগে ভোক্তা অধিকার সংরক্ষণ অধিপ্তরের কর্মকর্তারা রাজবাড়ীতে জেকা বাজারের কার্যক্রম বন্ধ করে দেয়। বর্তমানে রাজবাড়ী জেকা বাজারের সকল কার্যক্রম বন্ধ রয়েছে। তারপর থেকে জেকা বাজারের মালিক পলাতক ছিলেন।একাত্তর/আরবিএস  
tags:ই-কমার্স, অভিযান, সিআইডি, জেকা বাজার


25868
হাতীবান্ধায় প্রতিবন্ধী শিশুকে ধর্ষণের অভিযোগে মামলা দায়ের
দেশযোগ
2022-07-17T18:48:46+06:00
লালমনিরহাটের হাতীবান্ধা উপজেলার টংভাঙ্গা ইউনিয়নের পশ্চিম বেজগ্রাম এলাকায় এক প্রতিবন্ধী শিশুকে ধর্ষণের অভিযোগ উঠেছে প্রতিবেশি মামা আহেনুর রহমানের (৪০) বিরুদ্ধে। এ ঘটনার পর থেকে পালাতক রয়েছেন অভিযুক্ত আহেনুর। এ ঘটনায় ওই শিশুর বাবা জহুরুল হক বাদি হয়ে হাতীবান্ধা থানায় একটি লিখিত অভিযোগ দায়ের করেছেন।শনিবার (১৭ জুলাই) বিকেলে হাতীবান্ধা উপজেলার টংভাঙ্গা ইউনিয়নের ছেফাতিয়া ফজিল মাদ্রাসার নিমার্ণাধীন ভাবনের দ্বিতীয় তলায় প্রতিবন্ধী শিশুটিকে ধর্ষণের এ ঘটনা ঘটে বলে অভিযোগ। অভিযুক্ত আহেনুর রহমান তুষভান্ডার ইউনিয়নের কালীগঞ্জ উপজেলার আব্দুর রশিদের ছেলে। জানা যায়, পুর্ব বেজগ্রাম এলাকার মজিবর রহমানের শ্যালক আহেনুর দীর্ঘদিন ধরে দুলাভাইয়ের বাড়িতে বসবাস করে আসছে। গতকাল সুযোগ বুঝে প্রতিবন্ধী মেয়েটিকে ফুসলিয়ে বাড়ির পাশের মাদ্রাসার নির্মানাধীন ভবনে নিয়ে গিয়ে ধর্ষন করেন। পরে মেয়েটি অসুস্থ হয়ে পড়লে এলাকায় ধর্ষনের বিষয়টি জানাজানি হয় যায়। আরও পড়ুন: ড্রোন নিয়ে যুক্তরাষ্ট্রের দাবিকে ভিত্তিহীন বললো ইরানযদিও আহেনুরের পরিবারের দাবি, বিকেলের ঘটনার সময় আহেনুর তার বাড়িতেই ছিলেন। এদিকে এলাকাবাসী বলেন, এর আগেও বিভিন্ন সময় ওই প্রতিবন্ধী শিশুকে ধর্ষণের চেষ্টা চালান আহেনুর। দোষী ব্যাক্তির দৃষ্টান্তমুলক শাস্তির দাদি করেন এলাকার সাধারন মানুষ।হাতীবান্ধা থানার ওসি এরশাদুল আলম ঘটনার সত্যতা নিশ্চিত করে বলেন, অভিযোগ পেয়েছি আসামিকে ধরার চেষ্টা অব্যহত আছে।একাত্তর/আরবিএস  
tags:ধর্ষণ, নারী, নারী নির্যাতন


25869
রূপগঞ্জে ছাত্রলীগ নেতাকে কুপিয়ে জখম, অবস্থা সংকটাপন্ন
দেশযোগ
2022-07-17T19:01:06+06:00
নারায়ণগঞ্জের রূপগঞ্জে শালিসি বৈঠকে ডেকে নিয়ে ইউনিয়ন ছাত্রলীগের সাবেক সভাপতি হানজালাকে হত্যার চেষ্টায় কুপিয়ে জখম করেছে অপর ছাত্রলীগ নেতা মঈন ও তার লোকেরা। আহত ছাত্রলীগ নেতার অবস্থা বর্তমানে সংকটাপন্ন। তাকে ঢাকা মেডিকেল কলেজ (ঢামেক) হাসপাতালের আইসিইউতে রাখা হয়েছে।শনিবার রাতে উপজেলার ভুলতা ইউনিয়নের শিংলাবো এলাকায় এ ঘটনা ঘটে। আহত হানজালা উপজেলার পাচাইখা এলাকার শফিউদ্দিন শফির ছেলে।প্রত্যক্ষদর্শীরা জানান, ভুলতা ইউনিয়ন ছাত্রলীগের সাবেক সভাপতি হানজালা ও মঈন গ্রুপের মাঝে আধিপত্য বিস্তারকে কেন্দ্র করে বিরোধ চলে আসছিল। শনিবার দুপুরে ভুলতা ইউনিয়ন ছাত্রলীগের সাবেক সভাপতি হানজালার পক্ষের ফাহিমের সঙ্গে প্রতিপক্ষ মঈন গ্রুপের পায়েলের সাথে বাকবিতন্ডা ও মারামারি হয়। পরে এ ঘটনা মিমাংসার জন্য বিচার করতে মঈন রাতে হানজালাকে তাদের শিংলাবো অফিসে ডাকেন। সেখানে পৌছেঁ বিষয়টি মিমাংসার চেষ্টা চালালে এক সময় দুইপক্ষের মাঝে বাকবিতন্ডা ও ধাক্কাধাক্কি শুরু হয়ে যায়। এক পর্যায়ে প্রতিপক্ষের মঈন, ওবায়দুরসহ আরও কয়েকজন মিলে হত্যার চেষ্টায় হানজালাকে এলোপাতারি কুপিয়ে গুরুতর জখম করে। এক পর্যায়ে তারা হানজালার ডান হাতের রগ কেটে দেয়।আরও পড়ুন: করোনা: শনাক্ত নামলো হাজারের নিচে, মৃত্যু চার জনেরপরে তাকে মূমূর্ষ অবস্থায় ঢাকা মেডিকেল কলেজ হাসপাতালে ভর্তি করা হয়। সেখানে একাধিক জটিল অস্ত্রোপচারের পর তাকে বর্তমানে আইসিইউতে রাখা হয়েছে।ঘটনার সত্যতা নিশ্চিত করা গেলেও এ ব্যপারে গণমাধ্যমের সাথে কথা বলতে রাজি হননি রূপগঞ্জ থানা পুলিশ।একাত্তর/আরবিএস   
tags:হামলা, আহত, ছাত্রলীগ


25870
শাশুড়িকে হত্যার পর মাটিচাপা, পুত্রবধূ আটক
দেশযোগ
2022-07-17T19:10:31+06:00
কক্সবাজারের রামু উপজেলার উমখালীর মিঠাছড়ি হাজির পাড়ায় শাশুড়িকে হত্যার পর বাড়ির আঙিনায় মাটিচাপা দেয়ার ঘটনা ঘটেছে।রোববার (১৭ জুলাই) সকালে নিহতের ছেলে বাড়ির পাশে টিউবওয়েলে গেলে পাশে নতুন খোঁড়া মাটি দেখতে পায় এবং অল্প মাটি খুঁড়েই তার মা মমতাজ বেগমের (৬০) শাড়ি দেখতে পান।পরে তিনি স্থানীয়দের বিষয়টি জানালে তারা পুলিশে খবর দিলে রামু থানা পুলিশের একটি টিম ঘটনাস্থলে গিয়ে লাশ উদ্ধার করে।পুলিশ সূত্রে জানা গেছে, প্রাথমিকভাবে শাশুড়িকে হত্যার দায় স্বীকার করেছেন অভিযুক্ত রাশেদা বেগম (২৫)। তাকে আটক করা হয়েছে।অভিযুক্ত রাশেদা জানান, শনিবার সকালে নিহত মমতাজ বেগমের সাথে বাকবিতণ্ডার এক পর্যায়ে দা দিয়ে কুপিয়ে তিনি শাশুড়িকে হত্যা করেন। এরপর তাকে টুকরো টুকরো করে বস্তাবন্দি করে লাশ বাড়ির পাশে মাটিচাপা দেন।আরও পড়ুন: বাংলাদেশে অস্ত্র নিয়ে আসছিল গ্রিসে বিধ্বস্ত কার্গো বিমানরামু থানা পুলিশের উপ-পরিদর্শক মো: মঞ্জু জানান, লাশ উদ্ধার করে ময়নাতদন্তের জন্য কক্সবাজার সরকারি মেডিক্যাল কলেজ মর্গে পাঠানো হয়েছে। এ ঘটনায় যথাযথ আইনি ব্যবস্থা নেওয়া হবে।একাত্তর/আরএ
tags:কক্সবাজার, খুন, রামু উপজেলা


25871
জামায়াত নেতাসহ ১০ জনের বিরুদ্ধে ডিবি'র চার্জশিট
অন্যান্য
2022-07-17T19:13:54+06:00
সন্ত্রাসবিরোধী আইনে দায়ের করা মামলায় জামায়াতে ইসলামীর সেক্রেটারি জেনারেল মিয়া গোলাম পরওয়ারসহ ১০ জনের বিরুদ্ধে চার্জশিট দাখিল করেছে তদন্ত সংস্থা মহানগর গোয়েন্দা পুলিশ (ডিবি)। এই মামলায় আসামিদের বিরুদ্ধে প্রাথমিকভাবে অপরাধ প্রমাণিত হওয়ায় এ চার্জশিট দাখিল করা হয় বলে আদালত সূত্রে জানা যায়।রোববার (১৭ জুলাই) ভাটারা থানার আদালতের সাধারণ নিবন্ধন কর্মকর্তা উপপরিদর্শক রনপ কুমার বিষয়টি নিশ্চিত করেছেন। ঢাকার সন্ত্রাস বিরোধী বিশেষ ট্রাব্যুনালে চার্জশিট গ্রহণের শুনানি আগামী ২১ জুলাই অনুষ্ঠিত হবে। উপপরিদর্শক রনপ কুমার বলেন, গত ২১ এপ্রিল জামায়াতে ইসলামীর ১০ জন নেতাকর্মীর বিরুদ্ধে অভিযোগপত্র দাখিল করেন ডিবি’র  তদন্ত কর্মকর্তা ও গুলশান জোনাল টিমের পরিদর্শক কাজী ওয়াজেদ আলী। মামলাটি বিচারের জন্য প্রস্তুত হওয়ায় সন্ত্রাস বিরোধী বিশেষ ট্রাইব্যুনালে পাঠানো হয়েছে। চার্জশিটভূক্ত অন্য আসামিরা হলেন, জামায়াতে ইসলামী বাংলাদেশের কেন্দ্রীয় নির্বাহী পরিষদের সদস্য মো. আব্দুর রব, সেক্রেটারি জেনারেল এএইচএম হামিদুর রহমান আযাদ, কেন্দ্রীয় নির্বাহী পরিষদের সদস্য মো. ইজ্জত উল্যাহ, মো. মোবারক হোসেন, সুরা সদস্য মো. ইয়াছিন আরাফাত, সহকারি সেক্রেটারি জেনারেল মো. রফিকুল ইসলাম খান, সেক্রেটারি জেনারেলের গাড়িচালক মো. মনিরুল ইসলাম, জামায়াতে ইসলামীর সমর্থক মো. আবুল কালাম আজাদ এবং নায়েবে আমীর আ.ন. ম মুহাম্মদ সামশুল ইসলাম।বার্তা সংস্থা বাসস জানায়, এজাহারভূক্ত আসামি মো. ইমাম হোসেন ও মো. আবুল কালামের বিরুদ্ধে কোনো অভিযোগ প্রমাণিত না হওয়ায় তাদের মামলার দায় হতে অব্যাহতির জন্য আবেদন করেন তদন্ত  কর্মকর্তা। আরও পড়ুন: করোনা: শনাক্ত নামলো হাজারের নিচে, মৃত্যু চার জনেরমামলার অভিযোগ সূত্রে জানা যায়, ২০২১ সালের ৬ সেপ্টেম্বর রাজধানীর বসুন্ধরা আবাসিক এলাকা থেকে জামায়াতে ইসলামীর সেক্রেটারি জেনারেল মিয়া গোলাম পরওয়ারসহ ৯ জনকে গ্রেপ্তার করে পুলিশ। এ সময় তাদের কাছে থেকে রাষ্ট্র ও সরকার বিরোধী বিভিন্ন ধরনের লিফলেট, জামায়াতে ইসলামীর সম্পাদিত উগ্র মতবাদের বিভিন্ন বই, সাংগঠনিক কার্যক্রম পরিচালনার রেজিস্ট্রার ও কাগজপত্র, ল্যাপটপ ও মোবাইল ফোন উদ্ধার করা হয়। ওইদিন রাতে ভাটারা থানায় উপপরিদর্শক হাসান মাসুদ বাদি হয়ে তাদের বিরুদ্ধে সন্ত্রাসবিরোধী আইনে একটি মামলা দায়ের করেন। এছাড়া মামলায় অজ্ঞাত ব্যক্তিদের আসামি করা হয়। একাত্তর/আরবিএস  
tags:অপরাধ, পুলিশ, ডিবি, সন্ত্রাসবিরোধী আইন


25872
রাজধানীর বিভিন্ন এলাকায় অভিযান, গ্রেপ্তার ২৫
অন্যান্য
2022-07-17T19:48:42+06:00
রাজধানীর একাধিক এলাকায় মাদকবিরোধী অভিযান পরিচালনা করে মাদক বিক্রি ও সেবনের অভিযোগে ২৫ জনকে গ্রেপ্তার করেছে ঢাকা মেট্রোপলিটন পুলিশের (ডিএমপি) বিভিন্ন অপরাধ ও গোয়েন্দা বিভাগ।রোববার (১৭ জুলাই) ডিএমপির মিডিয়া অ্যান্ড পাবলিক রিলেশনস বিভাগ এ তথ্য নিশ্চিত করেছে। গ্রেপ্তারের সময় তাদের কাছ থেকে ৪৪০ পিস ইয়াবা, এক কেজি ৮০০ গ্রাম গাঁজা, ৫২ বোতল দেশি মদ ও ২৫টি চেতনা নাশক ইনজেকশন উদ্ধার করা হয়।আরও পড়ুন: করোনা: শনাক্ত নামলো হাজারের নিচে, মৃত্যু চার জনেরঢাকা মেট্রোপলিটন পুলিশের নিয়মিত মাদকবিরোধী অভিযানের অংশ হিসেবে শনিবার (১৬ জুলাই) সকাল ছয়টা থেকে রোববার (১৭ জুলাই) সকাল ছয়টা পর্যন্ত রাজধানীর বিভিন্ন থানা এলাকায় অভিযান চালিয়ে তাদেরকে গ্রেপ্তারসহ মাদকদ্রব্য উদ্ধার করা হয়।তাদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ১৯টি মামলা দায়ের করা হয়েছে।চলতি মাসে ডিএমপি'র নিয়মিত অভিযানে ঢাকার বিভিন্ন এলাকা থেকে মাদক মামলায় কয়েকশ অভিযুক্তকে গ্রেপ্তার করা হয়েছে।একাত্তর/আরবিএস
tags:রাজধানী, মাদক, ঢাকা, গ্রেপ্তার


25873
প্রথম ধাপে ৬০ জনের দেহে পরীক্ষা করা হবে বঙ্গভ্যাক্স টিকা
জাতীয়
2022-07-17T19:53:42+06:00
গ্লোব বায়োটেকের তৈরি করোনার টিকা ‘বঙ্গভ্যাক্স’ মানবদেহে পরীক্ষামূলক প্রয়োগের অনুমোদন দিয়েছে সরকার। প্রায় দেড় বছর আগে মানবদেহে পরীক্ষার অনুমতি চেয়ে সরকারের কাছে আবেদন করেছিলো প্রতিষ্ঠানটি।গ্লোব বায়োটেক বলছে ৬০ জনের দেহে চালানো হবে প্রথম ধাপের এই পরীক্ষা। আর এটি হবে বঙ্গবন্ধু শেখ মুজিব মেডিক্যাল বিশ্ববিদ্যালয়ে। যা শেষ হতে তিন থেকে চার মাস সময় লাগবে। করোনার সব ধরনের বিরুদ্ধে বঙ্গভ্যাক্সের টিকা কার্যকর বলে জানিয়েছে গ্লোব বায়োটেক।রোববার (১৭ জুলাই) বিকেলে গ্লোব বায়োটেক লিমিটেডের কোয়ালিটি অ্যান্ড রেগুলেটরি বিভাগের জ্যেষ্ঠ ব্যবস্থাপক ড. মোহাম্মদ মহিউদ্দিন একাত্তরকে এসব তথ্য নিশ্চিত করেছেন।এর আগে গেলো ১ নভেম্বর বানরের ওপর চালানো পরীক্ষার ফলাফল বাংলাদেশ চিকিৎসা গবেষণা পরিষদ -বিএমআরসি কর্তৃপক্ষের কাছে জমা দেয় গ্লোব বায়োটেক।সেই প্রতিবেদন যাচাই বাছাইয়ের পর ন্যাশনাল রিসার্চ ইথিকস কমিটির বৈঠকে টিকাটি মানবদেহে পরীক্ষার অনুমোদন দেয়া হয়।গ্লোব বায়োটেক কর্তৃপক্ষ জানায়, বঙ্গভ্যাক্স একটি এম আর.এন.এ টিকা। বিশ্বের অন্যান্য টিকা দুই-তিন ডোজের হলেও, এটি এক ডোজেই সমান কার্যকর।ইঁদুরের দেহে চালানো পরীক্ষাতেও এটি ৯৫ শতাংশ কার্যকর হয়। করোনার সব ক’টি ধরণের বিরুদ্ধেই টিকাটির কার্যকারিতা মিলেছে বরে জানিয়েছে গ্লোব বায়োটেক।প্রায় আড়াই বছর আগের কথা। গোটা বিশ্বকে থমকে দিয়ে শুরু হয় করোনাভাইরাসের ভয়ানক সেই দুঃসময়। অচেনা ভাইরাসের বিরুদ্ধে কার্যকর একটা টিকার অপেক্ষায় পুরো বিশ্ব।একে একে আবিষ্কার হয় অক্সফোর্ড-অ্যাস্ট্রোজেনেকা, ফাইজার-বায়োএনটেক ও মডার্নার মতো বেশ কিছু টিকা। মানবদেহে প্রয়োগের আগে চলে বড় পরিসরের ট্রায়ালও।ঠিক সেই সময়ে বাংলাদেশের প্রতিষ্ঠান গ্লোব বায়োটেক লিমিটেড নামের একটি ওষুধ তৈরির প্রতিষ্ঠান ঘোষণা দেয় করোনার টিকা উদ্ভাবনের। নাম দেয়া হয় বঙ্গভ্যাক্স।প্রাণীদেহে পরীক্ষাসহ প্রয়োজনীয় সব শর্ত পূরণ করে বছর দেড়েক আগে মানবদেহে বঙ্গভ্যাক্সের পরীক্ষামূলক প্রয়োগের জন্য আবেদন করে গ্লোব বায়োটেক।দীর্ঘ অপেক্ষার পর, অবশেষে রোববার টিকাটি মানবদেহে প্রথম ধাপের পরীক্ষার অনুমতি দেয় ঔষুধ প্রশাসন অধিদপ্তর। অনুমতি পেয়েই কাজেও নেমে পড়েছে প্রতিষ্ঠানটি।গ্লোব বায়োটেক বলছে, এখনো করোনার টিকা নেয়নি এমন ৬০ জন ব্যক্তির দেহে চালানো হবে পরীক্ষা। এদের ৩০ জনের বয়স হবে ১৮ থেকে ৫৫ বছরের মধ্যে।আর বাকি ৩০ জনের বয়স হবে ৫৫ বছরের বেশি। তাদের দেয়া হবে দুই ডোজ বঙ্গভ্যাক্স টিকা। আর প্রয়োগের কাজটি হবে বঙ্গবন্ধু শেখ মুজিব মেডিক্যাল বিশ্ববিদ্যালয়ে।গ্লোব বায়োটেকের হেড অব কোয়ালিটি অপারেশন ড. মোহাম্মদ মহিউদ্দিন বলেন, প্রথম ধাপের পরীক্ষা সফল হলে মানবদেহে আরো দুই ধাপে টিকাটি প্রয়োগ করা হবে।তারপরই বাণিজ্যিক উৎপাদনের অনুমতি চাওয়া হবে। তিনি আরো জানান, প্রথম ডোজের পাশাপাশি অন্য টিকার সাথে বুষ্টার ডোজ হিসেবেও বঙ্গভ্যাক্স নেয়া যাবে।গেলো বছরের ১ নভেম্বর বাংলাদেশ চিকিৎসা গবেষণা পরিষদের (বিএমআরসি) নির্দেশনা মেনে বানরের দেহে চালানো বঙ্গভ্যাক্স পরীক্ষার প্রতিবেদন জমা দেয়া হয়।একই সাথে বিএমআরসির তৃতীয় ও সর্বশেষ চিঠির সব প্রশ্নের জবাবও দেয়া হয়। এর মধ্য দিয়ে বিএমআরসির ক্লিনিক্যাল ট্রায়ালের পূর্বশর্তসহ সব পর্যবেক্ষণের যথাযথ উওর দেয়া শেষ হয়।এরপর গড় বছরের ২১ নভেম্বর বিএমআরসির ন্যাশনাল রিসার্চ এথিক্স কমিটির সভায় মানবদেহে বঙ্গভ্যাক্স পরীক্ষার নৈতিক অনুমোদন দেয়ার সিদ্ধান্ত হয়।ক্লিনিক্যাল ট্রায়ালের চূড়ান্ত অনুমোদনের গ্লোব বায়োটেক ঔষুধ প্রশাসন অধিদপ্তরে আবেদন করে। বিভিন্ন ধাপ পেরিয়ে বঙ্গভ্যাক্সের ক্লিনিক্যাল ট্রায়ালের অনুমতি প্রদান করে সরকার।ডেল্টার মতো ওমিক্রনের বিরুদ্ধেও শতভাগ কার্যকর বঙ্গভ্যাক্স। করোনার অতি সংক্রমণশীল ওমিক্রন-ডেল্টাসহ বিভিন্ন ধরন ঠেকাতেও বঙ্গভ্যাক্স সমান সক্রিয়।ড. মোহাম্মদ মহিউদ্দিন বলেন, আমরা প্রতিটি ধরনের সিকোয়েন্স অ্যানালাইসিস করে আমাদের ভ্যাকসিনের সিকোয়েন্স মিলিয়ে দেখেছি প্রতিটি ধরনের ক্ষেত্রেই বঙ্গভ্যাক্স কার্যকর।যার প্রমাণ মিলেছে বানরের পরীক্ষায়। প্রাথমিক ফলাফলে টিকাটি বানরে নিরাপদ এবং কার্যকর এন্টিবডি তৈরি করতে সক্ষম হয়েছে বলেও জানান, তিনি।গ্লোব বায়োটেকের এই কর্মকর্তা মনে করেন, করোনার সব ধরনকে কুপোকাত করে মহামারীর অবসানের ক্ষেত্রে গুরুত্বপূর্ণ ও কার্যকরী ভূমিকা রাখতে পারে বঙ্গভ্যাক্স।তিনি আরো জানান, বঙ্গভ্যাক্সকে বিশ্ব স্বাস্থ্য সংস্থা কোভিড-১৯ ভ্যাকসিন তালিকায় অন্তর্ভুক্ত করেছে। বঙ্গভ্যাক্স টিকার সব তথ্য বিশ্ব ডাটাবেসে রাখা হয়েছে।আরও পড়ুন: করোনা: শনাক্ত নামলো হাজারের নিচে, মৃত্যু চার জনেরতিনি বলেন, এই টিকার বিশেষ বৈশিষ্ট্য হচ্ছে এর একটি ডোজেই অ্যানিম্যাল ট্রায়ালে কার্যকর এন্টিবডি পাওয়া গেছে। ক্লিনিক্যাল ট্রায়ালেও একই ফল পাওয়া আশা করা হচ্ছে।বঙ্গভ্যাক্স টিকা চার ডিগ্রি সেলসিয়াস তাপমাত্রায় এক মাস এবং মাইনাস ২০ ডিগ্রি সেলসিয়াস তাপমাত্রায় ছয় মাস পর্যন্ত সংরক্ষণ করা যাবে।একাত্তর/আরএ
tags:প্রধান সংবাদ, বঙ্গভ্যাক্স, ঔষধ প্রশাসন অধিদপ্তর, গ্লোব বায়োটেক


25874
সয়াবিন তেলের দাম কমলো লিটারে ১৪ টাকা
অর্থযোগ
2022-07-17T20:01:30+06:00
প্রতি লিটার বোতলজাত সয়াবিন তেলের দাম ১৪ টাকা কমিয়ে ১৮৫ টাকা নির্ধারণ করেছে সরকার। রোববার (১৭ জুলাই) বাণিজ্য মন্ত্রণালয়ের সিনিয়র সচিব তপন কান্তি ঘোষ এ তথ্য নিশ্চিত করেছেন। বাণিজ্য মন্ত্রণালয়ে তেলের মিল ও পরিশোধনকারী প্রতিষ্ঠানের মালিকদের সঙ্গে বৈঠকে সরকার নতুন দাম নির্ধারণ করে দেয় বলে জানায় বার্তা সংস্থা বাসস।সিনিয়র সচিব তপন কান্তি ঘোষ জানান, আন্তর্জাতিক বাজারে ভোজ্যতেলের দাম কমার প্রেক্ষিতে দেশীয় বাজারে দাম কমানোর সিদ্ধান্ত নেওয়া হয়। এরই আলোকে ব্যবসায়ীদের সাথে কথা বলে আজ দাম পুন:নির্ধারণ করা হয়েছে। আগামীকাল থেকে এই মূল্য তালিকা কার্যকর হবে বলে তিনি জানান।সয়াবিন তেলের পাশাপাশি পামতেলের দামও ৬ টাকা কমানো হয়েছে। বর্তমানে পামতেলের নির্ধারিত দাম ১৫৪ টাকা। সেটির নতুন দাম ১৪৮ টাকা নির্ধারণ করা হয়েছে।আরও পড়ুন: করোনা: শনাক্ত নামলো হাজারের নিচে, মৃত্যু চার জনেরতপন কান্তি ঘোষ আরও জানান, প্রতি লিটার খোলা সয়াবিন তেল ১৬৬ টাকা, প্রতি লিটার বোতলজাত সয়াবিন তেল ১৮৫ টাকা এবং ৫ লিটার বোতলজাত সয়াবিন তেলের দাম ৯১০ টাকা নির্ধারণ করা হয়েছে। আন্তর্জাতিক বাজারে ভোজ্যতেলের দরপতন যদি অব্যাহত থাকলে আগামীতেও এর সুফল ভোক্তারা পাবে বলে জানান এ কর্মকর্তা। একাত্তর/আরবিএস  
tags:তেল, সয়াবিন তেল, মজুদ


25875
দাম কমলো স্বর্ণের
অর্থযোগ
2022-07-17T20:27:37+06:00
আন্তর্জাতিক বাজারে দাম কমার পর দেশের বাজারেও স্বর্ণের দাম কমানো হয়েছে। ভালো মানের স্বর্ণের দাম ভরিতে ১ হাজার ১৬৬ টাকা কমিয়ে নতুন দাম নির্ধারণ করা হয়েছে। এতে সবচেয়ে ভালো মানের প্রতি ভরি স্বর্ণের দাম হয়েছে ৭৭ হাজার ২১৬ টাকা।রোববার (১৭ জুলাই) বাজুসের মূল্য নির্ধারণ ও মূল্য পর্যবেক্ষণ স্থায়ী কমিটির চেয়ারম্যান এম এ হান্নান আজাদ স্বাক্ষরিত সংবাদ বিজ্ঞপ্তিতে এ তথ্য জানানো হয়। সোমবার থেকে স্বর্ণের এই নতুন দাম কার্যকর হবে।আজ পর্যন্ত ভালো মানের প্রতি ভরি সোনা ৭৮ হাজার ৩৮২ টাকায় বিক্রি হয়েছে। ২১ ক্যারেটের সোনার দাম ৭৪ হাজার ৮৮৩ টাকা, ১৮ ক্যারেটের দাম ৬৪ হাজার ১৫২ টাকা এবং সনাতন পদ্ধতির প্রতি ভরির দাম ছিল ৫৩ হাজার ৪৭৯ টাকা।বিজ্ঞপ্তিতে বলা হয়, আন্তর্জাতিক বাজারে সোনার দাম কমায় দেশের বাজারেও নতুন দাম নির্ধারণ করেছে বাজুস।১৮ জুলাই (সোমবার) থেকে সবচেয়ে ভালো মানের (২২ ক্যারেট) স্বর্ণ প্রতি ভরি বিক্রি হবে ৭৭ হাজার ২১৬ টাকায়। ভরি প্রতি কমানো হয়েছে ১ হাজার ১৬৬ টাকা।দেশের বাজারে ২১ ক্যারেটের সোনার দাম প্রতি ভরি ৭৩ হাজার ৮১৬ টাকায় বিক্রি হবে। ভরি প্রতি কমানো হয়েছে ১ হাজার ১৬৬ টাকা।১৮ ক্যারেটের প্রতি ভরি সোনা ৬৩ হাজার ১১৯ টাকায় বিক্রি হবে। ভরি প্রতি কমানো হয়েছে ৯৩৩ টাকা।এ ছাড়া সনাতন পদ্ধতির প্রতি ভরি সোনা বিক্রি হবে ৫২ হাজার ৭২১ টাকায়। ভরি প্রতি কমানো হয়েছে ৭৫৮ টাকা।আরও পড়ুন: সয়াবিন তেলের দাম কমলো লিটারে ১৪ টাকাসোনার দাম কমানো হলেও দেশের বাজারে রুপার দাম অপরিবর্তিত রয়েছে। ২২ ক্যারেটের প্রতি ভরি রুপা এক হাজার ৫১৬ টাকায়, ২১ ক্যারেটের রুপা এক হাজার ৪৩৫ টাকায় এবং ১৮ ক্যারেটের রুপা এক হাজার ২২৫ টাকায় বিক্রি হবে। সনাতন পদ্ধতির প্রতি ভরি রুপা বিক্রি হবে ৯৩৩ টাকায়।একাত্তর/আরএ
tags:আন্তর্জাতিক বাজার, স্বর্ণ, স্বর্ণের দাম


25876
নোয়াখালীতে দশ কেজি গাঁজাসহ তিনজন গ্রেপ্তার
দেশযোগ
2022-07-17T20:44:16+06:00
নোয়াখালী সোনাইমুড়িতে ১০ কেজি গাঁজাসহ তিন মাদক কারবারিকে আটক করেছে পুলিশ।রোববার (১৭ জুলাই) বিকেলে তাদের আটক করা হয়।আটককৃতরা হলেন- আক্তার হোসেন (২৫), জগন্নাতপুর ইউনিয়নের জাকির হোসেন (৩০) ও ১৬নং ওয়ার্ডের সালা উদ্দিন (২৪)।সোনাইমুড়ী থানার ভারপ্রাপ্ত কর্মকর্তা (ওসি) হারুনুর রশিদ জানান, সোনাইমুড়ী পৌরসভার রামপুর ওয়ার্ডের নোয়াখালী-কুমিল্লা মহাসড়কের পূর্ব পাশে আল্লাহর দান রাজন স্টোরের সামনে পাকা রাস্তার ওপর থেকে গাঁজা বিক্রি করার সময় অভিযুক্তদের আটক করা হয়।আরও পড়ুন: শাশুড়িকে হত্যার পর মাটিচাপা, পুত্রবধূ আটকজব্দকৃত গাঁজার আনুমানিক মূল্য প্রায় তিন লাখ টাকা। এ ব্যাপারে থানায় মাদকদ্রব্য নিয়ন্ত্রণ আইনে মামলা দায়ের করা হয়েছে, যোগ করেন ওসি।একাত্তর/আরএ
tags:নোয়াখালী, সোনাইমুড়ি


25877
তাপদাহ: যুক্তরাজ্যে প্রথমবারের মতো ‘রেড অ্যালার্ট’
বিশ্বযোগ
2022-07-17T20:51:30+06:00
তীব্র তাপদাহ ও দাবানলে পুড়ছে ইউরোপ। একদিকে ফ্রান্স, স্পেন ও পর্তুগালের মতো দেশগুলোতে দাবানল পরিস্থিতি ভয়াবহ রূপ ধারন করেছে। অন্যদিকে যুক্তরাজ্যে প্রথমবারের মতো 'রেড অ্যালার্ট বা জরুরি অবস্থা' ঘোষণা করা হয়েছে। জরুরি প্রয়োজন ছাড়া ব্রিটিশ নাগরিকদের বাইরে বের না হওয়ার পরামর্শ দেওয়া হয়েছে।সোমবার এবং মঙ্গলবার লন্ডন, ম্যানচেস্টার এবং ইয়র্কসহ একাধিক এলাকা জুড়ে সর্বোচ্চ সতর্কতা জারি করা হয়। ধারণা করা হচ্ছে চলতি সপ্তাহে যুক্তরাজ্যের তাপমাত্রা ৪০ ডিগ্রি ছাড়িয়ে যাবে। রোববার ব্রিটিশ সংবাদমাধ্যম বিবিসি জানিয়েছে, ট্রেনে চলাচলের ক্ষেত্রে বিধিনিষেধ আসার সম্ভাবনা রয়েছে। এছাড়া একাধিক স্কুল বন্ধের বিষয়েও সিদ্ধান্ত আসবে এবং কিছু হাসপাতালের কার্যক্রম সীমিত করা হবে। গাড়ি চালকদের সতর্ক করা হয়েছে। ইউকে হেলথ সিকিউরিটি এজেন্সি দেশটির স্বাস্থ্য ও পরিচর্যা সংস্থাগুলোর জন্য সর্বোচ্চ স্তরের (চারটি) তাপ সতর্কতা জারি করেছে। ফিট বা সুস্থদের মধ্যেও অসুস্থতা দেখা দিতে পারে এবং মৃত্যু ঘটতে পারে বলেও সতর্ক করা হয়েছে।আবহাওয়া অফিস বলছে, তাপমাত্রা ২০১৯ সালের রেকর্ড ছাড়িয়ে যেতে পারে। উল্লেখ্য, ২০১৯ সালে যুক্তরাজ্যে তাপমাত্রা ৩৮ দশমিক ৭ ডিগ্রি সেলসিয়াসে উঠেছিল।আবহাওয়া অফিসের মুখপাত্র গ্রাহাম ম্যাজ বলেছেন, সম্ভাব্যভাবে একটি অত্যন্ত গুরুতর পরিস্থিতি। তাপমাত্রা ৪০ ডিগ্রি সেলসিয়াসে পৌঁছানোর ৫০ শতাংশ সম্ভাবনা রয়েছে।ট্রান্সপোর্ট ফর লন্ডন (টিএফএল) এর প্রধান পরিচালনা কর্মকর্তা অ্যান্ডি লর্ড বলেন, এমন তীব্র গরম আগামী সপ্তাহেও দেখা যেতে পারে। তাই গ্রাহকদের শুধুমাত্র অতি প্রয়োজনীয় ভ্রমণের জন্য লন্ডনের গণপরিবহন নেটওয়ার্ক ব্যবহার করা উচিত।দেশটির আবহাওয়া বিজ্ঞানীরা বলছেন, জলবায়ু পরিবর্তনের কারণে বিশ্বজুড়ে এসব প্রভাব দেখা যাচ্ছে। পরিস্থিতি আরও খারাপের দিকে যেতে পারে। একাত্তর/আরবিএস  
tags:যুক্তরাজ্য, বৃষ্টি, তাপ, তাপপ্রবাহ


25878
নড়াইলের রাজনীতি বোঝার চেষ্টা করছেন মাশরাফি
দেশযোগ
2022-07-17T20:56:45+06:00
ফেসবুকে ধর্ম অবমাননার কথিত অভিযোগ ছড়িয়ে নড়াইলের লোহাগড়া উপজেলায় বাড়িঘর-মন্দিরে হামলা ও আগুনের পর পরিস্থিতি বোঝার চেষ্টা করছেন, বাংলাদেশ জাতীয় ক্রিকেট দলের সাবেক অধিনায়ক ও নড়াইল–২ আসনের সংসদ সদস্য মাশরাফি বিন মুর্তজা।রোববার (১৭ জুলাই) রাত আটটার কিছু আগে নিজের ফেসবুকে দেয়া এক স্ট্যাটাসে তিনি নিজের এ কথা জানান। সেখানে মাশরাফি লেখেন, একটু বোঝার চেষ্টা করছি, আর কত দিক থেকে আক্রমণ হতে পারে। প্রথম আক্রমণের কথা হয়তো সবাই ভুলে গেছে, তাই মনে করিয়ে দিচ্ছি।তিনি আরো বলেন, প্রথম ঝামেলা করল তারা মাওলানা মামুনুলকে নিয়ে। তাকে যখন স্বরাষ্ট্র মন্ত্রণালয় নিষেধাজ্ঞা দিল, তখন ওয়াজ করার জন্য তাকে নড়াইলে আনা হলো। কথা হলো, যখন ওয়াজ মাহফিল হয়, সেটার পারমিশন দিয়ে থাকেন ডিসি, নিরাপত্তার ব্যাপার দেখেন এসপি। এখানে এমপিদের কোনো কাজই নাই।কিন্তু ডিসি বা এসপি থেকে আমাকে বিন্দুমাত্র না জানিয়ে ওয়াজ মাহফিল দেয়া হলো নোয়াগ্রামে, যেখানে আমার শ্বশুরবাড়ি। তাকে আগেই বলা হলো যে ওয়াজ মাহফিলের অনুমতি নেয়া আছে, আপনি চলে আসেন। অথচ কালনা ঘাট পর্যন্ত আনার পর তবেই কেবল ডিসিকে জানাল, এসপিকে জানাল। ঘাট থেকে যখন তাকে বলা হলো যে, ‘আপনার চিঠি কোথায়?’ সে দিতে পারল না। মাহফিল কর্তৃপক্ষ তখন আমাকে ফোন করে বলল, ‘আপনি সমস্যা ঠিক করেন।’ কথা হলো, তখন এই সমস্যার সমাধান করা কিভাবে সম্ভব? এটা তো পুরোটাই একটা প্রক্রিয়া, যা আরো সাতদিন আগে থেকে করতে হয়!তখন ওই লোকগুলো বলা শুরু করে দিল, আমি নাকি ওয়াজ মাহফিল হতে দিচ্ছি না। পুরো খেলাটা খেলেছে এমনভাবে, তাকে আমার শ্বশুরবাড়ি এলাকায় এনে সরকারের কাছে প্রমাণ করতে চেয়েছে যে, আমি মন্ত্রণালয়ের সিদ্ধান্ত মানছি না। আর যদি না আসতে পারে, তাহলে প্রচার করা হবে যে, মাশরাফি ওয়াজ করতে দেয় না। দুই দিক থেকেই তাদের জয়। আর দুই পক্ষের কাছেই আমাকে খারাপ বানাবে।তবে যাই হোক, আল্লাহ মালিক, সত্য আর চাপা থাকেনি। সবাই কম-বেশি জেনেছি সত্যিটা, আর যারা জানে না, তারা ভুল বুঝেই আছে।এবার উল্টো খেলা খেললো তারা। সনাতন ধর্মাবলম্বী মানুষদের ওপর আক্রমণ করে তাদেরকে বিপদে ফেলা, পাশাপাশি আমাকেও বিপদে ঠেলে দেয়া।এমনকি, কিছু দিন আগে কালিয়ার মির্জাপুরে সম্মানিত একজন শিক্ষককে অপমানের ঘটনায়ও আমাকে জড়ানোর চেষ্টা করা হয়েছে, অথচ ওটা আমার আসনের ভেতর নয়।যাক, আপনারা সব তো করলেন। এবার আপনাদের কাছে একটা অনুরোধ, পেছন থেকে আঘাত করতে করতে আপনারা ক্লান্ত হয়ে যাবেন। তো আসুন, সামনে থেকে আঘাত করুন। আমার সঙ্গে সরাসরি লড়াই করুন। আমি সাধুবাদ জানাব।আরও পড়ুন: নোয়াখালীতে দশ কেজি গাঁজাসহ তিনজন গ্রেপ্তারকিন্তু আমাকে ভোগানোর জন্য দয়া করে সাধারণ ও অসহায় মানুষের আর ক্ষতি করবেন না। মানুষকে শান্তিতে থাকতে দিন, লড়াই আমার সঙ্গে করুন।আমি জানি, নড়াইলে রাজনীতি যাদের কাছে পেশা, তাদের কাছে আমি এখন নেশা... এই বলে শেষ করেন নড়াইল এক্সপ্রেস খ্যাত সাবেক পেস তারকা মাশরাফি।একাত্তর/আরএ
tags:নড়াইল, লোহাগড়া উপজেলা, মাশরাফি বিন মুর্তজা


25879
বিধ্বস্ত উড়োজাহাজে মর্টার শেল আসছিলো: আইএসপিআর
জাতীয়
2022-07-17T21:00:59+06:00
গ্রিসের উত্তরে কাভালা শহরের কাছে ইউক্রেনের যে উড়োজাহাজটি বিধ্বস্ত হয়েছে, তাতে করে বাংলাদেশ সেনাবাহিনী ও বিজিবির জন্য সার্বিয়া থেকে কেনা প্রশিক্ষণ মর্টার শেল আসছিল বলে জানিয়েছে আন্তঃবাহিনী জনসংযোগ পরিদপ্তর- আইএসপিআর।রোববার আইএসপিআর-এর দেয়া এক বিজ্ঞপ্তিতে বলা হয়, ডিজিডিপি (ডাইরেক্টরেট জেনারেল অফ ডিফেন্স পারচেজ) ক্রয় চুক্তির আওতায় কার্যাদেশপ্রাপ্ত ঠিকাদারী প্রতিষ্ঠানের মাধ্যমে সার্বিয়া থেকে আনা হচ্ছিল ওই সামরিক রসদ। এতে আরও বলা হয়, বাংলাদেশ সেনাবাহিনী ও বর্ডার গার্ড বাংলাদেশের জন্য ক্রয়কৃত প্রশিক্ষণ মর্টার শেল বহনকারী উড়োজাহাজটি গ্রিসে বিধ্বস্ত হয়েছে। ওই চালানে কোনো অস্ত্র ছিলো না এবং চালানটি বীমার আওতাভুক্ত বলেও জানিয়েছে আন্তঃবাহিনী জনসংযোগ পরিদপ্তর।এদিকে, রাজধানীর শাহজালাল আন্তর্জাতিক বিমানবন্দরের নির্বাহী পরিচালক গ্রুপ ক্যাপ্টেন কামরুল ইসলাম জানিয়েছেন, আন্তনভ-১২ পরিবহন উড়োজাহাজটি সোমবার দুপুর ১২টায় ঢাকায় অবতরণ করা কথা ছিলো। আরও পড়ুন: করোনা: শনাক্ত নামলো হাজারের নিচে, মৃত্যু চার জনেরশনিবার সার্বিয়া থেকে বাংলাদেশে আসার সময় উড়োজাহাজের ইঞ্জিনে সমস্যার কারণে পাইলট কাভালা বিমানবন্দরে জরুরি অবতরণের চেষ্টা করেন, কিন্তু তার আগেই বিমানটি বিধ্বস্ত হয়। ওই উড়োজাহাজে সার্বিয়ার তৈরি সাড়ে ১১ মেট্রিক টন সামরিক রসদ ছিলো জানিয়েছে দেশটির প্রতিরক্ষা মন্ত্রী নেবোসা স্টেফানোভিচ। তিনি বলেন, মর্টার শেল ও ট্রেইনিং শেল ছিলো ওই উড়োজাহাজে। রসদ নিয়ে সার্বিয়ার তৃতীয় বড় শহর নিস থেকে উড্ডয়ন করেছিল বিমানটি।একাত্তর/আরবিএস  
tags:প্রধান সংবাদ, গ্রিস, উড়োজাহাজ, আইএসপিআর


25880
এসএসসি পরীক্ষার্থীর আত্মহত্যার অভিযোগ
দেশযোগ
2022-07-17T21:29:14+06:00
শেরপুরের ঝিনাইগাতীতে গলায় ফাঁস দিয়ে নিপা আক্তার (১৬) নামের এক এসএসসি পরীক্ষার্থী আত্মহত্যা ক‌রে‌ছে বলে অভিযোগ করেছেন তার পরিবার।রোববার (১৭ জুলাই) দুপু‌রে উপজেলার কাংশা ইউনিয়নের নাচনমহুরী পূর্বপাড়া গ্রা‌মে এ ঘটনা ঘটে।নিহত নিপা গ্রামের নবিজুল ওরুফে দুদু মিয়ার মেয়ে।পু‌লিশ জানায়, পরিবারের দাবি- নিপা আক্তার দুপু‌রে সবার অজান্তে ঘরের আড়ার সাথে ওড়না পেঁচিয়ে আত্মহত্যা করে।পারিবা‌রিক সূত্র জানায়, বাবা-মার সাথে বাক-বিতণ্ডার জেরে নিপা আত্মহত্যা করে। খবর পেয়ে ঝিনাইগাতী থানা পুলিশ ঘটনাস্থল পরিদর্শন করে মর‌দেহ উদ্ধার করে ময়নাতদন্তের জন্য জেলা সদর হাসপাতা‌লের মর্গে পাঠায়।আরও পড়ুন: নড়াইলের রাজনীতি বোঝার চেষ্টা করছেন মাশরাফিঝিনাইগাতী থানার ভারপ্রাপ্ত কর্মকর্তা (ওসি) মনিরুল আলম ভূঁইয়া বলেন, ময়নাতদন্তের পর প্রকৃত ঘটনা জানা যাবে। এ বিষয়ে আইনানুগ ব্যবস্থা নেওয়া হবে।একাত্তর/আরএ
tags:আত্মহত্যা, শেরপুর, ঝিনাইগাতী


25881
নড়াইলের ঘটনায় কাউকে ছাড় নয়: স্বরাষ্ট্রমন্ত্রী
জাতীয়
2022-07-17T21:38:15+06:00
নড়াইলের লোহাগড়ায় ফেসবুকে ধর্ম অবমাননার অভিযোগ তুলে সংখ্যালঘুদের বাড়ি-ঘরে হামলা ও আগুনের ঘটনায় জড়িতদের কাউকে ছাড় দেয়া হবে না বলে হুশিয়ারি দিয়েছেন স্বরাষ্ট্রমন্ত্রী আসাদুজ্জামান খান কামাল।রোববার (১৭ জুলাই) বিকেলে প্রধানমন্ত্রী শেখ হাসিনার কারাবন্দি দিবস উপলক্ষে মহিলা লীগের আলোচনা সভা শেষে সাংবাদিকদের প্রশ্নের উত্তরে তিনি জানান, এরই মধ্যে হামলায় জড়িত বেশ কয়েকজনকে আটক করা হয়েছে। বাকিদের ধরতে আইনশৃঙ্খলা বাহিনী কাজ করছে।বঙ্গবন্ধু অ্যাভিনিউর আওয়ামী লীগের কেন্দ্রীয় কার্যালয়ে অনুষ্ঠিত আলোচনা সভায় স্বরাষ্ট্রমন্ত্রী আসাদুজ্জামান খান কামাল বলেন, প্রধানমন্ত্রীর শেখ হাসিনার ধমনীতে জাতির পিতার বঙ্গবন্ধু শেখ মুজিবুর রহমানের রক্ত প্রবাহিত। সেজন্যই তিনি পারছেন এই অসম্ভবকে সম্ভব করতে।তিনি আরো বলেন, বঙ্গবন্ধু আমাদের দেশ স্বাধীন করে দিয়ে গেছেন। তারই যোগ্য কন্যা আমাদের অর্থনৈতিক মুক্তি দিয়ে বিশ্বে মাথা উঁচু করেছেন।আরও পড়ুন: নড়াইলের রাজনীতি বোঝার চেষ্টা করছেন মাশরাফিবাংলাদেশ মহিলা আওয়ামী লীগের সভাপতি সাফিয়া খাতুনের সভাপতিত্বে অনুষ্ঠানে অন্যান্যের মধ্যে বক্তব্য রাখেন আওয়ামী লীগের সভাপতিমন্ডলীর সদস্য বেগম মতিয়া চৌধুরী, যুগ্ম সাধারণ সম্পাদক মাহবুব উল আলম হানিফ, দপ্তর সম্পাদক ব্যারিস্টার বিপ্লব বড়ুয়া, নৌ পরিবহণ প্রতিমন্ত্রী খালিদ মাহমুদ চৌধুরীসহ মহিলা আওয়ামী লীগের নেত্রীরা।অনুষ্ঠান পরিচালনা করেন মহিলা আওয়ামী লীগের সাধারণ সম্পাদক মাহমুদা বেগম।একাত্তর/আরএ
tags:স্বরাষ্ট্রমন্ত্রী, আসাদুজ্জামান খান কামাল, নড়াইল, ধর্ম অবমাননা


25882
রসদের বীমা থাকায় আর্থিক ক্ষতি হবে না: পররাষ্ট্র সচিব
জাতীয়
2022-07-17T22:12:52+06:00
গ্রিসের উত্তরে একটি শহরের কাছে বিধ্বস্ত কার্গো উড়োজাহাজে করে যে সামরিক রসদ দেশে আসছিলো, সেসবের বীমা করা আছে উল্লেখ করে পররাষ্ট্র সচিব মাসুদ বিন মোমেন বলেছেন, এতে করে আর্থিক ক্ষতির মুখে পড়বে না সরকার।রোববার (১৭ জুলাই) বিকালে পররাষ্ট্র মন্ত্রণালয়ে সাংবাদিকদের প্রশ্নের উত্তরে তিনি এসব কথা জানান।সচিব বলেন, উড়োজাহাজটি বিধ্বস্ত হওয়ার বিষয়টি দুর্ঘটনা নাকি নাশকতা- তা খতিয়ে দেখা হচ্ছে। গ্রিস ও ইতালির বাংলাদেশ দূতাবাস বিধ্বস্ত উড়োজাহাজের বিষয়ে খোঁজ খবর নিচ্ছে।পররাষ্ট্র সচিব মাসুদ বলেন, এখন পর্যন্ত যতটুকু জানা যাচ্ছে, এটা দুর্ঘটনা। গ্রিস কর্তৃপক্ষ হয়ত বলতে পারবে, যেহেতু এটা গ্রিসে ভূপাতিত হয়েছে।রাশিয়ার সাথে যুদ্ধের মধ্যে ইউক্রেনীয় বিমানে সামরিক সরঞ্জাম আনার বিষয়ে এক প্রশ্নে তিনি বলেন, এটা যদি অ্যাক্সিডেন্ট হয়ে থাকে, তাহলে সেটা যে কোনো বিমানেই তো হতে পারে। এটা হয়ত অনেক আগের থেকে হয়ে আসছে। সুতরাং যারা সাপ্লায়ার তাদের সাথে কথা না বলে বোঝা যাবে না।তিনি আরো বলেন, সেনাবাহিনী ও বিজিবির জন্য আন্তর্জাতিক দরপত্রের মাধ্যমে এসব সামরিক রসদ ক্রয় করেছিল বাংলাদেশ।এর আগে আন্তঃবাহিনী জনসংযোগ পরিদপ্তর- আইএসপিআর এক বিজ্ঞপ্তিতে জানিয়েছে, গ্রিসের কাভালা শহরের কাছে ইউক্রেনের যে উড়োজাহাজটি বিধ্বস্ত হয়েছে, তাতে করে বাংলাদেশ সেনাবাহিনী ও বিজিবির জন্য সার্বিয়া থেকে কেনা প্রশিক্ষণ মর্টার শেল আসছিল।এতে বলা হয়, ডিজিডিপি (ডাইরেক্টরেট জেনারেল অফ ডিফেন্স পারচেজ) ক্রয় চুক্তির আওতায় কার্যাদেশপ্রাপ্ত ঠিকাদারি প্রতিষ্ঠানের মাধ্যমে সার্বিয়া থেকে আনা হচ্ছিল ওই সামরিক রসদ।বিজ্ঞপ্তিতে আরো বলা হয়, বাংলাদেশ সেনাবাহিনী ও বর্ডার গার্ড বাংলাদেশের জন্য ক্রয় করা প্রশিক্ষণ মর্টার শেল বহনকারী উড়োজাহাজটি গ্রিসে বিধ্বস্ত হয়েছে। ওই চালানে কোনো অস্ত্র ছিলো না এবং চালানটি বীমার আওতাভুক্ত।এদিকে, রাজধানীর শাহজালাল আন্তর্জাতিক বিমানবন্দরের নির্বাহী পরিচালক গ্রুপ ক্যাপ্টেন কামরুল ইসলাম জানিয়েছেন, আন্তনভ-১২ পরিবহন উড়োজাহাজটি সোমবার দুপুর ১২টায় ঢাকায় অবতরণ করা কথা ছিলো।শনিবার সার্বিয়া থেকে বাংলাদেশে আসার সময় উড়োজাহাজের ইঞ্জিনে সমস্যার কারণে পাইলট কাভালা বিমানবন্দরে জরুরি অবতরণের চেষ্টা করেন, কিন্তু তার আগেই বিমানটি বিধ্বস্ত হয়।ওই উড়োজাহাজে সার্বিয়ার তৈরি সাড়ে ১১ মেট্রিক টন সামরিক রসদ ছিলো জানিয়েছে দেশটির প্রতিরক্ষা মন্ত্রী নেবোসা স্টেফানোভিচ।আরও পড়ুন: বিধ্বস্ত উড়োজাহাজে মর্টার শেল আসছিলো: আইএসপিআরতিনি বলেন, মর্টার শেল ও ট্রেনিং শেল ছিলো ওই উড়োজাহাজে। রসদ নিয়ে সার্বিয়ার তৃতীয় বড় শহর নিস থেকে উড্ডয়ন করেছিল বিমানটি।ড্রোন দিয়ে তোলা ছবিতে দেখা গেছে, ঘটনাস্থলের চারপাশে বিমানটির ধ্বংসাবশেষ ছড়িয়ে ছিটিয়ে আছে। উড়োজাহাজটিতে ইউক্রেইনের আটজন ক্রু ছিলেন। তারা সবাই নিহত হয়েছেন বলেও জানিয়েছে সার্বিয়া কর্তৃপক্ষ।একাত্তর/আরএ
tags:পররাষ্ট্র সচিব, মাসুদ বিন মোমেন, কার্গো উড়োজাহাজ


25883
ফেসবুক পোস্ট দেয়া আকাশ তিন দিনের রিমান্ডে
দেশযোগ
2022-07-17T22:25:45+06:00
নড়াইলের লোহাগড়ায় ফেসবুকে কথিত অবমাননার পোস্ট দেয়ার অভিযোগে গ্রেপ্তার আকাশ সাহার তিনদিনের রিমান্ড মঞ্জুর করেছে আদালত।রোববার (১৭ জুলাই) বিকেলে নড়াইল বিচারিক হাকিম আদালত-১ এর বিচারক মো. মোরশেদুল আলম এ রিমান্ড মঞ্জুর করেন। মামলার তদন্তকারী কর্মকর্তা মাকফুর রহমান এ খবর নিশ্চিত করেছেন।তিনি বলেন, আকাশ সাহাকে আদালতে হাজির করে সাত দিনের রিমান্ডের আবেদন করা হয়। বিচারক শুনানি শেষে তিন দিনের রিমান্ড মঞ্জুর করেছেন।এর আগে ভোরে খুলনা থেকে তাকে গ্রেপ্তার করে পুলিশ। আকাশের বাড়িসহ কয়েকটি বাড়িতে নাশকতার ঘটনায় দুই থেকে তিনশ’ ব্যক্তিকে আসামি করে শনিবার রাতে মামলা করে পুলিশ।লোহাগড়ার দিঘলিয়া গ্রামের সালাউদ্দিন কচি নামের এক ব্যক্তি আকাশ সাহাকে আসামি করে গত ১৫ জুলাই রাতে ‘ধর্মীয় অনুভূতিতে আঘাত দেওয়ার’ অভিযোগে একটি মামলা করেন।এদিকে, সরকারি কর্মকর্তারা বারবার নিষেধ করার পরেও, বাড়িঘরে হামলা করায় আতঙ্কে দিন কাটছে দিঘলিয়া এলাকার প্রতিটি পরিবারের।শুক্রবার রাতের দুঃসহ স্মৃতি কিছুতেই ভুলতে পারছেন না দিপালী রাণী সাহা। তিনি জানান, ওই রাতে আকস্মিক ভাবে তাদের ওপর নেমে এসেছিল নারকীয় তাণ্ডব।এলাকার লোকজন জানান, সেই রাতের পর দিঘলিয়া গ্রামের সনাতন ধর্মের ১০৮টি পরিবারের বেশিরভাগই আশেপাশের আত্মীয় স্বজনের বাড়িতে আশ্রয় নিয়েছেন।হামলার আগে বিকেলে উপজেলা কর্মকর্তা এসেছিলেন দিঘলিয়া গ্রামে। তিনি জানান, ফেসবুকের যে স্ট্যাটাস নিয়ে কেউ কেউ ক্ষুব্ধ হচ্ছেন সেটার সত্যতা নিয়ে যথেষ্ট সন্দেহ রয়েছে।এর আগেই আকাশ সাহা জানিয়েছিলেন, এই স্ট্যাটাস তার নয়। তাই, গোটা বিষয়টির তদন্ত চলছে উল্লেখ করে সবাইকে শান্ত থাকার অনুরোধ করেছিলেন ইউএনও।অথচ ইউএনও চলে যাওয়ার কয়েকঘণ্টা পর রাতের আধারে সনাতন ধর্মের কয়েকটি পরিবারের ওপর হামলা করে দুর্বৃত্তরা। ভেঙে দেয় মন্দিরের প্রতিমা। আগুন দিয়ে করে লুটপাট।স্থানীয়রা জানান, এক ফেসবুক পোস্টকে কেন্দ্র করে দিঘলিয়ায় জুম্মার নামাজের পর উত্তেজনা ছড়িয়ে পড়ে। আকাশের গ্রেপ্তার ও বিচার দাবিতে তাদের বাড়ির সামনে বিক্ষোভ করে লোকজন।বিকেলে উত্তেজনা আরো বাড়ে এবং সন্ধ্যায় ধর্ম অবমাননার কথিত অভিযোগ তুলে সাহাপাড়ার কয়েকটি বাড়িঘর ভাঙচুর করে কয়েকটি বাড়িতে আগুন ধরিয়ে দেওয়া হয়।পুলিশ বলছে, পরিস্থিতি শান্ত করতে অভিযুক্ত আকাশ সাহাকে গ্রেপ্তার করা হয়েছে। পুরো ঘটনা তদন্ত করে দেখা হচ্ছে। হামলা আগুন ও লুটপাটে জড়িতরা রেহাই পাবে না।শনিবার বিকেলে ঘটনাস্থলে গিয়ে সংসদ সদস্য মাশরাফি বিন মুর্তজা ক্ষতিগ্রস্তদের সঙ্গে কথা বলেন এবং তাদের নিরাপত্তার জন্য সব রকমের সহযোগিতার আশ্বাস দেন।দিঘলিয়াবাসীদের উদ্দেশ্য তিনি বলেন, আপনারা যতক্ষণ সহযোগিতার হাত না বাড়াবেন, ততক্ষণ কেউ কিছু করতে পারবে না। আপনাদের সহযোগিতার হাতটা খুব জরুরি।আরও পড়ুন: নড়াইলের রাজনীতি বোঝার চেষ্টা করছেন মাশরাফিএদিকে, জেলা প্রশাসন জানিয়েছে, এরিমধ্যে হামলায় ক্ষতিগ্রস্ত পরিবারগুলোর পাশে দাঁড়িয়েছে সরকার। এরই মধ্যে ক্ষতি কাটিয়ে ওঠার কাজ শুরু হয়েছে।এই নড়াইলেই গত মাসে ফেসবুক পোস্টকে কেন্দ্র করে এক অধ্যক্ষের গলায় জুতার মালা পরানোর ঘটনা পুরা দেশকে স্তম্ভিত করে দেয়। দেশজুড়ে প্রতিবাদের মধ্যে এ ঘটনায় জড়িত থাকার অভিযোগে কয়েকজনকে গ্রেপ্তার করেছে পুলিশ।একাত্তর/আরএ
tags:প্রধান সংবাদ, আদালত, নড়াইল, লোহাগড়া


25884
রাজধানীতে অভিযান, রুট পারমিটবিহীন ১৩ বাস ডাম্পিং
অন্যান্য
2022-07-17T22:34:02+06:00
রুট পারমিটবিহীন বাসের বিরুদ্ধে যৌথ চিরুনি অভিযানে রুট পারমিটবিহীন ও পারমিট ভায়োলেশনের অপরাধে ১৩টি বাস ডাম্পিং করা হয়েছে। এ সময় ২৪টি মামলায় ৫৭ হাজার ৫০০ টাকা জরিমানা করা হয়।ঢাকা দক্ষিণ সিটি কর্পোরেশন (ডিএসসিসি), বাংলাদেশ রোড ট্রান্সপোর্ট অথরিটি (বিআরটিএ), ঢাকা মেট্রোপলিটন পুলিশ (ডিএমপি) এবং ঢাকা উত্তর সিটি কর্পোরেশন (ডিএনসিসি) রোববার (১৭ জুলাই) রাজধানীর রায়েরবাগ, রমনা ও বসিলা এলাকায় এ অভিযান পরিচালনা করে।দক্ষিণ সিটির অধিভুক্ত শ্যামপুরের রায়েরবাগ এলাকায় দক্ষিণ সিটির নির্বাহী ম্যাজিস্ট্রেট আশেকুল হক ও বিআরটিএ’র নির্বাহী ম্যাজিস্ট্রেট মোহাম্মদ জুবের আলম, রমনাস্থ ইঞ্জিনিয়ারিং ইন্সটিটিউট এলাকায় দক্ষিণ সিটির নির্বাহী ম্যাজিস্ট্রেট আফিফা খান ও বিআরটিএ’র নির্বাহী ম্যাজিস্ট্রেট বিকাশ চন্দ্র বর্মণ এবং উত্তর সিটি কর্পোরেশনের অধিভুক্ত বসিলা এলাকায় বিআরটিএ’র নির্বাহী ম্যাজিস্ট্রেট ফিরোজা পারভীন এসব অভিযান পরিচালনা করেন।আরও পড়ুন: নড়াইলের ঘটনায় কাউকে ছাড় নয়: স্বরাষ্ট্রমন্ত্রীবিগত ২২ জুন অনুষ্ঠিত বাস রুট রেশনালাইজেশন কমিটির ২৩তম সভার সিদ্ধান্তের আলোকে পরীক্ষামূলকভাবে চালু হওয়া ঢাকা নগর পরিবহনের ২১ নম্বর রুটে চলাচলকারী সকল অবৈধ ও রুট পারমিটবিহীন বাসের বিরুদ্ধে আজ থেকে দুই সপ্তাহব্যাপী এই যৌথ চিরুনি অভিযান শুরু হয়েছে। যা চলমান থাকবে ২৮ জুলাই পর্যন্ত।একাত্তর/আরএ
tags:রাজধানী, ঢাকা দক্ষিণ সিটি, চিরুনি অভিযান, রুট পারমিটবিহীন বাস


25885
বিএনপি চাইলে পদত্যাগেও রাজি আছেন সিইসি
জাতীয়
2022-07-17T22:42:22+06:00
নির্বাচনে সরকার সহযোগিতা না করলে দেশের পরিণতি ভয়াবহ হবে বলে মনে করেন, প্রধান নির্বাচন কমিশনার কাজী হাবিবুল আউয়াল।সুষ্ঠু নির্বাচনের জন্য বিএনপি চাইলে তিনি পদত্যাগ করতেও রাজি আছেন বলেও জানিয়েছেন। রাজনৈতিক দলগুলোর সাথে সংলাপের প্রথম দিনে  সিইসি এসব কথা জানান।আগামী সংসদ নির্বাচন সামনে রেখে রাজনৈতিক দলের সাথে সংলাপের প্রথম দিনে, রোববার (১৭ জুলাই) জাতীয়তাবাদী গণতান্ত্রিক আন্দোলনের নেতা কর্মীদের সঙ্গে সংলাপে বসেন সিইসি।এনডিএমের সঙ্গে বৈঠকে রাজনৈতিক ঐকমত্যের ভিত্তিতে নতুন সরকার এলে প্রয়োজনে পদ ছেড়ে দিতেও দ্বিধা করবেন না বলে জানান সিইসি।তিনি বলেন, যদি তার শর্ত হয়, নতুন নির্বাচন কমিশন অনেক যোগ্যতর লোকদের আনা হবে, সেটা আমাকে কিন্তু আহবান করতে হবে না। আমি চাই সম্প্রীতি, রাজনৈতিক দলের মধ্যে সমঝোতা, ঐকমত্য এবং সুন্দর একটা নির্বাচন আমাদেরকে দিয়ে না, যে কাউকে দিয়ে হবে। যে কাউকে দিয়ে করানোর জন্য যদি আমাকে এই পদ থেকে সরে যেতে হয়, এ জন্যে আমাকে রিকোয়েস্ট করতে হবে না। রিকোয়েস্ট করার আগেই চলে যেতে পারব।তিনি আরো বলেন, রাজনৈতিক সমঝোতা, ঐকমত্য খুবই দরকার। আমরা কালকেও দেখছি-একটা বড় ঐকমত্য একদিকে; আরেকদিকে সরকার। আমরা খুব বেদনাহত হই বক্তব্যগুলো যখন সাংঘর্ষিক হয়। আমরা চাচ্ছি বক্তব্যগুলো মিউচুয়ালি একোমোডেটেড হোক এবং সমঝোতার দিকে এগিয়ে যাক, যাতে নির্বাচনটা শান্তিপূর্ণ হয়।সিইসি বলেন, ইতিপূর্বে আমরা বহুবার বলেছি, যেসব রাজনৈতিক দল বিশেষত প্রধানতম দলগুলোর নির্বাচনে অংশ নেয়া খুবই প্রয়োজন। কোনো দলকে নির্বাচনে অংশগ্রহণ করতে অবশ্যই বাধ্য করতে পারব না। তবে সব দলকে কার্যকরভাবে অংশগ্রহণ করতে আমরা বারবার আহবান করে যাব। সে প্রচেষ্টা আমাদের অব্যাহত থাকবে।হাবিবুল আউয়াল বলেন, আজকেও আপনাদের মাধ্যমে সব দলকে আহবান জানাচ্ছি সক্রিয়ভাবে নির্বাচনে অংশগ্রহণ করতে। নির্বাচনে প্রতিদ্বন্দ্বিতা ও প্রতিযোগিতা না থাকলে জনমতের সঠিক প্রতিফলন হয় না। পক্ষ-প্রতিপক্ষের সক্রিয় অংশগ্রহণ ও প্রতিদ্বন্দ্বিতায় মাঠ পর্যায়ে অনুষ্ঠিত নির্বাচনে সম্ভাব্য অনিয়ম, কারচুপি, দুর্নীতি, অর্থ শক্তির বৈভব, পেশিশক্তির প্রয়োগ ও প্রভাব বহুলাংশে নিয়ন্ত্রিত হতে পারে।সিইসি বলেন, সব দল সহযোগিতা না করলে আমরা সেখানে ব্যর্থ হয়ে যাব। আপনাদের সমন্বিত প্রয়াস থাকবে, কেউ যদি তলোয়ার নিয়ে দাঁড়ায়, আপনাকে রাইফেল বা আরেকটি তলোয়ার নিয়ে দাঁড়াতে হবে। আপনি যদি দৌড় দেন, তাহলে আমি কী করব? কাজেই আমরা সাহায্য করব। পুলিশের ওপর, সরকারের ওপর আমাদের কমান্ড থাকবে।সকালে এনডিএমের সঙ্গে এ বক্তব্য দিলেও বিকেলে সেই বক্তব্য সংশোধন করেন প্রধান সিইসি কাজী হাবিবুল আউয়াল। বিকেলে তিনি বলেন, তলোয়ার-রাইফেল নিয়ে যুদ্ধ করবেন না।আরও পড়ুন: ইসির সংলাপে যাবে না বিএনপি: মির্জা ফখরুলবাংলাদেশ কংগ্রেসের সঙ্গে সংলাপে বসে তিনি বলেন, যদিও নির্বাচন এক ধরনের যুদ্ধ। অনেকেই বলছেন, আসেন যুদ্ধের মাঠে আসেন। সেখানে অস্ত্র নিয়ে যুদ্ধ করতে হবে না। আপনাদের জনসমর্থন নিয়ে যুদ্ধ করতে হবে। আপনারা তলোয়ার, রাইফেল নিয়ে যুদ্ধ করবেন না। আপনাদের জনসমর্থন যারা আছে, তারা আসবে, তারা ব্যালট নিয়ে যুদ্ধ করবে।রোববার সারাদিন জাতীয়তাবাদী গণতান্ত্রিক আন্দোলন (এনডিএম), বাংলাদেশ ন্যাশনালিস্ট ফ্রন্ট (বিএনএফ), বাংলাদেশ কংগ্রেস ও বাংলাদেশ মুসলিম লীগ (বিএমএল)- এই চার দলকে সংলাপে আসার জন্য আমন্ত্রণ জানিয়েছিল ইসি। এদের মধ্যে বিএমএল আসেনি।একাত্তর/আরএ
tags:প্রধান সংবাদ, সরকার, নির্বাচন, কাজী হাবিবুল আউয়াল


25886
সিইসির বক্তব্য আত্মঘাতী ও অগ্রহণযোগ্য: টিআইবি
জাতীয়
2022-07-17T23:04:16+06:00
নির্বাচনের সময় সহিংসতা প্রসঙ্গে প্রধান নির্বাচন কমিশনার (সিইসি) কাজী হাবিবুল আউয়ালের দেয়া বক্তব্যকে আত্মঘাতী ও অপরিণামদর্শী উল্লেখ করে, অবিলম্বে তা প্রত্যাহারের আহবান জানিয়েছে দুর্নীতিবিরোধী সংস্থা ট্রান্সপারেন্সি ইন্টারন্যাশনাল বাংলাদেশ (টিআইবি)।রোববার (১৭ জুলাই) সংবাদমাধ্যমে পাঠানো এক বিবৃতিতে এ আহবান জানায় সংস্থাটি। সিইসির ‘তলোয়ারের বিপরীতে রাইফেল নিয়ে দাঁড়ানো’ বক্তব্যে বিস্মিত ও হতাশ টিআইবি বলছে, ইসির মতো একটি সাংবিধানিক প্রতিষ্ঠানের প্রধান এ ধরনের বক্তব্য দিতে পারেন না।গণমাধ্যমে ছড়িয়ে পড়া এমন সংবাদে গভীর বিস্ময় ও হতাশা জানিয় বিবৃতিতে টিআইবি নির্বাহী পরিচালক ড. ইফতেখারুজ্জামান বলেন, নির্বাচন কমিশন একটি দায়িত্বশীল সাংবিধানিক প্রতিষ্ঠান। সেই প্রতিষ্ঠানের প্রধান হিসেবে রাষ্ট্রের নির্বাচনসমূহ স্বচ্ছ, অংশগ্রহণমূলক ও সবার জন্য সমান ক্ষেত্র নিশ্চিত করার দায়িত্ব তার ওপর ন্যস্ত।‘কিন্তু নির্বাচনে সবার সহযোগিতা চাইতে গিয়ে সম্ভাব্য সহিংসতা প্রসঙ্গে তিনি যে তলোয়ারের বিপরীতে তলোয়ার বা রাইফেল ব্যবহারের কথা উল্লেখ করেছেন- প্রকান্তরে তা সহিংসতাকেই উসকে দেয়। এ ধরনের সহিংসতা সহায়ক বক্তব্য যে কোনো নাগরিকের জন্য যেখানে অপরাধ প্রবণতার দৃষ্টান্ত, সেখানে সিইসির মতো গুরুত্বপূর্ণ সাংবিধানিক পদে থেকে কাজী হাবিবুল আউয়ালের এমন বক্তব্য আত্মঘাতী, অপরিণামদর্শী ও অগ্রহণযোগ্য।’‘সিইসির এমন বক্তব্য নির্বাচন কেন্দ্রিক পেশিশক্তির ব্যবহার, বুথ দখল কিংবা ভোটারদের ভোট দিতে না দিয়ে জোরপূর্বক বাক্স ভরার যে অরাজকতা বিগত কয়েকটি নির্বাচনকে নামমাত্র আনুষ্ঠানিকতায় পরিণত করেছে, তাকেই উৎসাহিত করার নামান্তর।’টিআইবি আশা করে, সিইসি তার এমন বক্তব্যের ব্যাখ্যা দেবেন ও তলোয়ারের বিপরীতে রাইফেল বা তলোয়ার নিয়ে দাঁড়ানোর পরামর্শটি প্রত্যাহার করবেন।ড. ইফতেখারুজ্জামান আরো বলেন, স্বচ্ছ ও অংশগ্রহণমূলক নির্বাচনের পাশাপাশি শান্তিপূর্ণ নির্বাচন অনুষ্ঠান আয়োজনও ইসির অঙ্গীকার হওয়া উচিত। কিন্তু নির্বাচনকালীন সহিংসতাকে রোধের নামে পাল্টা সহিংস আচরণের এই পরামর্শ সহিংসতা ঠেকাতে যথোপযুক্ত কৌশল প্রণয়নে কমিশনের ব্যর্থতাকে স্পষ্ট করে দেয়।আরও পড়ুন: বিএনপি চাইলে পদত্যাগেও রাজি আছেন সিইসি‘একই সঙ্গে তা নির্বাচনের বিভিন্ন অংশীজন বা রাজনৈতিক দলগুলোকে বা তাদের ছত্রছায়ায় স্বার্থান্বেষী মহলকে সহিংসতা বেছে নিতেই উৎসাহিত করবে। আমরা আশা করি, কমিশন এ ধরনের সহিংসতা সহায়ক প্রস্তাবের পথ পরিহার করে নির্বাচনকালীন সম্ভাব্য সহিংসতা রোধে কার্যকর কৌশল প্রণয়ন ও বাস্তবায়নে উদ্যোগী হবে।’পাশাপাশি কোনো ধরনের সহিংসতা উস্কে দেয় এমন কোনো বক্তব্য দেয়া থেকে কমিশন নিজেকে বিরত রাখবে বলেও আশা প্রকাশ করেন টিআইবির নির্বাহী পরিচালক।একাত্তর/আরএ
tags:টিআইবি, নির্বাচন কমিশনার, ট্রান্সপারেন্সি ইন্টারন্যাশনাল বাংলাদেশ


25887
দুই লঞ্চের প্রতিযোগিতা, সংঘর্ষে ২০ জন আহত
দেশযোগ
2022-07-17T23:27:07+06:00
পটুয়াখালীর বাউফলের ধুলিয়া ঘাটে দুই লঞ্চের সংঘর্ষে লঞ্চ ও পন্টুনে অবস্থানরত অন্তত ২০ যাত্রী আহত হয়েছেন।রোববার (১৭ জুলাই) সন্ধ্যা পৌনে সাতটার দিকে বাউফল উপজেলার ধুলিয়া লঞ্চঘাটে কালাইয়া টু ঢাকাগামী এমভি বন্ধন ৫ ও ধুলিয়া-১ দোতালা লঞ্চের সংঘর্ষে এ দুর্ঘটনা ঘটে।দুর্ঘটনার সময় লঞ্চে অবস্থানরত ও পন্টুনে অপেক্ষমান শিশু ও বৃদ্ধসহ কমপক্ষে ২০ জন যাত্রী আহত হন।লঞ্চ যাত্রী ও প্রত্যক্ষদর্শীরা জানান, লঞ্চ দুটো বাউফলের কালাইয়া ঘাট থেকে ওইদিন বিকেল সাড়ে ৩টায় ঢাকার উদ্দেশ্যে ছেড়ে প্রতিযোগিতামূলক চালিয়ে সন্ধ্যা পৌনে সাতটার দিকে ধুলিয়া লঞ্চ ঘাটে ভিড়তে গিয়ে বন্ধন ৫ লঞ্চটি, ধুলিয়া ১ লঞ্চকে সজোরে ধাক্কা দেয়। সেই ধাক্কা লাগে পন্টুনেও।ধুলিয়া ১ লঞ্চের যাত্রী হাসান সিকদার জানান, এ ঘটনায় দুই বছরের শিশু মারজিয়া, তার বাবা মেহেদি হাসান (৩২), আশ্রাফ গাজীসহ (৫০) ২০ জন আহত হয়েছেন।গুরুতর আহত পাঁচজনকে বরিশাল শের-ই-বাংলা মেডিকেল কলেজ হাসপাতালে (শেবাচিম) পাঠানো হয়েছে। এর মধ্যে মারজিয়ার অবস্থা আশঙ্কাজনক।ধুলিয়া ইউনিয়নের চেয়ারম্যান হুমায়ুন দেওয়ান জানান, পৌনে সাতটার দিকে এ দুর্ঘটনা ঘটে।আরও পড়ুন: রাজধানীতে অভিযান, রুট পারমিটবিহীন ১৩ বাস ডাম্পিংবাউফল থানার ভারপ্রাপ্ত কর্মকর্তা (ওসি) আল মামুন জানান, আহত ১৬ জনের পরিচয় পাওয়া গেছে। এরমধ্যে পাঁচজন গুরুতর আহত। পুলিশ ঘটনাস্থলে পৌঁছার আগেই লঞ্চ দুটো ঢাকার উদ্দেশ্যে ছেড়ে যায়। আহতদের পক্ষ থেকে অভিযোগ পেলে আইনগত ব্যবস্থা নেয়া হবে।একাত্তর/আরএ
tags:পটুয়াখালী, বাউফল, লঞ্চের সংঘর্ষ


25888
বিপিএলের আগামী তিন আসরের তারিখ চূড়ান্ত
খেলা
2022-07-17T23:36:25+06:00
বাংলাদেশ প্রিমিয়ার লিগের (বিপিএল) আগামী তিন আসরের সূচি চূড়ান্ত করেছে বাংলাদেশ ক্রিকেট বোর্ড (বিসিবি)।২০২৩-২০২৫ সালের ফ্র্যাঞ্চাইজিদের স্বত্বের জন্য এক সপ্তাহের মধ্যে দরপত্র প্রকাশ করবে বিসিবি।রোববার (১৭ জুলাই) বিসিবির পরিচালনা পর্ষদের সভা শেষে এ কথা বলেন বোর্ড সভাপতি নাজমুল হাসান পাপন।আগামী তিন বছরের জন্য বিপিএলের তারিখও নির্ধারণ করেছে বিসিবি। ২০২৩ সালের বিপিএল শুরু হবে ৫ জানুয়ারি। শেষ হবে ১৬ ফেব্রুয়ারি।২০২৪ সালের আসর শুরু হবে ৬ জানুয়ারি। ১৭ ফেব্রুয়ারি এই আসরের পর্দা নামবে।২০২৫ সালের পহেলা জানুয়ারি শুরু হবে বিপিএল সে বছরের আসর। ঐ আসরটি শেষ হবে ১১ ফেব্রুয়ারি।নাজমুল হাসান পাপন জানান, আগামী বছর বিপিএল সাত দলের টুর্নামেন্ট করার ইচ্ছা এবং সুযোগ পেলে দলের সংখ্যাও বাড়ানো হবে।কোভিড-১৯ পরিস্থিতির কারণে গত দুই বছরের বিপিএল নিজের রূপে হয়নি। ২০২০-২০২১ সালে বিপিএল শুধুমাত্র স্থানীয় খেলোয়াড়দের নিয়ে অনুষ্ঠিত হয়েছিলো। জাতির পিতা বঙ্গবন্ধু শেখ মুজিবুর রহমানের জন্মশতবার্ষিকী উপলক্ষে চলতি বছর মাত্র এক বছরের জন্য ফ্র্যাঞ্চাইজি স্বত্ব বিক্রি করেছিলো বিসিবি।আজ পাপন বলেন, ‘সভায় সিদ্ধান্ত হয়েছে, আগামী তিন বছর বিপিএল অনুষ্ঠিত হবে। কারণ, আমরা ফ্র্যাঞ্চাইজি দলকে তিন বছরের জন্য দিব। এর অর্থ, ২০২৩-২০২৫ সালের, পরের তিন বছরের জন্য দলগুলোর স্বত্ব কিনতে হবে। এখন যেহেতু তারিখ নির্ধারণ করা হয়েছে, বাকিটা এক সপ্তাহের মধ্যে সিদ্ধান্ত নেয়া হবে।’তিনি আরো বলেন, ‘দীর্ঘ সময়ের জন্য দল দিলে ফ্র্যাঞ্চাইজিদের নিজেদের পরিকল্পনা ঠিক করার সময় পায়। এমনটা বিবেচনা করে সামনে আগের মতো সব থাকবে, সেটিও না। কিছু-কিছু পরিবর্তন আসতে পারে। আমরা সব বিষয়গুলো স্পষ্ট করেই বিজ্ঞাপন দিবো। নিয়ম ও কন্ডিশনগুলো কিছুদিনের মধ্যেই নির্ধারণ হয়ে যাবে।’আরও পড়ুন: আন্তর্জাতিক টি-টোয়েন্টিকে তামিমের বিদায়গত কয়েক বছর ধরে বিপিএলের নিয়মিত ফ্র্যাঞ্চাইজি ঢাকা ডায়নামাইটস, রংপুর রাইডার্স, খুলনা টাইগার্স এবং কুমিল্লা ভিক্টোরিয়ান্স। তবে গত বছর কুমিল্লা ভিক্টোরিয়ান্স খেললেও, অন্যরা আসেনি।নাজমুল হাসান পাপনের বিশ্বাস পুরোনো ফ্র্যাঞ্চাইজিরা ফিরে এসে বিপিএলকে আবারও চাঙা করে তুলবে।একাত্তর/আরএ
tags:বাংলাদেশ ক্রিকেট বোর্ড, বিপিএল, বাংলাদেশ প্রিমিয়ার লিগ


25889
পদ্মাসেতুতে পিকআপ উল্টে দুইজন নিহত, আহত তিন
দেশযোগ
2022-07-17T23:59:27+06:00
পদ্মা সেতুর মাওয়া প্রান্তে অক্সিজেন সিলিন্ডার বহনকারী পিকআপ উল্টে হেলপার কাউসার ও যাত্রী রাজু নিহত হয়েছেন। এ ঘটনায় আহত হয়েছেন আরো তিনজন।রোববার (১৭ জুলাই) রাত ৯টার দিকে এ দুর্ঘটনা ঘটে।এ সময় আহত তিনজনকেই গুরুতর অবস্থায় ঢাকা মেডিকেলে পাঠানো হয়েছে।পিকআপ চালক মিরাজ জানান, শরীয়তপুর থেকে ঢাকার উদ্দেশ্যে ছেড়ে আসা পিকআপটি নিয়ন্ত্রণ হারিয়ে উল্টে গিয়ে দুর্ঘটনা ঘটে।হেলপার ছাড়াও পিকআপের মালিক আনোয়ার হোসেনের ভাই রাজু খন্দকার নিহত হয়েছেন।আনোয়ারের আরেক ভাই রাজিবের স্ত্রী মুক্তা ও ১০ মাসের জমজ কন্যা শিশুদের গুরুতর আহত অবস্থায় ঢাকা পাঠানো হয়েছে।আরও পড়ুন: দুই লঞ্চের প্রতিযোগিতা, সংঘর্ষে ২০ জন আহতপদ্মা সেতু উত্তর থানার ভারপ্রাপ্ত কর্মকর্তা (ওসি) আলমগীর হোসাইন জানান, খবর পেয়ে পুলিশ ঘটনাস্থল থেকে আহতদের উদ্ধার করে হাসপাতালে পাঠায়। গাড়িতে ৮৫টি অক্সিজেন সিলিন্ডার খালি ছিলো।একাত্তর/আরএ
tags:সড়ক দুর্ঘটনা, পদ্মা সেতু, মাওয়া প্রান্ত


25890
ভারতে ২শ’ কোটি করোনা টিকা প্রদানের মাইলফলক
বিশ্বযোগ
2022-07-18T00:28:59+06:00
ভারতের প্রধানমন্ত্রী নরেন্দ্র মোদি ‘২০০ কোটি’ কোভিড-১৯ টিকার ডোজ প্রদানের মাইলফলক অতিক্রম করায় নাগরিকদের অভিনন্দন জানিয়েছেন।রোববার (১৭ জুলাই) দুপুর ১টা পর্যন্ত ভারতের স্বাস্থ্য মন্ত্রণালয়ের তথ্য অনুসারে, সারা দেশে মোট ২ কোটি ৬৩ লাখ ২৬ হাজার ১১১টি সেশনের মাধ্যমে ২শ’ কোটি ১৫ হাজার ৬৩১ ডোজ টিকা দেওয়া হয়েছে। খবর বাসসের।মন্ত্রণালয়ের তথ্যে দেখা যায়, ভারতের প্রাপ্তবয়স্ক জনসংখ্যার ৯৮ শতাংশ এপর্যন্ত ন্যূনতম একটি ডোজ পেয়েছে এবং ৯০ শতাংশ সম্পূর্ণরূপে ডোজ সম্পন্ন করেছে।এই ‘অসাধারণ’ সাফল্যের জন্য প্রধানমন্ত্রী মোদি দেশবাসীকে অভিনন্দন জানিয়ে বলেন, ভারতের টিকাদান অভিযানকে অতুলনীয় করে তুলতে যারা অবদান রেখেছেন, তাদের জন্য তিনি গর্বিত।তিনি এক টুইট বার্তায় বলেন, ‘আবার ইতিহাস গড়ল ভারত! ২০০ কোটি টিকা প্রদানের বিশেষ সংখ্যা অতিক্রম করার জন্য সমস্ত ভারতীয়কে অভিনন্দন। ভারতের টিকাদান অভিযানকে ব্যাপকতা ও গতিতে অতুলনীয় করে তুলতে যারা অবদান রেখেছেন তাদের জন্য আমরা গর্বিত। এটি কোভিড-১৯-এর বিরুদ্ধে বিশ্বব্যাপী লড়াইকে শক্তিশালী করেছে।’এছাড়া, স্বাস্থ্য মন্ত্রণালয়ের সূত্রে জানানো হয়, ভারতে গত ২৪ ঘণ্টা (আজ সকাল ৮টা পর্যন্ত) ২০ হাজার ৫২৮ জন নতুন করে কোভিড-১৯ আক্রান্ত হয়েছে, এ নিয়ে মোট করোনভাইরাস আক্রান্তের সংখ্যা ৪ কোটি ৩৭ লাখ ৫০ হাজার ৫৯৯।আরও পড়ুন: তাপদাহ: যুক্তরাজ্যে প্রথমবারের মতো ‘রেড অ্যালার্ট’৪৯ জন নতুন মৃত্যুর সঙ্গে মোট মৃত্যুর সংখ্যা বেড়ে ৫ লাখ ২৫ হাজার ৭০৯ -এ পৌঁছেছে। বার্তমানে আক্রান্তের হার শূন্য দশমিক ৩৩ শতাংশে দাঁড়িয়েছে আর সুস্থ হওয়ার হার বর্তমানে ৯৮ দশমিক ৪৭ শতাংশ।একাত্তর/আরএ
tags:করোনা, টিকা, ভারত, নরেন্দ্র মোদি


25892
বঙ্গবন্ধু এক্সপ্রেসওয়েতে দুই বাসের সংঘর্ষে আহত চার
দেশযোগ
2022-07-18T08:44:41+06:00
মুন্সীগঞ্জের শ্রীনগরে বঙ্গবন্ধু এক্সপ্রেসওয়ের ষোলঘর এলাকায় দুই যাত্রীবাহী বাসের সংঘর্ষে শিশু ও বৃদ্ধাসহ চারজন যাত্রী আহত হয়েছেন।রোববার বিকাল পৌণে ৪ টার দিকে ঢাকা-মাওয়া এক্সপ্রেসওয়ের শ্রীনগরের ষোলঘর বাস স্ট্যান্ড সংলগ্ন ফুটওভার ব্রিজের সামনে এ ঘটনা ঘটে।ডিএম পরিবহণের যাত্রী শরীয়দপুর এলাকার শিমুল (৬), সুরমা (২২), সুজাতা (১৭) ও ভিআইপি ফেম পরিবহণের যাত্রী কেরানীগঞ্জের কদমতলী এলাকার আমেনা বেগমকে (৬২) উদ্ধার করে হাসপাতালে নেন ফায়ার সার্ভিস কর্মীরা। স্থানীয়রা জানায়, ঢাকাগামী ডিএম পরিবহণের একটি যাত্রীবাহী বাসকে পেছন থেকে ভিআইপি ফেম পরিবহণের যাত্রীবাহী বাস সজোরে ধাক্কা দিলে উভয় বাসের চারজন আহত হয়। শ্রীনগর ফায়ার সার্ভিস স্টেশন ওয়্যারহাউজ ইন্সপেক্টর মো. মাহফুজ রিবেন জানান, আহতদের উদ্ধার করে উপজেলা স্বাস্থ্য কমপ্লেক্সে চিকিৎসা দেওয়া হয়েছে।এ ব্যাপারে হাঁসাড়া হাইওয়ে থানার সার্জেন্ট মো. বাহারুল সোহাগ ঘটনার সত্যতা স্বীকার করে বলেন, বাসটি দুইটি সড়ক থেকে সরানো হয়েছে। এ ঘটনায় আইনানুগ ব্যবস্থা গ্রহনের প্রস্তুতি চলছে।একাত্তর/আরবিএস  
tags:দুর্ঘটনা, মৃত্যু, সড়ক


25893
লোকালয়ে ঢুকে পড়া হরিণ ও অজগর উদ্ধার করলো গ্রামবাসী
দেশযোগ
2022-07-18T09:11:49+06:00
শরণখোলার লোকালয়ে ঢুকে পড়া একটি চিত্রল হরিণ ও একটি অজগর সাপকে উদ্ধার করে বন বিভাগের কাছে ফিরিয়ে দিয়েছে গ্রামবাসী।রোববার বিকেলে উপজেলার সোনাতলা গ্রামের ঢালির ঘোপ এলাকায় সগির ঘরামির বাড়িতে এসে আশ্রয় নেয় একটি চিত্রল হরিণ। পরে গ্রামবাসী এ সংবাদ পেয়ে সেখানে হাজির হয়ে হরিণটিকে উদ্ধার করে। বনসুরক্ষা বিষয়ক কমিটি সিপিজির টিম লিডার মো: খলিলুর রহমান ও শহিদুল ইসলাম সাচ্চু জানান, তারা খবর পেয়ে স্থানীয়দের সহায়তায় প্রায় তিনফুট লম্বা মালি হরিণটি উদ্ধার করেন। ধরার সময় ধ্বস্তা-ধ্বস্তিতে এটি কিছুটা আহত হয়। হরিণটি সুন্দরবনের বাঘের তাড়া খেয়ে লোকালয়ে এসেছে বলে ধারনা করা হচ্ছে। এবং এটি গর্ভবতী বলেও দাবি করেন তারা। পূর্ব সুন্দরবনের শরণখোলা ষ্টেশন অফিসে  রেখে চিকিৎসা দেয়া হচ্ছে হরিণটিকে। শরণখোলা ষ্টেশন কর্মকর্তা মো: আসাদুজ্জামান জানান, সুন্দরবন সংলগ্ন সোনাতলা গ্রামের সগির ঘরামির বাড়ির পাশে হরিণটি দেখতে পায় গ্রামবাসী। এরপর সিপিজি, ভিলেজ রেস্পন্স টিম (ভিটিআরটি), বাঘ বন্ধু ও গ্রামবাসী মিলে হরিণটি উদ্ধার করে স্থানীয় ভোলা ক্যাম্পের বন রক্ষীদের খবর দেয়। উদ্ধারের সময় ছোটাছুটি করতে গিয়ে হরিণটি কিছুটা আহত হয়। আহত হরিণটিকে চিকিৎসা সেবা শেষে বনে ছেড়ে দেয়া হবে। আরও পড়ুন: নড়াইলের রাজনীতি বোঝার চেষ্টা করছেন মাশরাফিঅপরদিকে ওই সকালে একই গ্রাম থেকে ৯ ফুট লম্বা ও ১২ কেজি ওজনের একটি অজগর উদ্ধার করা হয়। সাপটি সোনাতলা গ্রামের জাহাঙ্গীর হাওলাদরের বাড়িতে ঢুকে একটি হাস খেয়ে ফেলে। পরে সেটিকে উদ্ধার করে সুন্দরবনের ভোলা এলাকার অবমুক্ত করে বন বিভাগ।একাত্তর/আরবিএস  
tags:অজগর, হরিণ, গ্রামবাসী


25894
যুক্তরাষ্ট্রে আবারও বন্দুক হামলা, নিহত চার
বিশ্বযোগ
2022-07-18T09:42:26+06:00
মার্কিন যুক্তরাষ্ট্রের ইন্ডিয়ানা অঙ্গরাজ্যে বন্দুক হামলায় এক সন্দেহভাজন হামলাকারীসহ চারজন নিহত হয়েছেন। এ ঘটনায় আহত হয়েছেন আরও তিনজন। আহতদের উদ্ধার করে হাসপাতালে নেওয়া হয়েছে। এবিসি নিউজ এক প্রতিবেদনে জানিয়েছে, স্থানীয় সময় রোববার (১৭ জুলাই) ইন্ডিয়ানাপোলিস শহরের দক্ষিণে একটি শপিংমলে এ হামলার ঘটনা ঘটে।স্থানীয় পুলিশ জানায়, শপিংমলে ঢুকে এলোপাতাড়ি গুলি চালায় ওই হামলাকারী। বিশেষ করে ফুড কোর্ট লক্ষ্য করে এই হামলা চালানো হয়। এ ঘটনায় সন্দেহভাজন বন্দুকধারীসহ মোট চারজন নিহত হয়েছেন।ইন্ডিয়ানাপোলিসের সহকারী পুলিশ প্রধান ক্রিস বেইলি বলেন, আমাদের দেশে এরকম আরেকটি ঘটনার কারণে আমরা অসুস্থ হয়ে পড়েছি।গ্রিনউডের মেয়র মার্ক মায়ার্স এক বিবৃতিতে বলেন, সন্ধ্যায় গ্রিনউড পার্ক মলে গুলি চালানোর খবর পাওয়া গেছে। এ হামলায় তিনজন নিহত ও তিনজন আহত হন।মার্ক আরও জানান, পরে সন্দেহভাজন হামলাকারী একজন বেসামরিক বন্দুকধারীর গুলিতে নিহত হন। এখনও হামলাকারী ও হামলার কারণ সম্পর্কে বিস্তারিত কিছু জানায়নি পুলিশ। ওই ব্যক্তির বিষয়ে তথ্য সংগ্রহের জন্য স্থানীয়দের সাহায্যও চেয়েছে পুলিশ। এর আগে চলতি বছরের শুরু থেকেই দেশটিতে একাধিক বন্দুক হামলার ঘটনা ঘটে। গত মাসে বন্দুক সহিংসতা নিয়ন্ত্রণে পাস হওয়া বিলে সই করেন মার্কিন প্রেসিডেন্ট জো বাইডেন। গত ৩০ বছরের মধ্যে বন্দুক নিয়ন্ত্রণে দেশটির সবচেয়ে গুরুত্বপূর্ণ আইন এটি। একাত্তর/আরবিএস  
tags:প্রধান সংবাদ, যুক্তরাষ্ট্র, বন্দুক হামলা


25895
পদ্মায় জেলের জালে ধরা পড়লো ২৫ কেজির বাগাইড়
দেশযোগ
2022-07-18T09:55:02+06:00
রাজবাড়ীর পদ্মায় জেলের জালে আবারও বিশাল আকৃতির একটি বাগাইড় মাছ ধরা পরেছে। ওজন নিয়ে দেখা গেছে মাছটির ওজন ২৪ কেজি ৭০০ গ্রাম। সোমবার (১৮ জুলাই) সকালে রাজবাড়ী জেলার গোয়ালন্দ উপজেলার দৌলতদিয়া ফেরিঘাটের উজানে জেলে জয়নাল হলদারের জালে মাছটি ধরা পরে। মাছটিকে বিক্রির জন্য স্থানীয় আড়তে নিয়ে আসলে একে একনজর দেখতে ভিড় করে স্থানীয়রা। এসময় দৌলতদিয়ার মাছ ব্যবসায়ীদের অংশগ্রহণে উন্মুক্ত ডাকের মাধ্যমে এক হাজার ১০০ টাকা কেজি দরে মাছটি কিনে নেন দৌলতদিয়া ৫ নম্বর ফেরি ঘাটের শাকিল সোহান মৎস্য আড়তের মালিক শাহজাহান মিয়া সম্রাট। আড়তের মালিক শাহজাহান মিয়া সম্রাট বলেন, পদ্মা নদীর পানি কিছুটা কমছে, যে কারণে এখন বড় বড় মাছগুলো খাবারের সন্ধানে নদীর কিনারায় আসছে। এতে মাঝেমধ্যেই এমন বড় বড় মাছ ধরা পড়ছে। সোমবার সকালে জয়নাল হলদারের জালে ধরা পরা প্রায় ২৫ কেজি ওজনের বাগাইড় মাছটি ১১০০ টাকা কেজি দরে মোট ২৭ হাজার টাকায় কিনে নেই। আরও পড়ুন: লোকালয়ে ঢুকে পড়া হরিণ ও অজগর উদ্ধার করলো গ্রামবাসীতিনি আরও জানান, মাছটিকে আপাতত ঘাটের পন্টুনের সাথে বেধে রাখা হয়েছে। সেই সাথে ঢাকার ব্যবসায়ীদের সাথে মুঠোফোনে যোগাযোগ করা হচ্ছে। একটু বেশি দাম পেলেই বিক্রি করা হবে। একাত্তর/এসজে
tags:রাজবাড়ী, পদ্মা নদী, বাগাইড় মাছ


25896
জমি নিয়ে সংঘর্ষে নিহত এক, আহত ১৫
দেশযোগ
2022-07-18T10:09:54+06:00
জমি নিয়ে বিরোধের জেরে ব্রাহ্মণবাড়িয়ার নাসিরনগরে দুই পরিবারের সংঘর্ষে এক ব্যক্তি নিহত হয়েছেন। এ ঘটনায় উভয়পক্ষের নারী-শিশুসহ অন্তত ১৫ জন আহত হয়েছেন। রোববার (১৭ জুলাই) দিবাগত রাত ১টার দিকে ২৫০ শয্যাবিশিষ্ট ব্রাহ্মণবাড়িয়া জেনারেল হাসপাতালে তিনি মারা যান। নিহত আকতার মিয়া (৪০) উপজেলার গুনিয়াউকের মৃত খুরশেদ আলীর ছেলে। আহতদের মধ্যে ফুলতারা (২৫), নূর আলম (৫০), সালমা (৩৫), আরশা (২১), নুশরাত (০৩), সুফিয়ান (১০), বকুল (২৫), সাজ্জাদ (২৭) ও দুলাল মিয়ার (৩৭) নাম পাওয়া গেছে। নিহতের পরিবারের সদস্যরা জানান, চাচাতো ভাই দুলাল মিয়ার সঙ্গে আকতারের জায়গাজমি নিয়ে বিরোধ চলে আসছিল। এরই জেরে রোববার রাতে বাকবিতণ্ডা থেকে দুই পরিবারের সদস্যরা দা-লাঠি নিয়ে সংঘর্ষে জড়িয়ে পড়ে।আরও পড়ুন: বঙ্গবন্ধু এক্সপ্রেসওয়েতে দুই বাসের সংঘর্ষে আহত চারএতে উভয় পরিবারের নারী-শিশুসহ অন্তত ১৫ জন আহত হন। তাদের মধ্যে আকতার মিয়া ও দুলাল মিয়াসহ ১১ জনকে ২৫০ শয্যাবিশিষ্ট ব্রাহ্মণবাড়িয়া জেনারেল হাসপাতালে চিকিৎসার জন্য পাঠানো হয়। রাত ১টার দিকে আকতার মিয়া চিকিৎসাধীন অবস্থায় মারা যান।নাসিরনগর থানা পুলিশের ভারপ্রাপ্ত কর্মকর্তা (ওসি) হাবিবুল্লাহ সরকার জানান, মরদেহ ময়নাতদন্তের জন্য সদর হাসপাতাল মর্গে পাঠানো হয়েছে। ঘটনাস্থলে পুলিশ মোতায়েন রয়েছে।
tags:সংঘর্ষ, ব্রাহ্মণবাড়িয়া, নাসিরনগর, জমি নিয়ে বিরোধ


25897
দক্ষিণ আফ্রিকায় আলাদা বন্দুক হামলায় নিহত ৯
বিশ্বযোগ
2022-07-18T10:16:30+06:00
দক্ষিণ আফ্রিকার দুই প্রদেশে আলাদা বন্দুক হামলায় কমপক্ষে ৯ জন নিহত হয়েছেন। হামলাকারীদের ধরতে অভিযানে নেমেছে পুলিশ। বার্তা সংস্থা রয়টার্স জানায়, শনিবার রাতে থেম্বেলিহলে ও ওয়েস্টার্ন কেপে এসব হামলার ঘটনা ঘটে। জানা গেছে, জোহানেসবার্গের দক্ষিণ থেম্বেলিহলে শনিবার সন্ধ্যা সাড়ে ৭টার দিকে একদল লোক রাস্তার পাশে খেলছিল, এ সময় তাদের ওপর হামলা চালায় দুর্বৃত্তরা। এতে চারজন নিহত হন এবং দু'জন আহত হন। পুলিশ এক বিবৃতিতে জানিয়েছে, ওই হামলায় চারজন লোক ঘটনাস্থলেই মারা যান। এছাড়া গুলিবিদ্ধ আরও দুইজনকে হাসপাতালে নেওয়া হয়। আরও পড়ুন: বঙ্গবন্ধু এক্সপ্রেসওয়েতে দুই বাসের সংঘর্ষে আহত চারস্থানীয় পুলিশ কমিশনার ইলিয়াস মাওলা শোক প্রকাশ করে জানান, এটি একটি ভয়াবহ ঘটনা। হামলাকারীদের ধরতে অভিযান চলছে। এদিকে থেম্বেলিহেলে আলাদা ঘটনায় ৩৬ বছর বয়সী আরেক ব্যক্তিকে গুলি করে হত্যা করা হয়েছে। হামলার কারণ সম্পর্কে নিশ্চিত হতে পারেনি প্রশাসন। তবে নিহত ব্যক্তির মোবাইল ও সাইকেল ছিনতাই হয়েছে।অন্যদিকে ওয়েস্টার্ন কেপ প্রদেশের খায়েলিতশা শহরে শনিবার রাতে তিনটি খুনের ঘটনা ঘটে।  তদন্তে নেমেছে আইনশৃঙ্খলা বাহিনী।একাত্তর/আরবিএস  
tags:দক্ষিণ আফ্রিকা, হামলা, বন্দুক


25898
পাহাড়ে দুই পক্ষের গোলাগুলিতে নিহত এক, আহত এক
দেশযোগ
2022-07-18T10:23:00+06:00
খাগড়াছড়ির মাটিরাঙ্গায় দুই পক্ষের গোলাগুলি একজন নিহত হয়েছে। এই ঘটনায় আহত হয়েছে একজন। সোমবার (১৮ জুলাই) সকালে আনুমানিক সাড়ে ৫টার দিকে মাটিরাঙ্গার তাইন্দং ইউনিয়নের সুকুমার কারবারি পাড়ায় ইউনাইটেড পিপলস ডেমোক্রেটিক ফ্রন্ট (ইউপিডিএফ) ও ইউপিডিএফ গণতান্ত্রিকের সদস্যদের মধ্যে এ গোলাগুলির ঘটনা ঘটে। নিহতের নাম উত্তম কুমার ত্রিপুরা (২৫)। তিনি স্থানীয় হেডম্যান পাড়ার সুনীল ত্রিপুরার ছেলে।এছাড়াও এ ঘটনায় আহত হয়েছেন চিগন চিজি চাকমা (২৪) নামে এক ইউপিডিএফ কর্মী। আরও পড়ুন: জমি নিয়ে সংঘর্ষে নিহত এক, আহত ১৫মাটিরাঙ্গা থানার ভারপ্রাপ্ত কর্মকর্তা (ওসি) মোহাম্মদ আলী ঘটনার সত্যতা নিশ্চিত করে জানান, পুলিশ প্রয়োজনীয় ব্যবস্থা গ্রহণ করছে।ইউপিডিএফের জেলা সংগঠক অংগ্য মারমা এ ঘটনার নিন্দা জানিয়ে বলেন, সকালে মুখোশধারীরা অতর্কিত হামলা চালিয়ে স্থানীয় যুবক উত্তম কুমারকে হত্যা করে। একাত্তর/এসজে
tags:খাগড়াছড়ি, গোলাগুলি, ইউপিডিএফ


25899
বিশ্বাসঘাতকতার অভিযোগে ইউক্রেনের দুই শীর্ষ কর্মকর্তা বরখাস্ত
বিশ্বযোগ
2022-07-18T10:39:45+06:00
বিশ্বাসঘাতকতার অভিযোগে ইউক্রেনের নিরাপত্তা সংস্থা-এসবিইউর প্রধান ইভান বাকানভ ও প্রসিকিউটর জেনারেল ইরিনা ভেনেডিক্টোভাকে বরখাস্ত করেছেন দেশটির প্রেসিডেন্ট ভলোদিমির জেলেনস্কি। সোমবার (১৮ জুলাই) বিবিসির প্রতিবেদনে বলা হয়, ক্ষমতাধর সংস্থা দুইটিতে বিশ্বাসঘাতকতার বহু ঘটনার কথা উল্লেখ করে এই সিদ্ধান্তের ঘোষণা দিয়েছেন তিনি। জেলেনস্কির ভাষ্যমতে, ৬০ জনের বেশি সাবেক সরকারি কর্মচারী বর্তমানে রুশ-অধিকৃত এলাকায় ইউক্রেনের বিরুদ্ধে কাজ করছে। রোববার এক ভিডিও বক্তৃতায় জেলেনস্কি বলেন, ‘রাষ্ট্রের জাতীয় নিরাপত্তার ভিত্তির বিরুদ্ধে এ ধরনের একের পর এক অপরাধ ঘটে যাওয়ায়... সংশ্লিষ্ট প্রধানদের বিরুদ্ধে অত্যন্ত গুরুতর প্রশ্ন উঠেছে।‘এসব প্রশ্নের সঠিক উত্তর দেওয়া হবে’, যোগ করেন ইউক্রেনের প্রেসিডেন্ট।তিনি আরও বলেন, আইন প্রয়োগকারী কর্মকর্তাদের বিরুদ্ধে মোট ৬৫১টি রাষ্ট্রদ্রোহ ও দেশবিরোধীদের সহযোগিতার মামলা করা হয়েছে।আরও পড়ুন: যুক্তরাষ্ট্রে আবারও বন্দুক হামলা, নিহত চারবরখাস্ত করা এসবিইউ প্রধান ইভান বাকানভ জেলেনস্কির শৈশবের বন্ধু। এর আগে ক্রিমিয়ায় এসবিইউ এর আঞ্চলিক প্রধান ওলেহ কুলিনিচকে গ্রেপ্তার করা হয়। তাকে বিশ্বাসঘাতকতায় সন্দেহভাজন বিবেচনা করা হচ্ছে।
tags:ইউক্রেন, ভলোদিমির জেলেনস্কি, বরখাস্ত, বিশ্বাসঘাতকতা


25900
শ্রীলঙ্কায় আবারও জরুরি অবস্থা জারি
বিশ্বযোগ
2022-07-18T10:59:53+06:00
অর্থনৈতিক সংকট ও সামাজিক অস্থিরতায় বিপর্যস্ত শ্রীলঙ্কায় জরুরি অবস্থা ঘোষণা করেছেন দেশটির ভারপ্রাপ্ত প্রেসিডেন্ট রানিল বিক্রমাসিংহে।স্থানীয় সময় রোববার (১৭ জুলাই) রাতে এ ঘোষণা দেয়া হয় বলে আল জাজিরার প্রতিবেদনে জানানো হয়েছে। এটি সোমবার (১৮ জুলাই) থেকে কার্যকর হচ্ছে।এক নোটিশে বিক্রমাসিংহে বলেন, জননিরাপত্তা, আইনশৃঙ্খলা ঠিক রাখা এবং মানুষের কাছে জীবনধারণের জন্য প্রয়োজনীয় সামগ্রী পৌঁছে দেয়া স্বাভাবিক রাখতে জরুরি অবস্থা জারি করা হয়েছে। বিজ্ঞপ্তিতে বলা হয়েছে—সামাজিক অস্থিরতা প্রশমিত করতে এবং দ্বীপরাষ্ট্রটিকে জেঁকে ধরা অর্থনৈতিক সংকট মোকাবিলা করতে রানিল প্রশাসন এমন পদক্ষেপ নিয়েছে।অর্থনৈতিক সংকটের জেরে বিক্ষোভের মুখে সম্প্রতি পদত্যাগ করেছেন দেশটির প্রেসিডেন্ট গোতাবায়া রাজাপাকসে। দেশ ছেড়ে পালিয়ে বর্তমানে সিঙ্গাপুরে অবস্থান করছেন তিনি। তার অনুপস্থিতিতে ভারপ্রাপ্ত প্রেসিডেন্টের দায়িত্ব দেয়া হয়েছে প্রধানমন্ত্রী রানিল বিক্রমাসিংহেকে। এক সপ্তাহ আগে রাজধানী কলম্বোর রাস্তায় হাজার হাজার সরকারবিরোধী বিক্ষোভকারী নেমে এসে প্রেসিডেন্টের সরকারি বাসভবন ও দপ্তর দখল করার পর গোটাবায়া প্রথমে মালদ্বীপ এবং পরে সিঙ্গাপুরে যান।আরও পড়ুন: যুক্তরাষ্ট্রে আবারও বন্দুক হামলা, নিহত চারবুধবার (২০ জুলাই) নতুন প্রেসিডেন্ট নির্বাচন করবে দেশটির পার্লামেন্ট। উল্লেখ্য, গত মার্চ মাস থেকে অর্থনৈতিক সংকটের কারণে শ্রীলঙ্কায় শুরু হয় আন্দোলন। এক পর্যায়ে সাধারণ মানুষ বিক্ষোভে ফেটে পড়েন। শেষ পর্যন্ত প্রধানমন্ত্রীর কার্যালয় ও প্রেসিডেন্টের বাসভবনেও ঢুকে পড়েন তারা। পরিস্থিতি স্বাভাবিক না হওয়া পর্যন্ত আন্দোলন চালিয়ে যাওয়ার ঘোষণা তাদের।একাত্তর/এসজে
tags:শ্রীলঙ্কা, জরুরি অবস্থা, গোতাবায়া রাজাপাকসে, রানিল বিক্রমাসিংহে


25901
সিএনজিচালিত অটোরিকশার চাপায় একজন নিহত
দেশযোগ
2022-07-18T11:09:29+06:00
ফেনীতে সিএনজিচালিত অটোরিকশা থেকে ছিটকে পড়ে পেছনের আরেকটি সিএনজিচালিত অটোরিকশার চাপায় বেলাল হোসেন (৫০) নামে এক ব্যক্তি নিহত হয়েছেন।রোববার রাতে ফেনী-সোনাগাজী আঞ্চলিক সড়কের ফেনী সদর উপজেলার গোবিন্দপুর নতুন বাজার এলাকায় এ দুর্ঘটনা ঘটে।নিহত বেলাল হোসেন ফেনীর সোনাগাজী উপজেলার চর মজলিশপুর ইউনিয়নের চর বদরপুর গ্রামের শফি উল্যাহর ছেলে।পুলিশ ও স্থানীয় সূত্রে জানা যায়, দ্রুতগতির অটোরিকশাটি কাত হলে অটোরিকশার চালকের পাশের আসনে বসা যাত্রী বেলাল হোসেন ছিটকে সড়কের ওপর পড়ে যান। তখন পেছন থেকে আসা একটি অটোরিকশা তাকে চাপা দেয়। এতে তিনি গুরুতর আহত হন। তাকে ফেনীর ২৫০ শয্যা জেনারেল হাসপাতালের জরুরি বিভাগে নেওয়ার পর তিনি মারা যান।আরও পড়ুন: যুক্তরাষ্ট্রে আবারও বন্দুক হামলা, নিহত চারফেনী মডেল থানার ভারপ্রাপ্ত কর্মকর্তা (ওসি) মো. নিজাম উদ্দিন জানান, নিহতের লাশ ময়নাতদন্তের জন্য হাসপাতালের মর্গে রাখা হয়েছে।একাত্তর/আরবিএস  
tags:দুর্ঘটনা, মৃত্যু, সড়ক


25902
সাহাপাড়ায় হামলার অভিযোগে পাঁচজন গ্রেপ্তার
দেশযোগ
2022-07-18T11:12:55+06:00
নড়াইলের লোহাগড়া উপজেলার দিঘলিয়া ইউনিয়নে সাহাপাড়ায় হামলার অভিযোগে পাঁচজনকে গ্রেপ্তার করেছে পুলিশ। সোমবার (১৮ জুলাই) বিষয়টি নিশ্চিত করেছেন নড়াইলের পুলিশ সুপার প্রবীর কুমার রায়।গ্রেপ্তার ব্যক্তিরা হলেন- তালবাড়িয়া গ্রামের মো. সাঈদ শেখ (৫৫), দিঘলিয়া গ্রামের মো. রাসেল মৃধা (৩৮), লুটিয়া গ্রামের কবির গাজী (৪০), বাটিকাবাড়ী গ্রামের রেজাউল শেখ (৪০) ও বয়রা গ্রামের মো. মাছুম বিল্লাহ (৩৪)। এর আগে বাড়িঘর ও দোকানপাটে হামলার ঘটনায় রোববার (১৭ জুলাই) দুপুরে পুলিশ বাদী হয়ে একটি মামলা দায়ের করে। মামলায় অজ্ঞাতপরিচয় ২০০ থেকে ২৫০ জনকে আসামি করা হয়েছে। এদিকে, ফেসবুকে কথিত অবমাননার পোস্ট দেয়ার অভিযোগে গ্রেপ্তার আকাশ সাহার তিনদিনের রিমান্ড মঞ্জুর করেছে আদালত।লোহাগড়ার দিঘলিয়া গ্রামের সালাউদ্দিন কচি নামের এক ব্যক্তি আকাশ সাহাকে আসামি করে গত ১৫ জুলাই রাতে ‘ধর্মীয় অনুভূতিতে আঘাত দেওয়ার’ অভিযোগে একটি মামলা করেন।স্থানীয়রা জানান, এক ফেসবুক পোস্টকে কেন্দ্র করে দিঘলিয়ায় ১৫ জুলাই জুম্মার নামাজের পর উত্তেজনা ছড়িয়ে পড়ে। আকাশের গ্রেপ্তার ও বিচার দাবিতে তাদের বাড়ির সামনে বিক্ষোভ করে লোকজন।বিকেলে উত্তেজনা আরো বাড়ে এবং সন্ধ্যায় ধর্ম অবমাননার কথিত অভিযোগ তুলে সাহাপাড়ার কয়েকটি বাড়িঘর ভাঙচুর করে কয়েকটি বাড়িতে আগুন ধরিয়ে দেওয়া হয়।পরিস্থিতি শান্ত করতে অভিযুক্ত আকাশ সাহাকে গ্রেপ্তার করা হয়েছে জানিয়ে পুলিশ বলছে, পুরো ঘটনা তদন্ত করে দেখা হচ্ছে। হামলা, আগুন ও লুটপাটে জড়িতরা রেহাই পাবে না।অন্যদিকে, নড়াইলে ধর্ম অবমাননার অভিযোগ তুলে সংখ্যালঘুদের বাড়িঘরে হামলা ও আগুনের ঘটনায় জড়িতদের কাউকে ছাড় দেয়া হবে না বলে হুঁশিয়ারি দিয়েছেন স্বরাষ্ট্রমন্ত্রী আসাদুজ্জামান খান কামাল।একাত্তর/এসজে
tags:প্রধান সংবাদ, হামলা, নড়াইল, লোহাগড়া, সাহা পাড়া


25903
ভারতে রাষ্ট্রপতি নির্বাচন শুরু, ভোট দিলেন মোদি
বিশ্বযোগ
2022-07-18T11:41:06+06:00
ভারতে রাষ্ট্রপতি নির্বাচনে ভোট গ্রহণ শুরু হয়েছে। দিল্লিতে রাষ্ট্রপতি নির্বাচনে দুই প্রার্থী দ্রৌপদী মুর্মু বনাম যশবন্ত সিন্‌হার লড়াইয়ে দেশেটির প্রায় ৪ হাজার ৮০০ জন সংসদ সদস্য ও বিধায়ক ভোট দেবেন। এনডিটিভি জানিয়েছে, সোমবার সকাল ১০টায় শুরু হওয়া রাষ্ট্রপতি নির্বাচনে ভোট দিয়েছেন ভারতের প্রধানমন্ত্রী নরেন্দ্র মোদি। এর আগে সোমবার সকালে সংসদ চত্বরে দাঁড়িয়ে নরেন্দ্র মোদি বললেন, আর কিছুক্ষণের মধ্যেই শুরু হতে চলেছে দেশের রাষ্ট্রপতি নির্বাচন। এটি খুবই গুরুত্বপূর্ণ একটি গণতান্ত্রিক প্রক্রিয়া। ভারতের ১৫ তম রাষ্ট্রপতি নির্বাচনের জন্য সাংসদরাও ভোট দিতে প্রস্তুত। রাজ্যের বিধায়করা, যারা ইলেক্টোরাল কলেজের অংশ, তারা তাদের রাজ্য বিধানসভা থেকে ভোট দিচ্ছেন।দ্রৌপদী মুর্মু শাসক দলের নির্বাচিত প্রতিনিধি। বিজেপি নেতৃত্ব বলছে, তিনি মোট ভোটের অন্তত ৬২ শতাংশ ভোট পেয়ে জিততে চলেছেন। অন্যদিকে, বিরোধী দলগুলোর রাষ্ট্রপতি পদপ্রার্থী যশবন্ত সিন্‌হা প্রায় রোজই নির্বাচনের প্রচারে নিজের পক্ষে কথা বলেছেন। মমতার তৃণমূল বলেছে, যশবন্ত যাতে বিরোধীদের পুরো ভোটটিই পান তার ব্যবস্থা করেছে তারা। উল্লেখ্য, ভারতের রাষ্ট্রপতি নির্বাচনে ইভিএম ব্যবহার করা হয় না। সাংসদ ও বিধায়কদের ব্যালটের মাধ্যমে ভোট দিতে হয়। জানাতে হয় প্রথম এবং দ্বিতীয় পছন্দও।  ২১ জুলাই এ নির্বাচনের ভোট গণনা হবে এবং ২৫ জুলাই নতুন রাষ্ট্রপতি শপথ নেবেন।একাত্তর/আরবিএস 
tags:ভারত, মোদি, ভোট


25904
বাঁচানো গেলনা উদ্ধার হওয়া চিত্রল হরিণটি'কে
দেশযোগ
2022-07-18T12:06:12+06:00
বাগেরহাটের শরণখোলায় সুন্দরবন থেকে লোকালয়ে আসা চিত্রল হরিণটিকে বাঁচানো যায়নি। উদ্ধার হওয়ার ২০ ঘণ্টা পর শরণখোলা রেঞ্জ অফিসে চিকিৎসাধীন অবস্থায় সোমবার ভোর ৬ টায় মারা যায় হরিণটি। এর আগে রোববার বিকেলে উপজেলার সোনাতলা গ্রামের ঢালির ঘোপ এলাকায় সগির ঘরামির বাড়িতে এসে আশ্রয় নেয় একটি চিত্রল হরিণ। পরে গ্রামবাসী এ সংবাদ পেয়ে সেখানে হাজির হয়ে হরিণটিকে উদ্ধার করে। এ সময় সিপিজি,ওয়াইল্ড লাইফ ও বাঘবন্ধু কমিটির সদস্যরাও সেখানে উপস্থিত ছিলেন। বনসুরক্ষা বিষয়ক কমিটি সিপিজির টিম লিডার মো: খলিলুর রহমান ও শহিদুল ইসলাম সাচ্চু জানান, তারা খবর পেয়ে স্থানীয়দের সহায়তায় প্রায় তিনফুট লম্বা মালি হরিণটি উদ্ধার করেন। এ সময় ধ্বস্তা-ধ্বস্তিতে এটি কিছুটা আহত হয়। গর্ভবতী হরিণটি সুন্দরবনের বাঘের তাড়া খেয়ে অথবা পথ ভুলে লোকালয়ে এসেছিলো বলে ধারনা করছেন তারা। চিকিৎসা দিয়েও হরিণটিকে বাঁচানো গেলনা বলে দুঃখ প্রকাশ করেন তারা।পূর্ব সুন্দরবনের শরণখোল ষ্টেশন কর্মকর্তা মো: আসাদুজ্জামান জানান, সহব্যাবস্থাপনা কমিটি সিপিজি, ভিটিআরটির সদস্যদের মাধ্যমে উদ্ধার হওয়া হরিণটিকে রেঞ্জ অফিসে এনে অবমুক্ত করার সময় অসুস্থ দেখা যায়। পরে উপজেলা ভেটেরিনারী চিকিৎসকের মাধ্যমে রাতভর চিকিৎসা দেয়া হলেও হরিণটিকে বাঁচানো গেলনা। উর্দ্ধতন কর্তৃপক্ষের নির্দেশনানুযায়ী হরিণটিকে রেঞ্জ অফিস সংলগ্ন স্থানে মাটি চাপা দেওয়া হয়েছে। উপজেলা প্রাণী সম্পদ বিভাগের চিকিৎিসক মো: সিরাজুল ইসলাম জানান, উদ্ধার করার সময় আতংকিত হয়ে হরিণটি দীর্ঘ সময় ছুটাছুটি করতে ছিলো সে সময় হয়তো আঘাত প্রাপ্ত হয়েছে। হরিণটির গায়ে অনেক জ্বর ছিলো এবং বাম চোখে আঘাতের চিহ্ন দেখা গেছে ।একাত্তর/আরবিএস  
tags:অজগর, হরিণ, গ্রামবাসী


25905
লাস ভেগাসে গাঁটছড়া বাঁধলেন বেনিফার
আনন্দযোগ
2022-07-18T12:18:31+06:00
অবশেষে বিয়েটা সেরেই ফেললেন জনপ্রিয় হলিউড তারকা জেনিফার লোপেজ ও বেন অ্যাফ্লেক। শনিবার (১৬ জুলাই) যুক্তরাষ্ট্রের লাস ভেগাসে বসে বেন এবং জেনিফারের বিয়ের আসর। জেনিফার তার ব্যক্তিগত ওয়েবসাইটে লিখেছেন, 'আমরা এটা করে ফেলেছি। ভালবাসা সুন্দর এবং সদয়। বিশ বছরের ধৈর্য্যের ফল পেয়েছি।' হলিউডের জনপ্রিয় হেয়ার আর্টিস্ট ক্রিস অ্যাপলটন নিজের ইনস্টাগ্রাম হ্যান্ডেলে সাদা গাউন পরা জেনিফার লোপেজের একটি ভিডিও শেয়ার করেন। যেখানে বিয়ের পর তার যে কী ধরনের অনুভূতি হচ্ছে, তা বলে বোঝাতে পারবেন না বলে মন্তব্য করেন জেনিফার লোপেজ।২০০২ সালে গিগলি সিনেমার সেটে প্রথম দেখা হয় জেনিফার এবং বেনের। ২০০৩ সালে বাগদানও করেছিলেন। তবে বিয়ের তারিখ নির্দিষ্ট হওয়ার কিছুদিন পরই তাদের সম্পর্ক ভেঙে যায়। এরপর গতবছর থেকে সামাজিক যোগাযোগ মাধ্যমে এই জুটিকে আবারও একসাথে দেখা যায়। সেখান থেকেই ভক্তদের মধ্যে তাদের একসাথে হবার গুঞ্জন শুরু হয়।একসাথে ফিরে আসার পর থেকেই সামাজিক যোগাযোগ মাধ্যমে নিয়মিত পরিবারের সাথে ছবি, ভিডিও শেয়ার করছেন এই জুটি। ভক্তরা ভালোবেসে এই জুটির নাম দিয়েছেন 'বেনিফার'।এই ১৯ বছরে জেনিফার লোপেজ বেশ কয়েকবার বাগদান করেছেন। ২০০৪ সালে গায়ক মার্ক অ্যান্থনিকে বিয়ে করেন তিনি। ২০১৪ সালে তাদের বিচ্ছেদ ঘটে। সেখানে তাদের দুটি সন্তানও রয়েছে। বেনের সাথে জেনিফারের এটি চতুর্থ বিয়ে।এদিকে বেন ২০০৫ সালে অভিনেত্রী জেনিফার গার্নারকে বিয়ে করেন। তাদের একসাথে তিন সন্তান রয়েছে। ২০১৮ সালে তাদের বিচ্ছেদ ঘটে।
tags:বিয়ে, জেনিফার লোপেজ, বেন অ্যাফ্লেক, লাশ ভেগাস


25906
পাঞ্জাবের উপ-নির্বাচনে ইমরানের দলের বড় জয়
বিশ্বযোগ
2022-07-18T12:42:24+06:00
পাঞ্জাব প্রদেশের উপ-নির্বাচনে বড় জয় পেয়েছে পাকিস্তানের সাবেক প্রধানমন্ত্রী ইমরান খানের দল পাকিস্তান তেহরিক-ই-ইনসাফ (পিটিআই)।এ প্রদেশে মোট ২০টি আসনে উপ-নির্বাচন অনুষ্ঠিত হয়েছে, যার ১৫টিতে জয় পেয়েছে পিটিআই। আর বর্তমান প্রধানমন্ত্রী শাহবাজ শরিফের দল পিএমএল-এন জয় পয়েছে মাত্র চার আসনে।পাকিস্তানভিত্তিক জিও নিউজ সোমবার (১৮ জুলাই) এক প্রতিবেদনে এ তথ্য নিশ্চিত করেছে।এক টুইটার বার্তায় ইমরান খান বলেছেন, সামনে এগিয়ে যাওয়ার জন্য একমাত্র পথ হচ্ছে নিরপেক্ষ ও সুষ্ঠু নির্বাচন। যার জন্য প্রয়োজন বিশ্বাসযোগ্য নির্বাচন কমিশন। পাঞ্জাবের মানুষ ও দলের কর্মীদের ধন্যবাদ জানিয়ে ইমরান বলেন, নিরপেক্ষ ও সুষ্ঠ নির্বাচনের বাইরে অন্য কোনো পথ দেশে রাজনৈতিক অস্থিতিশীলতা তৈরি করে। এর আগে চলতি বছরের এপ্রিল মাসে অনাস্থা ভোটে হেরে প্রধানমন্ত্রীত্ব ছাড়তে বাধ্য হন ইমরান খান। পার্লামেন্টের আগের স্পিকার এবং ডেপুটি স্পিকার দুইজনই ইমরানের মিত্র ছিলেন এবং ইমরানের বিরুদ্ধে আনা অনাস্থা প্রস্তাব আটকাতে তারা সব রকম চেষ্টা করেছিলেন। আটকে দিয়েছিলেন ভোট। কিন্তু শেষ রক্ষা হয়নি ইমরানের। আরও পড়ুন: যুক্তরাষ্ট্রে আবারও বন্দুক হামলা, নিহত চার২২ মে, ইমরান খান ঘোষণা করেন যে, তিনি ইসলামাবাদ লং-মার্চের নেতৃত্ব দেবেন এবং যতক্ষণ না সরকার একটি অবাধ ও সুষ্ঠু নির্বাচন অনুষ্ঠিত হয়, তিনি ততোক্ষণ পর্যন্ত আন্দোলন চালিয়ে যাবেন। একাত্তর/আরবিএস 
tags:পাকিস্তান, ইমরান খান, পাঞ্জাব


25907
সপ্তাহে একদিন পেট্রোল পাম্প বন্ধ, রোজ দুই ঘণ্টা লোডশেডিং
জাতীয়
2022-07-18T12:51:28+06:00
জ্বালানি তেলের লোকসান কমাতে সপ্তাহে একদিন করে পেট্রোল পাম্প বন্ধ রাখা হবে বলে জানিয়েছেন বিদ্যুৎ, জ্বালানি ও খনিজ সম্পদ মন্ত্রণালয়ের প্রতিমন্ত্রী নসরুল হামিদ। সোমবার (১৮ জুলাই) প্রধানমন্ত্রীর কার্যালয়ে বৈঠক শেষে আয়োজিত এক প্রেস ব্রিফিংয়ে তিনি একথা জানান।এছাড়াও বিদ্যুৎ সংকট সমাধানে মঙ্গলবার (১৯ জুলাই) থেকে এলাকাভিত্তিক এক থেকে দুই ঘণ্টা করে লোডশেডিং হবে বলে জানিয়েছেন প্রতিমন্ত্রী। এ বিষয়ে বিস্তারিত জানাতে বিকেলে সংবাদ সম্মেলন করবে মন্ত্রণালয়।তিনি আরও বলেন, ‘পরীক্ষামূলকভাবে সাময়িক সময়ের জন্য এই লোডশেডিং হবে। লোডশেডিংয়ের সময়সূচী আগেই সবাইকে জানিয়ে দেয়া হবে।’সভায় আরও উপস্থিত ছিলেন- প্রধানমন্ত্রীর বিদ্যুৎ, জ্বালানি ও খনিজ সম্পদ বিষয়ক উপদেষ্টা তৌফিক-ই-ইলাহী চৌধুরী, প্রধানমন্ত্রীর কার্যালয়ের মুখ্য সচিব আহমেদ কায়কাউস, প্রধানমন্ত্রীর কার্যালয়ের সচিব তোফাজ্জল হোসেন প্রমুখ। প্রেস ব্রিফিংয়ে প্রধানমন্ত্রীর জ্বালানি উপদেষ্টা তৌফিক-ই-ইলাহী চৌধুরী জানান, জ্বালানি তেলের লোকসান কমাতে ডিজেলভিত্তিক বিদ্যুৎকেন্দ্রগুলো সোমবার (১৮ জুলাই) থেকে বন্ধ রাখা হবে। এছাড়া বিদ্যুৎ সাশ্রয়ে রাত ৮টার পর থেকে দোকানপাট বন্ধ রাখার সিদ্ধান্ত কার্যকর করতে তাগিদ দেয়ার আহবানও জানান তিনি। করোনার অভিঘাতের পর রাশিয়া-ইউক্রেন যুদ্ধের প্রভাবে জ্বালানির দাম বেড়ে যাওয়ায় দেশে বিদ্যুৎ উৎপাদন ব্যাহত হচ্ছে বলে সরকারের পক্ষ থেকে একাধিকবার জানানো হয়েছে। প্রধানমন্ত্রী শেখ হাসিনাও বিষয়টি নিয়ে সবাইকে সতর্ক করেছেন।আরও পড়ুন: সাহাপাড়ায় হামলার অভিযোগে পাঁচজন গ্রেপ্তারসরকারের তথ্য অনুযায়ী, সারাদেশে বিদ্যুতের যে চাহিদা রয়েছে, উৎপাদন হচ্ছে তার চেয়ে প্রায় ৯ শতাংশ কম, যা লোড ব্যবস্থাপনার (লোডশেডিং) মাধ্যমে সমন্বয় করতে হচ্ছে।সঙ্কট সমাধানে আপাতত মহামারিকালের মতো হোম অফিস চালু করা, অফিসের কর্মঘণ্টা কমিয়ে আনাসহ বেশ কিছু পদক্ষেপ নিতে মন্ত্রিপরিষদ বিভাগের কাছে সুপারিশ পাঠানো হবে বলে জানিয়েছেন জ্বালানি উপদেষ্টা তৌফিক-ই-ইলাহী চৌধুরী।একাত্তর/এসজে
tags:প্রধান সংবাদ, জ্বালানি তেল, লোডশেডিং, বিদ্যুৎ, পেট্রোল পাম্প, লোকসান


25908
বেগমগঞ্জ থানার দুই পুলিশ কর্মকর্তা প্রত্যাহার
দেশযোগ
2022-07-18T13:11:04+06:00
নোয়াখালীর বেগমগঞ্জ মডেল থানার দুই পুলিশ কর্মকর্তাকে প্রশাসনিক কারণ দেখিয়ে প্রত্যাহার করা হয়েছে। সোমবার (১৮ জুলাই) সকালে এ তথ্য নিশ্চিত করে বেগমগঞ্জ মডেল থানার ভারপ্রাপ্ত কর্মকর্তা (ওসি) মীর জাহেদুল হক রনি। রনি বলেন, পুলিশ সুপার মো. শহীদুল ইসলামের নির্দেশে ওই দুই কর্মকর্তাকে শনিবার ১৬ জুলাই রাতে প্রশাসনিক কারণ দেখিয়ে বেগমগঞ্জ থানা থেকে প্রত্যাহার করে নোয়াখালী পুলিশ লাইনে সংযুক্ত করা হয়েছে।  প্রত্যাহারকৃত দুই পুলিশ কর্মকর্তা হলেন, বেগমগঞ্জ মডেল থানার উপ-পরিদর্শক (এসআই) কামরুজ্জামান ও জাহিদ হোসেন।জানা যায়, বেগমগঞ্জের গোপালপুর ইউনিয়নের ছাত্রলীগ নেতা হাসিবুল বাশার হত্যার ঘটনায় অভিযুক্ত আসামিদের বিরুদ্ধে দায়ের হওয়া একটি মামলার তদন্তকারী কর্মকর্তা ছিলেন উপ-পুলিশ পরিদর্শক (এসআই) কামরুজ্জামান। এছাড়া গোপালপুর ইউনিয়নের বিট কর্মকর্তার দায়িত্বে ছিলেন উপ-পুলিশ পরিদর্শক (এসআই) জাহিদ হোসেন। এর আগে, গত ৭ জুলাই দুপুর ১২টায় বেগমগঞ্জের গোপালপুর ইউনিয়নের কোটরা মহব্বতপুর গ্রামের সুবহান মার্কেট এলাকায় উপজেলা ছাত্রলীগের সদস্য হাসিবুল বাশারকে কুপিয়ে ও জবাই করে হত্যা করা হয়।আরও পড়ুন: সাহাপাড়ায় হামলার অভিযোগে পাঁচজন গ্রেপ্তারউল্লেখ্য,এ ঘটনায় নিহতের চাচা সিরাজুল ইসলাম বাদি হয়ে ১১ জনের নাম উল্লেখপূর্বক ১০/১৫ জনকে অজ্ঞাতনামা আসামি করে মামলা দায়ের করেন। পুলিশ এ মামলার প্রধান আসামি হাসানসহ পাঁচজনকে অস্ত্রসহ গ্রেপ্তার করে। এদের মধ্যে প্রধান আসামি হাসান (৩১) ও জয় (২১) হত্যার দায় স্বীকার করে আদালতে ১৬৪ ধারায় স্বীকারোক্তিমূলক জবানবন্দি প্রদান করে।একাত্তর/আরবিএস  
tags:গ্রেপ্তার, আটক, পুলিশ, কারাগার


25909
আধিপত্য বিস্তার নিয়ে জোড়া খুন, গ্রেপ্তার দুই
দেশযোগ
2022-07-18T13:39:47+06:00
সাতক্ষীরার শ্যামনগর উপজেলার রমজাননগর ইউনিয়নের ট্যাংরাখালিতে আধিপত্য বিস্তারকে কেন্দ্র করে বর্তমান ও সাবেক দুই ইউপি সদস্যের কর্মী ও সমর্থকদের মধ্যে সংঘর্ষের ঘটনা ঘটে। আওয়ামী লীগের অফিস ভাঙচুরের পাশপাশি দুইজন খুন হওয়ার ঘটনায় প্রধান আসামি ইউপি সদস্য ও বিএনপি নেতা আব্দুল হামিদ লাল্টুসহ দুইজনকে আটক করেছে র‌্যাব। রবিবার (১৮ জুলাই) রাত সাড়ে ৯টার দিকে যশোর জেলার মনিরামপুর উপজেলার ঝাপা ইউনিয়ন সদর থেকে তাদেরকে আটক করা হয়।গ্রেপ্তারকৃতরা হলেন, শ্যামনগর উপজেলার ট্যাংরাখালি গ্রামের মৃত মান্দার গাজীর ছেলে আব্দুল হামিদ লাল্টু (৫২) ও কালিনি গ্রামের আরশাদ গাজীর ছেলে বাবলুর রহমান (৪২)।খুলনা র‌্যাব-৬ এর সাতক্ষীরা শাখার স্কোয়াড্রন লিডার ইসতেহাক আহম্মেদ জানান, গোপন খবরের ভিত্তিতে রবিবার রাত সাড়ে নয়টার দিকে আব্দুল হামিদ লাল্টু ও বাবলুর রহমানকে যশোর জেলার মনিরামপুর থানার ঝাপা ইউনিয়ন সদরের একটি বাড়ি থেকে আটক করা হয়। জিজ্ঞাসাবাদ শেষে তাদেরকে সোমবার দুপুরে শ্যামনগর থানায় সোপর্দ করা হবে।মামলার তদন্তকারি কর্মকর্তা শ্যামনগর থানার উপপরিদর্শক মোমরেজ আলী জানান, র‌্যাব ওই দুই আসামিকে থানায় সোপর্দ করলে তাদেরকে জিজ্ঞাসাবাদের জন্য সাত দিনের রিমাণ্ড আবেদন জানিয়ে আদালতে পাঠানো হবে। এ পর্যন্ত জোড়া খুনের মামলায় ১০জন গ্রেপ্তার হয়েছে বলে জানান তিনি।উল্লেখ্য, বিগত ইউনিয়ন পরিষদ নির্বাচনে রমজাননগর ইউনিয়নের ৮নং ওয়ার্ডে আওয়ামী লীগ নেতা মো: আব্দুল বারী বিএনপি কর্মী আব্দুল হামিদ লাল্টুর কাছে পরাজিত হন। এরপর থেকে এলাকায় আধিপত্য বিস্তারকে ঘিরে জয়ী ও পরাজিত ইউপি সদস্য ও তাদের কর্মী-সমর্থকদের মধ্যে বিরোধ চলে আসছিল। এরই ধারাবাহিকতায় আসন্ন উপজেলা আওয়ামী লীগের সম্মেলন উপলক্ষ্যে শুক্রবার সোয়া ৬ টার দিকে দিকে স্থানীয় ওয়ার্ড আওয়ামী লীগের অফিসে বিশেষ সভা শুরু হয়। সে সময় বর্তমান ইউপি সদস্য ও বিএনপি কর্মী আব্দুল হামিদ লাল্টুর নেতৃত্বে শতাধিক লোক হাতে দা, লাঠি ও লোহার রড নিয়ে আওয়ামী লীগ অফিসে হামলা চালায়।এ ব্যাপারে ট্যাংরাখালি গ্রামের মৃত তফিলউদ্দিন গাজীর ছেলে ৮নং ওয়ার্ড আওয়ামী লীগের সভাপতি আব্দুল বারি বাদি হয়ে ইউপি সদস্য আব্দুল হামিদ লাল্টু, ইউপি সদস্য আজগার আলী বুলুসহ ৭৩ জনের নাম উল্লেখ করে অজ্ঞাতনামা এছাড়া আরও ৫০ জনকে আসামি করে ৯ জুলাই থানায় একটি হত্যা মামলা (১৩) দায়ের করেন।একাত্তর/আরবিএস  
tags:হত্যা, সাতক্ষীরা, অস্ত্রসহ যুবক


25910
চুয়াডাঙ্গায় মৃদু তাপদাহ, গরমে অতিষ্ঠ জনজীবন
দেশযোগ
2022-07-18T13:56:04+06:00
চুয়াডাঙ্গায় গত এক মাসে কোনো বৃষ্টিপাত হয়নি। বৃষ্টি না হওয়ায় চুয়াডাঙ্গা জেলার ওপর দিয়ে মৃদু তাপদাহ বয়ে যাচ্ছে। রোববার দুপুওে চুয়াডাঙ্গায় সর্বোচ্চ তাপমাত্রা রেকর্ড করা হয়েছে ৩৪.০ ডিগ্রি সেলসিয়াস।জেলায় গত এক মাস ধরে তাপমাত্রা ৩৫ থেকে প্রায় ৩৮ ডিগ্রি সেলসিয়াসে  উঠানামা করছে। চলছে শ্রাবণ মাস, এ সময় বৃষ্টির অভাবে মাঠের ফসল পুড়ছে। প্রচন্ড তাপ ও গরমে জনজীবণ অতিষ্ঠ। আরও পড়ুন: সাহাপাড়ায় হামলার অভিযোগে পাঁচজন গ্রেপ্তারএদিকে গরমের কারণে হাসপাতালগুলোতে জ্বর ও নিউমোনিয়াসহ ডায়রিয়া রোগীর সংখ্যা বেড়েছে।চুয়াডাঙ্গা প্রথম শ্রেণীর আবহাওয়া অফিসের ভারপ্রাপ্ত কর্মকর্তা সামাদুল ইসলাম জানান, গত এক মাস ধরে বৃষ্টি না থাকায় চুয়াডাঙ্গায় তাপমাত্রা ওঠানামা করছে। গতকাল সর্বচ্চো তাপমাত্র ছিল ৩৫.০ ডিগ্রি সেলসিয়াস এবং আজ দুপুরেও সর্বচ্চো তামাত্রা রেকর্ড করা হয়েছে ৩৪.০ ডিগ্রি সেলসিয়াস। একাত্তর/আরবিএস  
tags:চুয়াডাঙ্গা, তাপদাহ, আবহাওয়াও


25911
মোট রাজস্বের ৭৩ শতাংশের বেশি জমা দিল গ্রামীণফোন
প্রযুক্তিযোগ
2022-07-18T14:15:32+06:00
চলতি বছরের প্রথম ছয় মাসে ৭,৪২১.৮ কোটি টাকা রাজস্ব অর্জন করেছে গ্রামীণফোন। এর মধ্যে কর, ভ্যাট, ডিউটি, ফি, ফোরজি লাইসেন্স এবং তরঙ্গ বরাদ্দ ফি বাবদ ৫,৪৩০ কোটি টাকা সরকারি কোষাগারে জমা দিয়েছে, যা প্রতিষ্ঠানের মোট রাজস্বের ৭৩.১ শতাংশ। সোমবার (১৮ জুলাই) নিজেদের আর্থিক প্রতিবেদন প্রকাশ করে গ্রামীনফোন। প্রতিষ্ঠানটি জানায়, গত বছর একই সময়ের তুলনায় রাজস্ব বৃদ্ধির হার ৫.২ শতাংশ। দ্বিতীয় প্রান্তিকে আরও ৯ লাখ নতুন গ্রাহক গ্রামীণফোন নেটওয়ার্কে যুক্ত হয়েছে, যার ফলে বছরের প্রথমার্ধ শেষে গ্রামীণফোনের গ্রাহক সংখ্যা দাঁড়িয়েছে ৮.৪৬ কোটি। গ্রামীণফোনের মোট গ্রাহকের ৫৪.৬ শতাংশ বা ৪.৬২ কোটি গ্রাহক ইন্টারনেট ব্যবহার করেন, যা গত বছরের একই সময়ের তুলনায় ৫.৭ শতাংশ বৃদ্ধি পেয়েছে। গ্রামীণফোন লিমিটেডের প্রধান নির্বাহী ইয়াসির আজমান বলেন, ২০২২ সালের দ্বিতীয় প্রান্তিক বাংলাদেশের জন্য বেশ চ্যালেঞ্জিং সময় ছিলো। এ সময় দেশের উত্তরাঞ্চলে সর্বোচ্চ পরিমাণ বৃষ্টিপাত হয়, যা ভয়াবহ বন্যার সৃষ্টি করে এবং লাখো মানুষ ক্ষতিগ্রস্ত হয়। বাংলাদেশ রেড ক্রিসেন্ট সোসাইটির (বিডিআরসিএস) সাথে পার্টনারশিপের মাধ্যমে আমরা বিনামূল্যে চিকিৎসা পরামর্শ ও স্বাস্থ্যসেবা দেয়ার জন্য মেডিকেল ক্যাম্প চালু করে ক্ষতিগ্রস্ত কমিউনিটির পাশে দাড়িয়েছি। পাশাপাশি, আমরা দুর্যোগকবলিত পরিবারের মাঝে ত্রাণ বিতরণের জন্য একসাথে কাজ করছি। কোভিড আক্রান্তের সংখ্যা তুলনামূলক কম হওয়ায় এ প্রান্তিকে সামগ্রিক অবস্থার ওপর বৈশ্বিক মহামারির প্রভাব স্থিতিশীল রয়েছে, যার ফলে ধারাবাহিক অর্থনৈতিক পুনরুদ্ধার কার্যক্রম চলমান রয়েছে।আরও পড়ুন: পাঞ্জাবের উপ-নির্বাচনে ইমরানের দলের বড় জয়তিনি আরও বলেন, নেটওয়ার্ক বিস্তৃতি ও তরঙ্গ ব্যবহারের ক্ষেত্রে আমরা ধারাবাহিকভাবে অগ্রাধিকার দিয়ে কাজ করছি। ২০২২ সালের প্রথমার্ধ শেষে আমাদের মোট ফোরজি সাইটের সংখ্যা দাঁড়িয়েছে ১৮,৪০০। নেটওয়ার্ক অভিজ্ঞতার উন্নয়ন ও উদ্ভাবনী পণ্যের কারণে আমাদের গ্রাহক সংখ্যা বৃদ্ধি পেয়েছে বছর প্রতি ৩.২ শতাংশ এবং সর্বমোট গ্রাহক সংখ্যা দাঁড়িয়েছে ৮.৪৬ কোটিতে। আমাদের ফোরজি ব্যবহারকারীর সংখ্যা ৩.১৫ কোটি, যা আগের বছরের তুলনায় ৩২.৭ শতাংশ বেশি। গ্রামীণফোন উদ্ভাবন, নেটওয়ার্কের আধুনিকায়ন ও অত্যাধুনিক প্রযুক্তির ব্যবহারের মাধ্যমে সেবার মান বৃদ্ধিতে নিরলস কাজ করে যাচ্ছে। এজন্য আমরা অনুমোদিত সর্বোচ্চ পরিমাণ তরঙ্গ অধিগ্রহণ করেছি। এ বিনিয়োগের মাধ্যমে সেবার মান শক্তিশালী করার ক্ষেত্রে গ্রামীণফোন আরও শক্তিশালী অবস্থানে থাকবে এবং বাংলাদেশের ডিজিটালাইজেশনে অবদান রাখবে; পাশাপাশি, শহর ও গ্রামাঞ্চলে উচ্চগতির ইন্টারনেটের ক্রমবর্ধমান চাহিদা পূরণে কার্যক্রম অব্যাহত রাখবে।আরও পড়ুন: যুক্তরাষ্ট্রে আবারও বন্দুক হামলা, নিহত চারগ্রামীণফোন লিমিটেডের সিএফও ইয়েন্স বেকার বলেন, ২০২২ সালের প্রথমার্ধে রাজস্ব এবং ইবিআইটিডি প্রবৃদ্ধির ধারাবাহিকতা রয়েছে। প্রথম ছয় মাসে রাজস্ব আয় হয়েছে ৭৪২১.৮ কোটি টাকা এবং প্রবৃদ্ধির হার ৫.২ শতাংশ। এ বছরের প্রথমার্ধে, গত বছরের তুলনায় আমাদের সাবক্রিপশন ও ট্র্যাফিক রাজস্ব বেড়েছে  ৫.৬ শতাংশ। আমাদের পারফরমেন্সের সামগ্রিক উন্নয়নে ইন্টারনেট গুরুত্বপূর্ণ ভূমিকা রেখেছে  ইন্টারনেট ব্যবহারকারীদের ক্ষেত্রে প্রবৃদ্ধি হয়েছে ৫.৭ শতাংশ এবং ব্যবহারের ক্ষেত্রে প্রবৃদ্ধি হয়েছে ৫২.৯ শতাংশ। বান্ডেলের ব্যবহার গত বছরের চেয়ে ১০০ শতাংশ বৃদ্ধি পেয়েছে।তিনি বলেন, প্রথমার্ধে, সামগ্রিক প্রবৃদ্ধির কারণে ইবিআইটিডিএ মার্জিন ৬১.১ শতাংশ নিয়ে ইবিআইটিডিএ বৃদ্ধি পেয়েছে বছরপ্রতি ৩ শতাংশ। ২৩.৩ শতাংশ মার্জিন নিয়ে প্রথমার্ধে কর পরবর্তী মোট মুনাফা দাঁড়িয়েছে ১৭৩০.৫ কোটি টাকা। আমরা আনন্দিত যে, ২০২১ সালের ১৭ জুলাই  অনুষ্ঠিত পর্ষদ সভায় পরিচালনা পর্ষদ আমাদের সম্মানিত শেয়ারহোল্ডারদের জন্য শেয়ার প্রতি ১২.৫ টাকা অভ্যন্তরীণ লভ্যাংশ প্রস্তাব করেছেন।২০২২ সালের দ্বিতীয় প্রান্তিকে গ্রামীণফোন লিমিটেড নেটওয়ার্ক কাভারেজে উন্নয়ন ও বিস্তৃতিতে ৫৬০.২ কোটি টাকা বিনিয়োগ করেছে। এ প্রান্তিক শেষে, গ্রামীণফোনের মোট সাইটের সংখ্যা দাঁড়িয়েছে ১৯,৪৩৯। ২০২২ সালের প্রথমার্ধে প্রতিষ্ঠানটি কর, ভ্যাট, ডিউটি, ফি, ফোরজি লাইসেন্স এবং তরঙ্গ বরাদ্দ ফি বাবদ ৫৪৩০ কোটি টাকা সরকারি কোষাগারে জমা দিয়েছে, যা প্রতিষ্ঠানের মোট রাজস্বের ৭৩.১ শতাংশ।একাত্তর/আরবিএস 
tags:প্রধান সংবাদ, গ্রামীণ, লবিস্ট, টেলিকম, পাওনা


25912
টাকার বিনিময়ে রোহিঙ্গাদের পালাতে সহায়তার অভিযোগ
দেশযোগ
2022-07-18T14:22:34+06:00
নোয়াখালীর ভাসানচর আশ্রয়ণ কেন্দ্র থেকে পালিয়ে আসা ২০ রোহিঙ্গা আটকের পর টাকার বিনিময়ে তাদের পালাতে সাহায্য করার অভিযোগ উঠেছে এক ইউপি সদস্যের বিরুদ্ধে।    সোমবার (১৮ জুলাই) দুপুর ১২টার দিকে উপজেলার চর এলাহী ইউনিয়নের ৮ নম্বর ওয়ার্ডের কিল্লার বাজার সংলগ্ন নামার বাজারের সেলিম মাঝির ঘর থেকে পালিয়ে যান ওই রোহিঙ্গারা। তাদের মধ্যে ছিলেন পাঁচজন পুরুষ, ছয়জন নারী এবং ৯ জন শিশু।এর আগে রোববার (১৭ জুলাই) রাত ১২টার দিকে কিল্লার বাজার এলাকা থেকে তাদের আটক করেন স্থানীয়রা। পরে চর এলাহী ইউনিয়নের চেয়ারম্যান আব্দুর রাজ্জাককে জানিয়ে তাদের ইউপি সদস্য আব্দুল হকের জিম্মায় রাখা হয়। স্থানীয়দের অভিযোগ, স্থানীয় পুলিশ প্রশাসন ও ইউপি চেয়ারম্যান আব্দুর রাজ্জাকের গাফিলতির সুযোগে চর এলাহী ইউনিয়নের ৮ নম্বর ওয়ার্ডের ইউপি সদস্য আব্দুল হক ও সেলিম মাঝি যোগসাজশে অর্থের বিনিময়ে আটক রোহিঙ্গাদের পুনরায় পালিয়ে যাওয়ার সুযোগ করে দেন।  এ ঘটনায় স্থানীয় পুলিশ প্রশাসন, জনপ্রতিনিধিসহ সংশ্লিষ্টদের ভূমিকা নিয়ে বিরূপ প্রতিক্রিয়া দেখা দিয়েছে স্থানীয়দের মাঝে। নাম প্রকাশে অনিচ্ছুক একাধিক স্থানীয় বাসিন্দা অভিযোগ করে বলেন, রোববার রাতে ২০ রোহিঙ্গাকে আটকের সাথে সাথে কোম্পানীগঞ্জ থানার ওসিকে অবহিত করা হয়। আটকের ১২ ঘণ্টা অতিবাহিত হলেও ওসি কোন ব্যবস্থা গ্রহণ না করায় রোহিঙ্গারা পুনরায় পালিয়ে যাওয়ার সুযোগ পায়।  তবে স্থানীয় ইউপি সদস্য আব্দুল হক আটক রোহিঙ্গাদের টাকার বিনিময়ে পালিয়ে যেতে সহযোগিতার অভিযোগ অস্বীকার করে বলেন, চৌকিদার চেয়ার নিয়ে ঘরের সামনে বসে ছিল। ঘরের পাশে হাজার মানুষ ভিড় করছিল।  তিনি বলেন, 'দুপুর পৌনে ১২টার দিকে কিছু দুষ্কৃতিকারী একজন একজন করে সব রোহিঙ্গাকে ঘর থেকে বের নিয়ে পালিয়ে যায়। পরে পুলিশ ঘটনাস্থলে এলে আমরা বিষয়টি আচ করতে পারি।' ওই রোহিঙ্গাদেরকে পুনরায় ভাসানচর আশ্রয়ণ কেন্দ্রে ফেরত পাঠানোর কথা ছিল বলেও জানান তিনি।      আরও পড়ুন: আধিপত্য বিস্তার নিয়ে জোড়া খুন, গ্রেপ্তার দুইঅভিযোগের বিষয়ে জানতে চাইলে কোম্পানীগঞ্জ থানার ভারপ্রাপ্ত কর্মকর্তা (ওসি) মো. সাদেকুর রহমান গাফিলতির অভিযোগ নাকচ করে দিয়ে বলেন, ঘটনাস্থল থানা থেকে অনেক দূরে ছিল। পুলিশ ঘটনাস্থলে যাওয়ার আগেই রোহিঙ্গারা পালিয়ে যায়। তিনি আরও জানান, পুলিশ বর্তমানে ঘটনাস্থলে রয়েছে। পরবর্তীতে এ বিষয়ে বিস্তারিত জানা যাবে।একাত্তর/এসজে
tags:নোয়াখালী, রোহিঙ্গা, ভাসানচর, ইউপি সদস্য, পালাতে সাহায্য, চর এলাহী


25913
আমেরিকাপ্রবাসী সোনিয়াকে বিয়ে করেছেন এস আই টুটুল
আনন্দযোগ
2022-07-18T14:42:00+06:00
বাংলাদেশের জনপ্রিয় কণ্ঠশিল্পী এস আই টুটুল বিয়ে করেছেন যুক্তরাষ্ট্রপ্রবাসী টেলিভিশন উপস্থাপক শারমিনা সিরাজ সোনিয়াকে। গত ৪ জুলাই তারা যুক্তরাষ্ট্রে বিবাহবন্ধনে আবদ্ধ হন বলে জানা গেছে। সোমবার (১৮ জুলাই) এই নবদম্পতিকে অভিনন্দন জানিয়ে নিজের ভেরিফায়েড ফেসবুক প্রোফাইলে একটি পোস্ট দেন বাংলাদেশী সুরকার ও সঙ্গীতশিল্পী তানভীর তারেক। টুটুল ও সোনিয়ার একসাথে একটি ছবির ক্যাপশনে তিনি লেখেন, 'অভিনন্দন নববিবাহিত যুগলকে ..শুভ কামনা রইল- এস আই টুটুল- শারমিন সিরাজ সোনিয়া দম্পতির প্রতি ভালবাসা...ভাল থাকো তোমরা..সুখে কাটুক একটা জীবন..।'  নিজের প্রথম স্ত্রী অভিনেত্রী তানিয়া আহমেদের সাথে বিচ্ছেদের কথা জানিয়ে এস আই টুটুল গণমাধ্যমকে বলেন, 'আমি, তানিয়া আলাদা ছিলাম পাঁচ বছর। গত বছর আমাদের অফিসিয়াল ডিভোর্স হয়। এরপর থেকে নিউইয়র্কে কনসার্টসহ নানা কাজে আমার যাতায়াত। সেখানে আরটিভির রিয়েলিটি শো বাংলার গায়েন থেকেই সোনিয়ার সঙ্গে আমার পরিচয়। আমরা দুইজনই যেহেতু সিঙ্গেল এবং ম্যাচিউর- তাই আমরা বিয়ের সিদ্ধান্ত নেই।'টুটুলকে বিয়ে প্রসঙ্গে সোনিয়া বলেন, 'আমি ১২ বছর ধরে সিঙ্গেল। টুটুলের সঙ্গে পরিচয় মূলত আরটিভির একটি রিয়েলিটিতে কাজ করতে গিয়ে। আমি নিজেও জীবনসঙ্গী খুঁজছিলাম। তাই টুটুল যখন বললো, আমার সঙ্গে বাকি জীবন থাকতে পারবে? তখন আমি তুমি থেকে আমরা হওয়া। মুসলিম রীতিতে আমাদের আকদ হয়েছে শুধু। খুব জলদিই এখানে (আমেরিকা) ও বাংলাদেশে বন্ধু বান্ধবদের নিয়ে একটি আনুষ্ঠানিকতা করবো। সবাই আমাদের জন্য দোয়া করবেন।' আরও পড়ুন: লাস ভেগাসে গাঁটছড়া বাঁধলেন বেনিফারশারমিনা সিরাজ সোনিয়া বাংলাদেশের একাধিক মিডিয়ায় উপস্থাপক হিসেবে কাজ করেছেন। এরপর স্থায়ীভাবে আমেরিকা যাওয়ার পর সেখানে উপস্থাপনার পাশাপাশি একাধিক সামাজিক সংগঠনের সঙ্গে সম্পৃক্ত ছিলেন তিনি।প্রসঙ্গত, ১৯৯৯ সালে অভিনেত্রী তানিয়া আহমেদের সঙ্গে বিবাহবন্ধনে আবদ্ধ হন এস আই টুটুল। ২৩ বছরের সংসারজীবনের পর গত বছর তাদের বিবাহবিচ্ছেদ হয়। একাত্তর/এসজে
tags:বিয়ে, সঙ্গীতশিল্পী, এস আই টুটুল, শারমিনা সিরাজ সোনিয়া, তানিয়া আহমেদ


25914
রাজধানীর সূত্রাপুরে ছুরিকাঘাতে যুবক নিহত
অন্যান্য
2022-07-18T15:08:37+06:00
রাজধানীর সূত্রাপুরের ধোলাইখাল রোকনপুর এলাকায় ছুরিকাঘাতে এক যুবক নিহত হয়েছেন।  রোববার (১৭ জুলাই) দিবাগত রাত সাড়ে বারোটার দিকে ধোলাইখালের রোকনপুরে ওই যুবকের নিজ বাসার অদূরে এ ঘটনাটি ঘটে। নিহত জাবেদ আলী (৩৬) পেশায় একজন ইলেকট্রিক মিস্ত্রি ছিলেন। তার বাবার নাম আবেদ আলী। জাবেদকে হাসপাতালে নিয়ে যাওয়া প্রতিবেশী রাজীব সাহা রাশা জানিয়েছেন, জাবেদ মাদকাসক্ত ছিলেন। তিনি অতিরিক্ত মদ্যপান করতেন এবং মাঝেমধ্যে নিজের শরীরের নিজেই কেটে পাগলামি করতেন।তিনি জানান, রাতে বাসার অদূরে পেটে ছুরিকাহত অবস্থায় পড়ে ছিলেন জাবেদ। গুরুতর আহত অবস্থায় রাস্তায় পড়ে থাকতে দেখে সেখান থেকে তাকে রাত দেড়টায় ঢাকা মেডিক্যাল কলেজ হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন।নিহতের মামা আজিম জানিয়েছেন, তার ভাগনে জাবেদ নেশা করতেন। কে তাকে খুন করেছে তা নিশ্চিত না। তবে শাওন নামের এক যুবক তাকে ছুরিকাঘাত করেছে বলে মৃত্যুর আগ মুহূর্তে জাবেদ বলেছিলেন বলে জানান ‌আজিম।এ ঘটনার সত্যতা নিশ্চিত করে সূত্রাপুর থানার উপ-পরিদর্শক (এসআই) আব্দুল আউয়াল বলেন, রোববার দিবাগত রাতে ধোলাইখাল রোকনপুরে বাসার অদূরে রক্তাক্ত অবস্থায় পড়ে ছিলেন জাবেদ। পরে স্বজনরা সেখান থেকে তাকে ঢাকা মেডিক্যাল কলেজ হাসপাতালে নিয়ে গেলে চিকিৎসক তাকে মৃত ঘোষণা করেন। তিনি জানান, পুলিশ ঘটনাস্থলের ভিডিও ফুটেজ সংগ্রহ করেছে। কে তাকে হত্যা করেছে তা খতিয়ে দেখা হবে। আরও পড়ুন: সপ্তাহে একদিন পেট্রোল পাম্প বন্ধ, রোজ দুই ঘণ্টা লোডশেডিংমরদেহটি ময়নাতদন্তের জন্য হাসপাতাল মর্গে রাখা হয়েছে জানিয়ে তিনি আরও বলেন, ময়নাতদন্ত প্রতিবেদন পেলে ও তদন্ত সাপেক্ষে মৃত্যুর সঠিক কারণ বলা যাবে।নিহত জাবেদ ধোলাইখালে তার মামা ও নানাদের বাসায় থাকতেন। এক ভাই এক বোনের মধ্যে তিনি ছিলেন ছোট। একাত্তর/এসজে 
tags:অপরাধ, রাজধানী, ছুরিকাঘাত, ধোলাইখাল, যুবক নিহত, সূত্রাপুর


25915
তাপদাহে অতিষ্ট কুড়িগ্রামের জনজীবন
দেশযোগ
2022-07-18T15:18:53+06:00
কুড়িগ্রামে প্রায় দুই সপ্তাহ ধরে বৃষ্টির দেখা নেই। গত কয়েকদিন ধরে গড় সব্বোর্চ তাপমাত্রা থাকছে ৩৫ থেকে ৩৭ ডিগ্রি সে.। বইছে গরম বাতাস। প্রচণ্ড গরমে কাহিল হয়ে পড়েছে জেলার মানুষ।তাপদাহের কারণে মানুষ ঘর থেকে বের হতে চাইছেন না।কুড়িগ্রাম শহরে দুপুর ১২টার পর একদম ফাঁকা হয়ে যায় প্রায় সব। এ সময় মানুষ আর যানবাহন চলাচলও অনেক কম।সন্ধ্যার পর কিছুটা মানুষের উপস্থিতি দেখা গেলেও তারাও গরমে কাহিল হয়ে পড়ছেন।গরমের কারণে শ্রমজীবীরা চরম কষ্টে পড়েছেন। তারা কাজ করতে পারছেন না। তাপদাহের কারণে শহর ও গ্রামে নানা রোগে আক্রান্ত হচ্ছেন।গত ২৪ ঘণ্টায় কুড়িগ্রাম সদর হাসপাতালে ৩শ’ ৭০ জন চিকিৎসা নিতে এসেছেন। এর মধ্যে জ্বর, ডায়রিয়া রোগীর সংখ্যা সবচেয়ে বেশি। পানির অভাবে কৃষকরা রোপা আবাদ করতে পারছে না। অনেক খেত নষ্ট হবার উপক্রম হয়েছে এরইমধ্যে।আরও পড়ুন: রাজধানীর সূত্রাপুরে ছুরিকাঘাতে যুবক নিহতকুড়িগ্রাম আবহাওয়া পর্যবেক্ষণ কেন্দ্রের পরিচালক মো. সবুজ জানিয়েছেন, আরো তিন থেকে চারদিন এ অবস্থা বিরাজমান থাকতে পারে। এরপর সব স্বাভাবিক হওয়ার সম্ভাবনা রয়েছে।একাত্তর/আরএ
tags:কুড়িগ্রাম, তাপদাহ, সব্বোর্চ তাপমাত্রা, প্রচণ্ড গরম


25916
বিদ্যুৎ সাশ্রয়ে অফিসের সময় কমানোর চিন্তা
জাতীয়
2022-07-18T15:40:22+06:00
বিদ্যুৎ সাশ্রয়ে সরকারি-বেসরকারি অফিসের কর্মঘণ্টা কমানোর বিষয়ে ভাবছে সরকার। এক্ষেত্রে অনলাইনে অফিস করার বিষয়টিও পর্যালোচনা করা হচ্ছে।সোমবার (১৮ জুলাই) সচিবালয়ে সাংবাদিকদের এক প্রশ্নের জবাবে এ তথ্য জানান জনপ্রশাসন প্রতিমন্ত্রী ফরহাদ হোসেন।তিনি বলেন, অফিসের সময় কমানো হতে পারে। অথবা হতে পারে ওয়ার্কফ্রম হোম। অফিসে যতটুকু না করলেই নয় এমনভাবে বিদ্যুৎ ব্যবহারের বিষয়টি ভাবা হচ্ছে। সপ্তাহ খানেকের মধ্যে সিদ্ধান্ত নেয়া হবে। সার্বিকভাবে মানুষের কথা ভেবেই যথোপযুক্ত সিদ্ধান্ত নেওয়া হবে।এদিকে বিদ্যুৎ সংকট কমাতে এলাকাভিত্তিক এক থেকে দুই ঘণ্টা করে লোডশেডিং হবে বলে জানিয়েছেন বিদ্যুৎ, জ্বালানি ও খনিজ সম্পদ মন্ত্রণালয়ের প্রতিমন্ত্রী নসরুল হামিদ।আজ প্রধানমন্ত্রীর কার্যালয়ে বৈঠক শেষে আয়োজিত এক প্রেস ব্রিফিংয়ে তিনি বলেন, ‘পরীক্ষামূলকভাবে সাময়িক সময়ের জন্য এই লোডশেডিং হবে। লোডশেডিংয়ের সময়সূচী আগেই সবাইকে জানিয়ে দেয়া হবে।’এর আগে গত ৭ জুলাই বিদ্যুৎ সাশ্রয়ের লক্ষ্যে করোনাভাইরাসের ব্যাপক সংক্রমণের সময়কার অফিসসূচিতে ফেরার সুপারিশ করা হয় প্রধানমন্ত্রী কার্যালয়ের এক সভায়।প্রধানমন্ত্রীর কার্যালয়ে সেদিন সারা দেশে বিদ্যুৎ ও গ্যাস পরিস্থিতি পর্যালোচনাবিষয়ক সভা শেষে এ কথা সংবাদমাধ্যমকে জানান প্রধানমন্ত্রীর বিদ্যুৎ, জ্বালানি ও খনিজসম্পদবিষয়ক উপদেষ্টা তৌফিক-ই-এলাহী চৌধুরী।তিনি বলেন, ‘আমরা আলোচনা করেছি। এটা হয়তো সরকারের উচ্চপর্যায়ের বিবেচনায়ও আসতে পারে। আমরা কোভিডের সময় আমাদের জীবনটাকে অন্যভাবে করেছিলাম। আপনারা জানেন যে কোভিডের সময় কিন্তু উৎপাদনও হয়েছে, ব্যাহত হয়নি।’আরও পড়ুন: সপ্তাহে একদিন পেট্রোল পাম্প বন্ধ, রোজ দুই ঘণ্টা লোডশেডিং‘তাহলে আমরা যদি আবার অফিস টাইম সংশোধন বা কিছু কমিয়ে আনতে পারি। পিক আওয়ারের আগে যেমন কোভিডের সময় ছিল।’তৌফিক-ই-এলাহী চৌধুরী বলেন, ‘আমরা এটা ৯টা থেকে ৩টা করা যায় কি না বা এক দুই দিন ঘরে বসে কাজ করতে পারি কি না ভাবছি। এটা করলে আমাদের চাহিদাটা কমবে, উৎপাদনশীলতা বজায় থাকবে। করোনাও বাড়ছে, সব দিক দিয়ে আমাদের সুবিধা হবে। এতে আমাদের বিদ্যুৎ ও জ্বালানি সাশ্রয় হবে।’প্রসঙ্গত, সরকারি তথ্য অনুযায়ী, সারাদেশে বিদ্যুতের যে চাহিদা রয়েছে, উৎপাদন হচ্ছে তার চেয়ে প্রায় ৯ শতাংশ কম, যা লোড ব্যবস্থাপনার (লোডশেডিং) মাধ্যমে সমন্বয় করতে হচ্ছে।একাত্তর/আরএ
tags:ফরহাদ হোসেন, বিদ্যুৎ সাশ্রয়, অফিসের কর্মঘণ্টা


25917
ভাসুরের ঘর থেকে কিশোরী নববধূর মরদেহ উদ্ধার
দেশযোগ
2022-07-18T15:44:04+06:00
লালমনিরহাটের আদিতমারী উপজেলায় ভাসুরের শয়নঘর থেকে এক কিশোরী নববধূর মরদেহ উদ্ধার করেছে পুলিশ। রোববার (১৭ জুলাই) রাতে উপজেলার দুর্গাপুর ইউনিয়নের দক্ষিণ গোবধা গ্রামে নিজ বাড়ির ভাসুরের ঘর থেকে দুলালী বেগম (১৫) নামে ওই গৃহবধূর মরদেহ উদ্ধার করা হয়। তিনি ওই গ্রামের আব্দুল কাদেরের ছেলে রবিউল ইসলামের (২০) স্ত্রী এবং আব্দুল কাদেরের ছোট ভাই নুরুল ইসলামের মেয়ে।পুলিশ ও স্থানীয়রা জানান, রবিউল ইসলামের সাথে তার চাচাত বোন নুরুল হকের মেয়ে দুলালী বেগমের প্রেমের সম্পর্ক গড়ে ওঠে। অপ্রাপ্তবয়স্ক হলেও গত বছর তাদের বিয়ে দিতে বাধ্য হয় উভয় পরিবার। এরপর তারা দু’জনে কাজের সন্ধানে রাজধানী ঢাকায় চলে যান। নিহতের পরিবার জানায়, তিন দিন আগে দুলালীকে ঢাকা থেকে নিজ বাড়িতে নিয়ে আসেন রবিউল। কিন্তু দুলালী ঢাকায় যাবেন বলে স্বামীকে চাপ প্রয়োগ করেন। এতে দুজনের মধ্যে মতবিরোধ তৈরি হয়।আরও পড়ুন: রাজধানীর সূত্রাপুরে ছুরিকাঘাতে যুবক নিহতরোববার (১৭ জুলাই) সন্ধ্যায় ভাসুরের ঘরে গলায় ওড়না প্যাঁচানো অবস্থায় দুলালীকে পরিবারের লোকজন উদ্ধার করেন। পরে খবর পেয়ে আদিতমারী পুলিশ তার মরদেহ উদ্ধার করে।আদিতমারী থানার ভারপ্রাপ্ত কর্মকর্তা (তদন্ত) মোজাম্মেল হক জানান, খবর পেয়ে ঘটনাস্থলে পুলিশ পাঠানো হয়। পুলিশের কোনো সন্দেহ না থাকায় ময়নাতদন্ত ছাড়াই মরদেহ দাফনের অনুমতি দেয়া হয়েছে বলে জানান তিনি। একাত্তর/এসজে
tags:মরদেহ, লালমনিরহাট, নববধূ, আদিতমারী, ভাসুর


25918
হবিগঞ্জে বাস-মাইক্রো সংঘর্ষে তিনজন নিহত
দেশযোগ
2022-07-18T16:01:39+06:00
ঢাকা-সিলেট মহাসড়কের হবিগঞ্জের মাধবপুরে বাস ও মাইক্রোবাসের সংঘর্ষে এক নারীসহ তিনজন নিহত হয়েছেন। এ ঘটনায় আহত হয়েছেন আরো ১০ জন।সোমবার (১৮ জুলাই) দুপুর তিনটার দিকে মাধবপুর উপজেলার বাখরনগর নামকস্থানে এ দুর্ঘটনা ঘটে।তবে, তাৎক্ষণিকভাবে নিহত বা আহতদের পরিচয় পাওয়া যায়নি।হাইওয়ে পুলিশের ওসি সালেহ আহম্মদ জানান, সিলেট থেকে ঢাকামুখী আল মোবারকা বাস ও সিলেটমুখী মাইক্রোবাসে মুখোমুখি সংঘর্ষে এ দুর্ঘটনা ঘটে। দুর্ঘটনার পর ঘটনাস্থলেই একজনের মৃত্যু হয়। বাকি দুইজন হাসপাতালে নেওয়ার পথে মৃত্যুবরণ করেন।আরও পড়ুন: ভাসুরের ঘর থেকে কিশোরী নববধূর মরদেহ উদ্ধারআহতদের মধ্যে গুরুতর অবস্থায় তিনজনকে সিলেট ওসমানী মেডিকেল হাসপাতালে পাঠানো হয়েছে। বাকিদের হবিগঞ্জ সদর হাসপাতালে ভর্তি করা হয়েছে।একাত্তর/আরএ
tags:সড়ক দুর্ঘটনা, হবিগঞ্জ, ঢাকা-সিলেট মহাসড়ক, মাধবপুর


25919
স্বামীকে মারপিটের পর গৃহবধূর চুল কেটে দেয়ার অভিযোগ
দেশযোগ
2022-07-18T16:07:36+06:00
নওগাঁর রাণীনগরে এক গৃহবধূকে (১৯) মিথ্যা অপবাদ দিয়ে মারপিটের পর বটি দিয়ে মাথার চুল কেটে নির্যাতন করার অভিযোগ উঠেছে শ্বশুরবাড়ির লোকজনের বিরুদ্ধে। এসময় ওই গৃহবধূর স্বামীকেও মারপিট করেছেন তারা। রোববার (১৭ জুলাই) রাত ১০টার দিকে উপজেলার কালীগ্রাম কয়াপাড়া গ্রামে এ ঘটনাটি ঘটে।এ ঘটনায় অভিযুক্ত শ্বশুর কালীগ্রাম কয়াপাড়া গ্রামের রাজ্জাক সিপাই (৬০), ভাসুর দেলোয়ার হোসেন (৩৫) ও ননদ রাজিয়া সুলতানাকে (৩৮) আটক করেছে পুলিশ।ভুক্তভোগী গৃহবধূর স্বামী জানান, বৃহস্পতিবার (১৪ জুলাই) রাতে তার এক বন্ধুকে নিয়ে তিনি ও তার স্ত্রী একসাথে বাড়িতে রাতের খাবার খাচ্ছিলেন। তিনি বলেন, এসময় স্ত্রীর ঘরে পরপুরুষ ঢুকেছে এমন সন্দেহে বাইরে থেকে পরিবারের লোকজন বাড়ির দরজায় শিকল তুলে দেয়। খাওয়া শেষে ডাকাডাকি করলে তার বাবা, বড় ভাই, বোন ও ভাবি শিকল খুলে দিয়ে তাকে ও তার স্ত্রীকে মারপিট করে। এসময় তার স্ত্রীর উপর মিথ্যা অপবাদ দিয়ে স্ত্রীর বাবা-মাকে খবর দেওয়া হয়। খবর পেয়ে শুক্রবার (১৫ জুলাই) স্ত্রীর বাবার বাড়ির লোকজন এলে তাদের সাথে তার স্ত্রীকে তারা বাবার বাড়িতে পাঠিয়ে দেন।তিনি আরও জানান, রোববার রাত আটটার দিকে তিনি তার শ্বশুরবাড়ি থেকে স্ত্রীকে নিয়ে বাড়িতে আসেন। এরপর বাড়িতে ঢুকতে গেলে তার বাবা, বড় ভাই, বড় বোনসহ পরিবারের লোকজন স্বামী-স্ত্রীকে মারপিট করতে থাকেন। এসময় তারা বটি দিয়ে তার স্ত্রীর মাথার চুল কেটে দেন। আরও পড়ুন: ভাসুরের ঘর থেকে কিশোরী নববধূর মরদেহ উদ্ধারনির্যাতনের শিকার গৃহবধূ জানান, বিয়ের পর থেকে মাঝেমধ্যেই শ্বশুরবাড়ির লোকজন তাকে মানসিক নির্যাতন করতেন। ঘটনার দিন তারা মিথ্যা অপবাদ দিয়ে তাকে মারপিট করাসহ মাথার চুল কেটে নির্যাতন করেছেন। এ ঘটনায় বাদি হয়ে তিনি শ্বশুরবাড়ির লোকজনের বিরুদ্ধে মামলা দায়ের করেছেন। এ ব্যাপারে রাণীনগর থানার ভারপ্রাপ্ত কর্মকর্তা আবুল কালাম আজাদ জানান, নির্যাতনের শিকার ওই গৃহবধূ নিজেই বাদী হয়ে সোমবার (১৮ জুলাই) থানায় মামলা দায়ের করেছেন। এ ঘটনায় অভিযুক্ত গৃহবধূর শ্বশুর, ভাসুর ও ননদকে আটক করা হয়েছে জানিয়ে তিনি বলেন, মামলার অন্যান্য আসামিদের গ্রেপ্তারের চেষ্টা চলছে। 
tags:নির্যাতন, গৃহবধূ, নওগাঁ, রাণীনগর, মাথার চুল কেটে নির্যাতন, শ্বশুর-শাশুড়ি


25920
কু‌মিল্লার লালমাইয়ে শিশু ধর্ষণের অভিযোগে কৃষক গ্রেপ্তার
দেশযোগ
2022-07-18T16:13:49+06:00
কুমিল্লার লালমাই উপজেলায় রিকশা চালকের ৯ বছরের শিশু কন্যাকে ধর্ষণের অভিযোগে আবদুল মতিন (৫৫) নামের এক কৃষককে গ্রেপ্তার করেছে লালমাই থানা পুলিশ।রোববার (১৭ জুলাই) ভোর রাতে লালমাই থানা পুলিশ অভিযান চালিয়ে স্থানীয় ফয়েজগঞ্জ বাজার থেকে অভিযুক্তকে আটক করেন।স্থানীয়রা জানায়, উপজেলার পেরুল দক্ষিণ ইউনিয়নের গজারিয়া গ্রামের কৃষক আবদুল মতিন গত ৩ জুলাই একই গ্রামের রিকশা চালকের ৯ বছরের শিশু কন্যাকে আখ খাওয়ানোর প্রলোভন দেখিয়ে খেতে নিয়ে মুখ চেপে ধর্ষণ করেন।শিশুটির বাবা কুমিল্লা শহরে রিকশা চালান। তার মা অন্যের বাড়িতে কাজ করে।ঘটনার দিন বিকেলে মা কাজ থেকে ফিরলে শিশুটি মাকে জানালে তিনি বাদী হয়ে গত ১৪ জুলাই লালমাই থানায় নারী ও শিশু নির্যাতন দমন আইন ২০০০ (সংশোধনী/২০০৩) এর ৯ (১) ধারায় মামলা (নং ০৩, তাং ১৪/০৭/২০২২ইং) দায়ের করেন।আরও পড়ুন: হবিগঞ্জে বাস-মাইক্রো সংঘর্ষে তিনজন নিহতলালমাই থানার ভারপ্রাপ্ত কর্মকর্তা (ওসি) মোহাম্মদ আইয়ুব বলেন, ভিকটিমের মেডিকেল পরীক্ষা সম্পন্ন হয়েছে। আদালতে ২২ ধারায় জবানবন্দি রেকর্ড এবং স্থানীয় তদন্তের প্রাথমিক সত্যতা পেয়ে অভিযুক্ত আবদুল মতিনকে গ্রেপ্তার করা হয়েছে। তদন্ত চলমান।একাত্তর/আরএ
tags:ধর্ষণ, কুমিল্লা, লালমাই উপজেলা


25921
করোনায় সাত মৃত্যু, শনাক্ত হাজারের বেশি
অন্যান্য
2022-07-18T16:51:20+06:00
করোনা সংক্রমণ বাড়ার ধারাবাহিকতায় আজ হাজারের বেশি রোগী শনাক্ত হয়েছেন। ভাইরাসে আক্রান্ত হয়ে মৃত্যু হয়েছে ৭ জনের।গত ২৪ ঘণ্টায় করোনাভাইরাসে আক্রান্তের হার ৯ দশমিক ৭৭ শতাংশ। গতদিন এ সংখ্যাটি ছিলো ১১ দশমিক ১২।গতকাল করোনায় আক্রান্ত হয়েছিলেন ৯শ’ জন। আজ আক্রান্ত হয়েছেন ১ হাজার ৭২ জন।এছাড়া গত ২৪ ঘণ্টায় দেশে যতো লোক করোনায় আক্রান্ত হয়েছেন তার চেয়ে বেশি লোক সুস্থ হয়েছেন। গেলো ২৪ ঘণ্টায় (রোববার সকাল ৮টা থেকে সোমবার সকাল ৮টা) করোনায় আক্রান্ত হয়ে কারো ৭ জনের মৃত্যু হলেও আগের ২৪ ঘণ্টায় এ সংখ্যা ছিলো ৪।সোমবার (১৮ জুলাই) বিকেলে স্বাস্থ্য অধিদপ্তরের সংবাদ বিজ্ঞপ্তিতে বলা হয়েছে, ২৪ ঘণ্টায় দেশে মোট ১০ হাজার ৯৭৪ জনের নমুনা পরীক্ষা করা হয়েছে।দেশে এখন পর্যন্ত সরকারি হিসাবে মোট শনাক্তের সংখ্যা ১৯ লাখ ৯৭ হাজার ৪১২ জন। মোট শনাক্তের হার ১৩ দশমিক ৭৬ শতাংশ।সরকারি হিসাবে করোনার সংক্রমণে মোট ২৯ হাজার ২৪১ জনের মৃত্যু হয়েছে। শনাক্ত বিবেচনায় মোট মৃত্যুর হার ১ দশমিক ৪৬ শতাংশ।অন্যদিকে, করোনা আক্রান্তদের মধ্যে ১ হাজার ৯৯৭ জন গত ২৪ ঘণ্টায় সুস্থ হয়ে উঠেছেন। তাদের নিয়ে দেশে মোট সেরে উঠলেন ১৯ লাখ ২৬ হাজার ৯৫৭ জন। শনাক্ত বিবেচনায় দেশে মোট সুস্থতার হার ৯৬ দশমিক ৪৭ শতাংশ।উল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।আরও পড়ুন: বিদ্যুৎ সাশ্রয়ে অফিসের সময় কমানোর চিন্তাকরোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের আজ বিকেলের তথ্য অনুযায়ী বিশ্বে করোনায় এখনও পর্যন্ত মৃত্যু হয়েছে ৬৩ লাখ ৮৭ হাজার ৮৭৭ জনের। সুস্থ হয়েছেন ৫৩ কোটি ৯০ লাখ ১৮ হাজার ৩৫৩ জন। ভাইরাসে মোট সংক্রমিত হয়েছেন ৫৬ কোটি ৭৮ লাখ ৮৩ হাজার ২৭৪ জন।একাত্তর/আরএ
tags:প্রধান সংবাদ, করোনাভাইরাস, মহামারি, বাংলাদেশ


25922
বিদেশি প্রভুদের তুষ্ট করে ক্ষমতা দখল করতে চায় বিএনপি: কাদের
রাজনীতি
2022-07-18T17:41:56+06:00
আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের বলেছেন, জনগণের ভোটে নয় বরং বিদেশি প্রভুদের তুষ্ট করে ষড়যন্ত্রের মাধ্যমে ক্ষমতা দখল করতে চায় বিএনপি।সোমবার (১৮ জুলাই) সকালে বাংলাদেশ সড়ক পরিবহন কর্তৃপক্ষ (বিআরটিএ)’র প্রধান কার্যালয়ে সংস্থাটির সার্বিক কার্যক্রম সম্পর্কিত মতবিনিময় সভা শেষে সাংবাদিকদের একথা বলেন তিনি।‘বর্তমান নির্বাচন কমিশনের কোন ক্ষমতা নেই’, -বিএনপি মহাসচিবের এমন বক্তব্যের জবাবে ওবায়দুল কাদের বলেন, একটি স্বাধীন ও সাংবিধানিক প্রতিষ্ঠান নিয়ে মির্জা ফখরুল ইসলাম আলমগীরের এ ধরনের বক্তব্য দেশের গণতন্ত্র, সকল সংসদ সদস্য এবং সংবিধান ও আইনের শাসনের প্রতি নির্মম উপহাস ছাড়া আর কিছুই না।তিনি বলেন, আসলে দেশের সংবিধান ও আইনের শাসনের প্রতি বিএনপির কোন বিশ্বাস নেই।‘বর্তমান সরকার যদি পরিবর্তন না হয় এবং নিরপেক্ষ সরকার যদি না আসে তাহলে দেশে কোন নির্বাচন হবে না’, -মির্জা ফখরুল ইসলাম আলমগীরের এমন মন্তব্য প্রসঙ্গে আওয়ামী লীগের সাধারণ সম্পাদক বলেন, বিএনপি সরকার পরিবর্তন চায় অথচ নির্বাচনে আসেন না, সরকার পরিবর্তন চাইলে তো নির্বাচনে আসতে হবে।তিনি বলেন, নির্বাচন ছাড়া সরকার পরিবর্তনের সুযোগ নেই।নিরপেক্ষ সরকারের প্রসঙ্গে ওবায়দুল কাদের বলেন, জনগণ বিএনপির তথাকথিত নিরপেক্ষ নির্বাচন আগেই দেখেছে।বিএনপি নেতাদের কাছে নিরপেক্ষ নির্বাচনের সবক মানায় না, তাদের নেত্রী এক সময়ে বলেছিলেন শিশু ও পাগল ছাড়া কেউ নিরপেক্ষ নয়, -কাজেই বিএনপি নেতাদের নিরপেক্ষ নির্বাচনের কথা দ্বি-চারিতার যে রাজনীতি তা আবারো স্পষ্ট হয়ে উঠেছে, দাবি করেন ওবায়দুল কাদের।তিনি বলেন, নির্বাচনকালীন সরকারের বিষয়টি উচ্চ আদালত কর্তৃক মীমাংসিত ইস্যু, এনিয়ে নতুন করে আলোচনার সুযোগ নেই।শেখ হাসিনা থাকলেই নির্বাচন সুষ্ঠু হবে উল্লেখ করে ওবায়দুল কাদের বিএনপি মহাসচিবের উদ্দেশে বলেন, শেখ হাসিনা নির্বাচনে কোন প্রকার হস্তক্ষেপ হোক এটা চান না।সরকার অন্যান্য গণতান্ত্রিক দেশের মত কমিশনকে একটা অবাধ, সুষ্ঠু নির্বাচন অনুষ্ঠানে সহযোগিতা দিয়ে যাবে জানিয়ে আওয়ামী লীগের সাধারণ সম্পাদক বলেন, সরকার ক্ষমতায় থাকলেও নির্বাচন সংক্রান্ত সবকিছু নির্বাচন কমিশনের অধীনে থাকবে।ওবায়দুল কাদের বলেন, বিএনপির কাছে নিরপেক্ষতা হলো তখনই নিরপেক্ষ যখন বিএনপি নির্বাচনে জয়ী হবার শতভাগ গ্যারান্টি পাবে।তিনি বলেন, এ নিশ্চয়তা নির্বাচন কমিশন বিএনপিকে দিতে পারে না।আরও পড়ুন: কু‌মিল্লার লালমাইয়ে শিশু ধর্ষণের অভিযোগে কৃষক গ্রেপ্তারনির্বাচন কমিশনকে নিরপেক্ষ হতে হলে বিএনপির ভাষায় তাদেরকে নির্বাচনে জয়ী হওয়ার গ্যারান্টি দিতে হবে বলে মন্তব্য করেন আওয়ামী লীগের সাধারণ সম্পাদক।মতবিনিময় সভায় যানজট ও দুর্ঘটনা রোধে শতভাগ মনযোগ দিয়ে কাজ করতে সংশ্লিষ্টদের নির্দেশ দিয়ে সড়ক পরিবহন ও সেতুমন্ত্রী ওবায়দুল কাদের বলেন, দুর্ঘটনা রোধে সচেতনতার বিষয়ে রাজনৈতিক নেতাদেরও এগিয়ে আসতে হবে।একাত্তর/আরএ
tags:আওয়ামী লীগ, ওবায়দুল কাদের, বিএনপি


25923
মঙ্গলবার টিকা পাবেন ৭৫ লাখ মানুষ
জাতীয়
2022-07-18T18:00:18+06:00
করোনা সংক্রমণ রোধে আগামীকাল মঙ্গলবার দেশব্যাপী বুষ্টার ডোজ দিবস পালনের সিদ্ধান্ত নিয়েছে স্বাস্থ্য অধিদপ্তর। এদিন ৭৫ লাখ মানুষকে করোনাভাইরাস প্রতিরোধী টিকা দেয়ার লক্ষ্যে দেশব্যাপী ক্যাম্পেইন অনুষ্ঠিত হবে।এই ৭৫ লাখ টিকা বুষ্টার (তৃতীয়) ও দ্বিতীয় ডোজ হিসেবে দেয়া হবে।দেশে করোনা সংক্রমণের ঊর্ধ্বগতি ও তুলনামূলক কম বুষ্টার (তৃতীয়) ডোজ কভারেজ বিবেচনা করে এই সিদ্ধান্ত নেওয়া হয়েছে।১৯ জুলাই ১৮ বছরের বেশি যে কেউ দ্বিতীয় ডোজ নেওয়ার চার মাস পূর্ণ হলে বুষ্টার ডোজ নিতে পারবেন। বুষ্টার ডোজ হিসেবে ফাইজার টিকা ব্যবহার হবে।এ বিষয়ে বিস্তারিত জানাতে আজ সোমবার (১৮ জুলাই) বিকেলে স্বাস্থ্য অধিদপ্তরে এক সংবাদ সম্মেলনের আয়োজন করা হয়। এতে যুক্ত হয়ে স্বাস্থ্য ও পরিবার কল্যাণ মন্ত্রী জাহিদ মালেক জানান, ক্যাম্পেইন চলাকালে দেশের সব সরকারি মেডিক্যাল কলেজ হাসপাতাল, বিশেষায়িত হাসপাতাল, জেলা সদর হাসপাতাল, উপজেলা স্বাস্থ্য কমপ্লেক্সের পাশাপাশি সিটি কর্পোরেশন, পৌরসভা ও উপজেলাসমূহের ওয়ার্ড পর্যায়ে কোভিড-১৯ ভ্যাকসিন প্রদান করা হবে।তিনি জানান, একদিনে ৭৫ লাখ মানুষকে সুষ্ঠুভাবে ভ্যাকসিন দেয়ার লক্ষ্যে সারাদেশে ৬২৩টি স্থায়ী ও ১৫ হাজার ৫৫৮টি অস্থায়ী কেন্দ্রে টিকা দেওয়ার ব্যবস্থা করা হয়েছে।বুষ্টার ডোজ ভ্যাকসিন নেওয়ার জন্য উপযুক্ত প্রমাণ প্রদর্শন সাপেক্ষে (কোভিড-১৯ টিকার কার্ড বা সনদ) নিকটবর্তী টিকাদান কেন্দ্র বা দেশের যেকোনো কোডিড-১৯ টিকাদান কেন্দ্র থেকে টিকা গ্রহীতা এই বুষ্টার ডোজ নিতে পারবেন।সব টিকাদান কেন্দ্রে ফাইজার ভ্যাকসিন প্রদানের শর্তাবলী অনুসরণ করতে হবে। সকাল ৯টা থেকে ভ্যাকসিন দেওয়া শুরু হবে।ঢাকা উত্তর সিটি কর্পোরেশনে ২৫০ শয্যা বিশিষ্ট টিবি হাসপাতাল, জাতীয় হৃদরোগ ইন্সটিটিউট, ঢাকা ডেন্টাল কলেজসহ ১৬টি কেন্দ্রে ৮টি করে টিম ও ১১টি কেন্দ্রে ৪টি টিম কাজ করবে।আরও পড়ুন: করোনায় সাত মৃত্যু, শনাক্ত হাজারের বেশিদক্ষিণ সিটি কর্পোরেশনের বঙ্গবন্ধু শেখ মুজিব মেডিকেল বিশ্ববিদ্যালয় (বিএসএমএমইউ), কেন্দ্রীয় পুলিশ হাসপাতাল ও ঢাকা মেডিকেল কলেজ হাসপাতালসহ ১০টি কেন্দ্রে ৮টি করে টিম ও ৪টি কেন্দ্রে ৪টি করে টিম কাজ করবে।একাত্তর/আরএ
tags:করোনাভাইরাস, টিকা, মহামারি


25924
জ্বালানি সাশ্রয়ে ডিজেলভিত্তিক বিদ্যুৎ কেন্দ্রে উৎপাদন বন্ধ
জাতীয়
2022-07-18T18:24:28+06:00
ক্রমেই বেড়ে চলা জ্বালানি সংকট কাটাতে ও বিদ্যুৎ সাশ্রয়ে দেশের ডিজেলভিত্তিক সব বিদ্যুৎ কেন্দ্রের উৎপাদন স্থগিত করা হয়েছে বলে জানিয়েছেন, প্রধানমন্ত্রীর জ্বালানি ও খনিজ সম্পদ বিষয়ক উপদেষ্টা তৌফিক-ই-এলাহী চৌধুরী।সোমবার (১৮ জুলাই) প্রধানমন্ত্রীর কার্যালয়ে উচ্চ পর্যায়ের বৈঠক শেষে তিনি সাংবাদিকদের একথা জানান। বৈঠকে আরও উপস্থিত ছিলেন, বিদ্যুৎ ও প্রতিমন্ত্রী নসরুল হামিদ, প্রধানমন্ত্রীর কার্যালয়ের মুখ্য সচিব আহমেদ কায়কাউস, প্রধানমন্ত্রীর কার্যালয়ের সচিব তোফাজ্জল হোসেন।তৌফিক-ই-এলাহী বলেন, পৃথিবীতে একটা যুদ্ধাবস্থা বিরাজ করছে। ইউক্রেনের যে যুদ্ধ, সে যুদ্ধ কিন্তু আমাদেরও যুদ্ধ। ওই যুদ্ধের প্রভাব পড়ছে আমাদের ওপর। যাদের অর্থের অভাব নেই, তারাও কিন্তু লোডশেডিং করছে। যুক্তরাজ্যে হচ্ছে, অস্ট্রেলিয়ায় হচ্ছে।তিনি আরো বলেন, উৎপাদনকে কমিয়ে খরচ যাতে সহনশীল হয়, সে পর্যায়ে নিয়ে আসার চেষ্টা করছি। ডিজেলের বিদ্যুৎ উৎপাদন আপাতত স্থগিত করলাম, তাতে অনেক টাকা সাশ্রয় হবে। মনে রাখতে হবে, ডিজেলের দাম আকাশচুম্বী হয়ে গেছে।জ্বালানি উপদেষ্টা বলেন, আমাদের ধারণা, এক থেকে দেড় হাজার মেগাওয়াট বিদ্যুতের ঘাটতি হবে। এতে দিনে এক থেকে দেড় ঘণ্টা এবং কোনো কোনো জায়গায় দুই ঘণ্টাও লোডশেডিং হতে পারে। কিন্তু দেশের বৃহত্তর স্বার্থে দুর্যোগপূর্ণ সময়ে সবাইকে এগিয়ে আসতে হবে।তিনি জানান, বিদ্যুৎ ও জ্বালানি সংকট মোকাবিলায় দেশজুড়ে এলাকাভিত্তিক লোডশেডিংয়ের সিদ্ধান্ত নিয়েছে সরকার। এ লোডশেডিং হতে পারে দুই ঘণ্টা পর্যন্ত। এছাড়া, রাত আটটার পর দোকানপাট বন্ধ রাখার সিদ্ধান্ত কার্যকর করার তাগিদ দিয়েছেন প্রধানমন্ত্রী।তৌফিক-ই-এলাহী চৌধুরী বলেন, মঙ্গলবার থেকে সারাদেশে এলাকাভিত্তিক লোডশেডিং শুরু হবে। যেসব এলাকায় লোডশেডিং থাকবে তা আগে থেকেই গ্রাহকদের জানিয়ে দেয়া হবে। দিনে অন্তত এক থেকে দুই ঘণ্টা লোডশেডিং থাকবে। সপ্তাহে একদিন পেট্রল পাম্প বন্ধ থাকবে।আরও পড়ুন: সপ্তাহে একদিন পেট্রোল পাম্প বন্ধ, রোজ দুই ঘণ্টা লোডশেডিংওই সভা শেষে বিদ্যুৎ প্রতিমন্ত্রী নসরুল হামিদ বিপু বলেন, সরকারি-বেসরকারি অফিসের সময় কমিয়ে ভার্চুয়ালি করা ও অফিসের সময় কমানো যায় কি না, সে বিষয়টিও পর্যালোচনা করা হচ্ছে। এসব বিষয়ে পদক্ষেপ নিতে মন্ত্রীপরিষদ বিভাগের কাছে সুপারিশ পাঠানো হবে।একাত্তর/আরএ
tags:জ্বালানি সংকট, ডিজেলভিত্তিক বিদ্যুৎ, তৌফিক-ই-এলাহী


25925
ব্রিজের রেলিং ভেঙে বাস নদীতে, ১৩ জনের মৃত্যু
বিশ্বযোগ
2022-07-18T18:43:41+06:00
ভারতের মধ্যপ্রদেশে সড়ক দুর্ঘটনায় ১৩ জনের মৃত্যু হয়েছে। এ সময় আহত অবস্থা উদ্ধার করে হয়েছে আরো ১৫ জনকে। সেতুর রেলিং ভেঙে বাসটি নর্মদা নদীতে পড়ে গেলে এ দুর্ঘটনা ঘটে।ভারতীয় সংবাদমাধ্যম এনডিটিভির প্রতিবেদনে জানানো হয়, সোমবার (১৮ জুলাই) আগরা-মুম্বাই হাইওয়ে হয়ে ইনদোর থেকে পুণে যাওয়ার পথে মহারাষ্ট্র সরকারের একটি বাস নদীতে পড়ে যায়।প্রতিবেদনে বলা হয়, রাস্তা পিচ্ছিল হওয়ায় ধার জেলার খালঘাট এলাকায় সঞ্জয় সেতুর রেলিং ভেঙে নদীতে পড়ে যায় বাসটি। দুর্ঘটনাস্থলে ভারী বৃষ্টিপাত হচ্ছে। এরমধ্যেই উদ্ধার অভিযান চালানো হয়। বাসটিতে ৫০ থেকে ৬০ জন যাত্রী ছিলো।মধ্যপ্রদেশের মুখ্যমন্ত্রী শিবরাজ সিং চৌহান একটি টুইটার বার্তায় দুর্ঘটনায় প্রাণহানির জন্য শোক প্রকাশ করে বলেছেন, জেলা প্রশাসনের একটি দল দুর্ঘটনাস্থলে উপস্থিত রয়েছে। বাসটি সরিয়ে নেওয়া হয়েছে।আরও পড়ুন: জ্বালানি সাশ্রয়ে ডিজেলভিত্তিক বিদ্যুৎ কেন্দ্রে উৎপাদন বন্ধদুর্ঘটনার কারণ এখনও জানা না গেলেও মধ্যপ্রদেশের স্বরাষ্ট্রমন্ত্রী নরোত্তম মিশ্র বলেছেন, ব্রেক ফেল করার কারণে এই দুর্ঘটনা ঘটতে পারে বলে মনে করা হচ্ছে।একাত্তর/আরএ
tags:ভারত, সড়ক দুর্ঘটনা, মধ্যপ্রদেশ


25926
২৪ ঘণ্টায় ৬৬ ডেঙ্গু রোগী হাসপাতালে
জাতীয়
2022-07-18T18:58:27+06:00
গত ২৪ ঘণ্টায় ডেঙ্গুতে আক্রান্ত হয়ে হাসপাতালে ভর্তি হয়েছেন ৬৬ জন। এর মধ্যে ৪৪ জন ঢাকার বাসিন্দা। বাকি ২২ জন ঢাকার বাইরের।সোমবার (১৮ জুলাই) বিকেলে সারাদেশের পরিস্থিতি নিয়ে স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুমের নিয়মিত ডেঙ্গু বিষয়ক প্রতিবেদনে এই তথ্য জানানো হয়েছে।ডেঙ্গু আক্রান্ত নতুন রোগীদের নিয়ে বর্তমানে হাসপাতালে ভর্তি আছেন ২৩৪ জন। এর মধ্যে ঢাকার বিভিন্ন সরকারি ও বেসরকারি হাসপাতালে ভর্তি আছেন ১৭৭ জন। বাকি ৫৭ ঢাকার বাইরের।বিজ্ঞপ্তিতে বলা হয়, গত ২৪ ঘণ্টায় ডেঙ্গুতে নতুন করে কারো মৃত্যু হয়নি। ফলে এ বছর এখনো তিনজনের মৃত্যু হয়েছে ডেঙ্গুতে।চলতি বছরের জানুয়ারি থেকে এ পর্যন্ত সর্বমোট ১ হাজার ৭৮৯ জন রোগী হাসপাতালে ভর্তি হয়েছেন। এর মধ্যে সুস্থ হয়ে বাড়ি ফিরেছেন ১ হাজার ৫৫২ জন।প্রসঙ্গত, ২০১৯ সালে দেশে ডেঙ্গু মারাত্মক আকার ধারণ করায় এক লাখের বেশি মানুষ আক্রান্ত হয়েছিলেন। পরের বছর ২০২০ সালে তা অনেকটা কমে আসায় হাসপাতালগুলো ১ হাজার ৪০৫ জন ডেঙ্গু রোগী পেয়েছিল। তবে ২০২১ সালের মাঝামাঝি সময়ে কিছুটা উদ্বেগজনক পরিস্থিতি তৈরি করে ডেঙ্গু।আরও পড়ুন: মঙ্গলবার টিকা পাবেন ৭৫ লাখ মানুষ২০২১ সালে বিভিন্ন সময়ে ডেঙ্গু আক্রান্ত হয়ে হাসপাতালে ভর্তি হয়েছিলেন ২৮ হাজার ৪২৯ জন। এর মধ্যে সুস্থ হয়ে বাড়ি ফেরেন ২৮ হাজার ৩২৪ জন। বছরের বিভিন্ন সময়ে ডেঙ্গুতে মারা যান ১০৫ জন।একাত্তর/আরএ
tags:রাজধানী, ডেঙ্গু, মশা, জুলাই


25927
কেউ স্বাস্থ্যবিধি ভ্রুক্ষেপ করছে না: স্বাস্থ্যমন্ত্রী
স্বাস্থ্য
2022-07-18T19:26:40+06:00
স্বাস্থ্যবিধি মানার বিষয়ে সাধারণ মানুষের উদাসীনতার বিষয়ে স্বাস্থ্যমন্ত্রী জাহিদ মালেক বলেন, ‘কেউ স্বাস্থ্যবিধি ভ্রুক্ষেপ করছে না, আমরা বেপরোয়া হয়ে গেছি। মাস্ক পরছি না। স্বাস্থ্যবিধি মানছি না।’সোমবার (১৮ জুলাই) বিকালে স্বাস্থ্য অধিদফতরের মহাপরিচালকের সঙ্গে এক ভার্চুয়াল কনফারেন্সে মন্ত্রী এসব কথা বলেন।স্বাস্থ্যমন্ত্রী বলেন, ‘কোভিড-১৯ সংক্রমণের সংখ্যা শূন্য দশমিক পাঁচে নেমে আসছিল। কিন্তু এরপর দেখলাম, সংক্রমণ ১৭ শতাংশ পর্যন্ত হয়েছিল। একদিনে ১২, ৯, ২, ৩- এভাবে মানুষ মারা গেছে।’তিনি বলেন, ‘আমরা রাজনৈতিক, সামাজিক সব অনুষ্ঠান করছি। কেউ স্বাস্থ্যবিধি মানছি না। অফিস-আদালতে, পরিবহনে মাস্ক পরছি না। কেউ স্বাস্থ্যবিধি ভ্রুক্ষেপ করছে না। তাই মৃত্যুর সংখ্যা বাড়ছে।’সবাইকে স্বাস্থ্যবিধি মেনে চলার অনুরোধ করে জাহিদ মালেক বলেন, ‘আমরা সচেতনতার পাশাপাশি টিকা দিচ্ছি। আমরা টিকা নিয়ে বসে আছি। জনগণকে টিকা নিতে হবে। প্রথম ও দ্বিতীয় ডোজ মানুষ যেভাবে নিয়েছিল, সেভাবে বুস্টার ডোজ নেয়নি। আমরা মানুষকে আহ্বান করবো, বুস্টার ডোজ নেওয়ার জন্যই ক্যাম্পেইন শুরু করছি।’তিনি বলেন, ‘যারা মারা গেছেন, তাদের বেশিরভাগ টিকা নেয়নি। টিকা নেওয়া যারা মারা গেছেন, তাদের অনেকে অন্য রোগে আক্রান্ত ছিলেন।’একাত্তর/এআর
tags:প্রধান সংবাদ, স্বাস্থ্যমন্ত্রী, স্বাস্থ্যবিধি, জাহিদ মালেক, উদাসীনতা


25928
ধর্মশিক্ষা বাদ দেয়ার কোন প্রশ্নই ওঠে না: শিক্ষামন্ত্রী
জাতীয়
2022-07-18T19:31:09+06:00
সিলেট সফররত শিক্ষামন্ত্রী ডা. দীপু মনি এমপি মতবিনিময় সভায় বলেছেন, 'ধর্মশিক্ষা বাদ দেওয়া হয়েছে বলে একটা মহল অপপ্রচার চালাচ্ছে। ধর্মশিক্ষা কোনোদিনই বাদ দেয়া হয়নি, ধর্মশিক্ষা আগেও ছিল, এখনও আছে, ভবিষ্যতেও নিশ্চয়ই থাকবে।'সোমবার (১৮ জুলাই) সিলেট সার্কিট হাউজে শিক্ষা বিভাগের কর্মকর্তাদের সাথে মতবিনিময় সভায় নিজের বক্তব্যে এ কথা বলেন তিনি।মন্ত্রী বলেন, 'ধর্মশিক্ষা বাদ দেয়ার প্রশ্নই ওঠে না। ধর্ম তো আমাদের নৈতিকতা, মূল্যবোধ শেখার অন্যতম। কাজেই ধর্মশিক্ষা আছে, থাকবে।'শিক্ষামন্ত্রী আরও বলেন, 'নতুন কারিকুলামে অন্যান্য বিষয়ের মতোই ধর্মশিক্ষাকে নতুনরূপে সাজানো হয়েছে। যাতে শিক্ষার্থীরা শুধু মুখস্ত না করে বুঝে আত্মস্থ করে, চর্চা করে।' মতবিনিময় সভায় সিলেটের জেলা প্রশাসক মো. মজিবর রহমানসহ সিলেট শিক্ষা বোর্ডের চেয়ারম্যান, জেলা শিক্ষা অফিসসহ বিভিন্ন দফতরের কর্মকর্তাবৃন্দ উপস্থিত ছিলেন।একাত্তর/এআর
tags:শিক্ষামন্ত্রী, ধর্মশিক্ষা


25929
হাইকোর্ট বিভাগের ৫০টি বেঞ্চ পুনর্গঠিত
অন্যান্য
2022-07-18T19:35:30+06:00
সুপ্রিম কোর্টের হাইকোর্ট বিভাগে বিচার কাজ পরিচালনার জন্য ৫০টি বেঞ্চ পুনর্গঠন করেছেন প্রধান বিচারপতি হাসান ফয়েজ সিদ্দিকী। সোমবার (১৮ জুলাই) প্রধান বিচারপতি হাসান ফয়েজ সিদ্দিকীর নির্দেশনাক্রমে সুপ্রিম কোর্টের ওয়েবসাইটে এ সংক্রান্ত একটি বিজ্ঞপ্তি প্রকাশ করা হয়েছে।প্রধান বিচারপতির নির্দেশনায় বলা হয়েছে, 'আমি এতদ্বারা নির্দেশ করিতেছি যে, আগামী ২০ জুলাই বুধবার সকাল সাড়ে ১০টা থেকে হাইকোর্ট বিভাগের বিচারকার্য পরিচালনার জন্য নিম্নে উল্লেখিত বেঞ্চ সমূহ গঠন করা হইলো।' নোটিসে ৫০টি একক ও দ্বৈত বেঞ্চের নাম বিচারিক এখতিয়ার সহ উল্লেখ করা হয়েছে। এর মধ্যে ৩০টি দ্বৈত বেঞ্চ এবং ২০টি একক বেঞ্চে বিচারকার্য পরিচালিত হবে। প্রসঙ্গত, গত ৩ জুলাই থেকে ১৯ জুলাই পর্যন্ত সু্প্রিম কোর্টের অবকাশকালীন ছুটি চলছে।একাত্তর/এআর
tags:আদালত, হাইকোর্ট, প্রধান বিচারপতি, পুনর্গঠন, সুপ্রিমকোর্ট, বেঞ্চ


25930
সেতুর ওপর রেললাইনে ঝুলছিল একটি হাত!
দেশযোগ
2022-07-18T19:43:16+06:00
রেলব্রিজের ওপর ঝুলছিল একটি হাত। তার পাশেই পড়েছিল মোবাইল, মানিব্যাগ।রোববার (১৭ জুলাই) জয়পুরহাটের আক্কেলপুর উপজেলার হলহলিয়া রেলব্রিজের ওপরের এ দৃশ্য দেখে পুলিশে খবর দেয় স্থানীয়রা।পরে পুলিশ, ফায়ার সার্ভিস ও সিভিল ডিফেন্সের চেষ্টায় প্রায় ১৪ ঘণ্টা পর উদ্ধার করা হয় মেহেদী হাসান (১৫) নামের এক কিশোরের মরদেহ।প্রাথমিকভাবে পুলিশ ধারণা করছে ঢাকা থেকে ছেড়ে আসা পঞ্চগড়গামী একতা এক্সপ্রেস ৭০৫ নম্বর ট্রেনে কাটা পড়ে ওই কিশোরের মৃত্যু হয়েছে।ধারণা করা হচ্ছে, সেতুর গার্ডারে ধাক্কা লেগে নদীতে পড়ে যায় মেহেদী। এসময় বিচ্ছিন্ন হয়ে যায় তার একটি হাত।নিহত মেহেদী হাসান পঞ্চগড় সদর উপজেলার কানাপাড়া হাফেজিয়াবাদ রাজমহল গ্রামের আনোয়ার হোসেনের ছেলে।জয়পুরহাট ফায়ার সার্ভিস ও সিভিল ডিফেন্সের সহকারী উপ-পরিচালক শওকত আলী জোয়ার্দ্দার জানান, খবর পেয়ে তাৎক্ষণিক ঘটনাস্থলে পৌঁছে রোববার সন্ধ্যা থেকে রাত পর্যন্ত প্রায় তিন ঘণ্টা প্রচেষ্টা চালিয়ে লাশ উদ্ধার সম্ভব হয়নি।পরে রাজশাহী ফায়ার সার্ভিসে যোগাযোগ করা হলে সোমবার (১৮ জুলাই) সকালে সেখানকার ডুবুরী দল ঘটনাস্থলে পৌঁছে সকাল সাড়ে ৮টার দিকে প্রায় ১৪ ঘণ্টা পর লাশটি উদ্ধার করে।আরও পড়ুন: জ্বালানি সাশ্রয়ে ডিজেলভিত্তিক বিদ্যুৎ কেন্দ্রে উৎপাদন বন্ধশান্তাহার রেলওয়ে থানার ভারপ্রাপ্ত কর্মকর্তা (ওসি) সাকিউল আযম জানান, এ ঘটনায় একটি অপমৃত্যু মামলা হয়েছে। যথাযথ আইনি প্রক্রিয়া শেষে পরিবারের কাছে মরদেহ হস্তান্তর করা হয়েছে।একাত্তর/আরএ
tags:জয়পুরহাট, রেলব্রিজ


25931
'প্রাণিসম্পদের স্বাস্থ্যসেবা নিশ্চিতে সব সহায়তা দেবো'
জাতীয়
2022-07-18T19:56:22+06:00
প্রাণিসম্পদের মানসম্মত স্বাস্থ্য সেবা নিশ্চিতে রাষ্ট্র সব ধরনের সহায়তা দেবে বলে জানিয়েছেন মৎস্য ও প্রাণিসম্পদ মন্ত্রী শ ম রেজাউল করিম। সোমবার (১৮ জুলাই) বিকেলে রাজধানীর কাজী আলাউদ্দিন রোডে বাংলাদেশ ভেটেরিনারি কাউন্সিলের নবনির্মিত ভবনের উদ্বোধনী অনুষ্ঠানে প্রধান অতিথির বক্তব্যে মন্ত্রী এসব কথা বলেন। তিনি বলেন, বঙ্গবন্ধু কন্যা শেখ হাসিনার নেতৃত্বে দেশের প্রাণিসম্পদে যে বৈপ্লবিক পরিবর্তন এসেছে, এ ধারা উত্তরোত্তর সমৃদ্ধির পথে এগিয়ে নিতে হবে। মন্ত্রী আরও বলেন, প্রধানমন্ত্রী শেখ হাসিনা দেশের টেকসই ও গুণগত উন্নয়ন চান। কাজেই আমাদের মানসম্মত প্রাণিসম্পদের উৎপাদনে জোর দিতে হবে। রোগাক্রান্ত পশুর মাংস বা দুধ থেকে মানুষের শরীরে রোগের জীবাণু প্রবাহিত হতে পারে। সে জন্য গুণগত মানের প্রাণী উৎপাদন ও প্রাণীর চিকিৎসায় দায়িত্ববোধ নিশ্চিত করতে হবে। ওয়ান হেলথের বিষয়টি বিবেচনা করতে হবে।একাত্তর/এআর
tags:স্বাস্থ্যসেবা, সহায়তা, প্রাণিসম্পদ


25932
বাংলাদেশ ও ভারতের সেনাপ্রধানের সাক্ষাৎ
জাতীয়
2022-07-18T20:16:12+06:00
বাংলাদেশ সেনাবাহিনী প্রধান জেনারেল এস এম শফিউদ্দিন আহমেদের সৌজন্য সাক্ষাৎ করেছেন ভারতীয় সেনাপ্রধান জেনারেল মনোজ পাণ্ডে। বাংলাদেশ সেনাবাহিনী সদর দফতরে এ সৌজন্য সাক্ষাৎ অনুষ্ঠিত হয়।আইএসপিআরের এক সংবাদ বিজ্ঞপ্তিতে জানায়, সোমবার (১৮ জুলাই) সেনাবাহিনী সদর দপ্তরে এ সৌজন্য সাক্ষাৎ অনুষ্ঠিত হয়। সাক্ষাৎকালে ভারতীয় সেনাবাহিনীর প্রধান তাকে আমন্ত্রণ জানানোর জন্য বাংলাদেশ সেনাবাহিনীর প্রধানের প্রতি কৃতজ্ঞতা জ্ঞাপন করেন। সাক্ষাতের শুরতেই জেনারেল মনোজ পাণ্ডে জানান, তিনি ভারতীয় সেনাবাহিনী প্রধান হিসেবে দায়িত্ব নেওয়ার পর সর্বপ্রথম বৈদেশিক সফরের গন্তব্য হিসেবে বাংলাদেশে আসার মাধ্যমে বাংলাদেশের প্রতি তার শ্রদ্ধা এবং উভয় সেনাবাহিনীর মধ্যে বিদ্যমান ঐতিহাসিক ও পেশাদারী সম্পর্কের ভিত্তি সুপ্রকাশিত হলো। একান্ত সাক্ষাতে তারা পারস্পরিক কুশলাদি বিনিময় ছাড়াও দুই দেশের সেনাবাহিনীর মধ্যে বিদ্যমান সু-সম্পর্ক ও ভবিষ্যৎ অগ্রযাত্রায় সহযোগিতার বিভিন্ন বিষয়ে আলোচনা করেন। বাংলাদেশ সেনাবাহিনীর রণপ্রস্তুতি, উন্নত প্রশিক্ষণ ব্যবস্থা, বিশ্ব শান্তিতে ভূমিকা এবং সামগ্রিক প্রশাসনিক কাঠামো এবং সেনাবাহিনীর বর্তমান নেতৃত্ব এবং সামগ্রিক উচ্চমান সম্পর্কে ভূয়সী প্রশংসা করেন ভারতীয় সেনাপ্রধান।সেনাসদরে আগমনের আগে জেনারেল মনোজ পাণ্ডে শিখা অনির্বাণে পুষ্পস্তবক অর্পনের মাধ্যমে বাংলাদেশের মুক্তিযুদ্ধের বীর শহিদদের প্রতি শ্রদ্ধা নিবেদন করেন। পরে সেনাকুঞ্জে সেনাবাহিনীর একটি চৌকস দল তাকে গার্ড অব অনার প্রদান করে। সেখানে তিনি একটি গাছের চারা রোপণ করেন।সন্ধ্যায় আর্মি মাল্টিপারপাস কমপ্লেক্সে জেনারেল মনোজ পাণ্ডের সম্মানে বাংলাদেশ সেনাপ্রধানের পক্ষ থেকে নৈশভোজ এবং মনোজ্ঞ সাংস্কৃতিক অনুষ্ঠানের আয়োজন রয়েছে। ভারতের প্রতিনিধি দল এবং বাংলাদেশ সশস্ত্র বাহিনীর ঊর্ধ্বতন কর্মকর্তাগণ সস্ত্রীক সেখানে উপস্থিত থাকবেন। আগামীকাল জেনারেল মনোজ পাণ্ডে প্রধানমন্ত্রী শেখ হাসিনার সাথে সৌজন্য সাক্ষাৎ করবেন।প্রসঙ্গত, বাংলাদেশের সেনাপ্রধান জেনারেল এসএম শফিউদ্দিন আহমেদের আমন্ত্রণে বাংলাদেশে আসেন ভারতীয় সেনাপ্রধান জেনারেল মনোজ পাণ্ডে। একাত্তর/এআর
tags:ভারতীয় সেনাপ্রধান, জেনারেল এস এম শফিউদ্দিন আহমেদ, বাংলাদেশ সেনাবাহিনী, জেনারেল মনোজ পাণ্ডে


25933
করোনার মাঝেও দেশে দারিদ্র্যতা কমেছে: তথ্যমন্ত্রী
জাতীয়
2022-07-18T20:37:43+06:00
তথ্য ও সম্প্রচারমন্ত্রী এবং আওয়ামী লীগের যুগ্ম সাধারণ সম্পাদক ড. হাছান মাহমুদ বলেছেন, বিশ্বব্যাংকের মতে করোনার মধ্যেও বাংলাদেশে দারিদ্র্যের হার কমেছে।সোমবার (১৮ জুলাই) দুপুরে সচিবালয়ে সমসাময়িক বিষয় নিয়ে সাংবাদিকদের সঙ্গে মতবিনিময়কালে তিনি গত ১৪ এপ্রিল প্রকাশিত বিশ্বব্যাংকের ‘বাংলাদেশ ডেভেলপমেন্ট আপডেট-রিকভারি অ্যান্ড রেসিলিয়েন্স অ্যামিড গ্লোবাল আনসারটেইনটি’ শিরোনামে প্রতিবেদন উদ্ধৃত করে বলেন, ‘সেই রিপোর্টে বলা হয়েছে, করোনা পরিস্থিতিতেও অর্থনৈতিক পুনরুদ্ধার ঘটার পরিপ্রেক্ষিতে ২০২১ অর্থবছরে বাংলাদেশে দারিদ্র্য হার হ্রাস পেয়ে ১১ দশমিক ৯ শতাংশে দাঁড়িয়েছে, যা ২০২০ অর্থবছরে ছিল ১২ দশমিক ৫ শতাংশ।’ড. হাছান বলেন, ‘প্রকৃত পক্ষে বর্তমানে বাংলাদেশে অতি দারিদ্র্য হার ১০ দশমিক ৫ শতাংশ এবং দারিদ্র্য হার ২০ দশমিক ৫ শতাংশ। অর্থাৎ এই করোনা মহামারির মাঝেও সরকারের সময়োচিত পদক্ষেপের কারণে এবং অর্থনীতিকে চাঙা রাখার জন্য সরকার যেসব পদক্ষেপ গ্রহণ করেছে, সেসব কারণে মানুষের মাথাপিছু আয় যেমন বেড়েছে, একইসঙ্গে দারিদ্র্য হার কমেছে। এটি আমাদের বক্তব্য নয়, এটি বিশ্বব্যাংকের বক্তব্য।’সম্প্রতি প্রকাশিত আইএমএফ-এর প্রতিবেদন অনুযায়ী জিডিপির নিরিখে বাংলাদেশ এখন পৃথিবীর ৪১তম অর্থনীতির দেশ। আর পিপিপিতে আমাদের অর্থনীতির অবস্থান আরও ওপরে উল্লেখ করে মন্ত্রী বলেন, ‘‘এই করোনা মহামারির মাঝেও দেশ এগিয়ে যাচ্ছে। অথচ মির্জা ফখরুল সাহেব বলছেন—‘দেশে দারিদ্র্য ৪২ শতাংশ।’ খালেদা জিয়া যখন ক্ষমতায় ছিলেন তখন ৪২ শতাংশ ছিল। মির্জা ফখরুল সাহেব এখনও খালেদা জিয়ার আমলের মধ্যেই আছেন।’’তিনি বলেন, ‘বিএনপি যখন ক্ষমতায় ছিল তখন বাংলাদেশে বৈদেশিক মুদ্রার রিজার্ভ ছিল সাড়ে ৩ বিলিয়ন ডলার। আমাদের প্রধানমন্ত্রী শেখ হাসিনার সরকার সেটি ৪৮ বিলিয়নে উন্নীত করেছে। বিশ্বে পণ্য, জ্বালানি, পরিবহন এসব ব্যয় বৃদ্ধির কারণে সেই রিজার্ভ থেকে কিছু খরচ হয়েছে, এখন ৪০ বিলিয়ন ডলার আছে, যেটি দিয়ে ৬ মাসের আমদানি ব্যয় নির্বাহ করা সম্ভব। কোনও দেশে ৩ মাসের আমদানি ব্যয়ের সমপরিমাণ বৈদেশিক মুদ্রার রিজার্ভ থাকাটাই স্বস্তিদায়ক। সে জায়গায় আমাদের ৬ মাসের রিজার্ভ আছে—যেটি দিয়ে ৬ মাস আমদানি ব্যয় মেটানো সম্ভব।’তথ্যমন্ত্রী বলেন, ‘খালেদা জিয়া দেশকে পরপর পাঁচবার দুর্নীতিতে চ্যাম্পিয়ন বানিয়েছিলেন। হাওয়া ভবন স্থাপন করে সব ব্যবসায় টোল বসিয়েছিলেন। তখন দুটো ভ্যাট ছিল—একটা হচ্ছে সরকারি ভ্যাট আরেকটা হচ্ছে হাওয়া ভবনের ভ্যাট। এখন বিরোধী দলের একজন দায়িত্বশীল নেতা ও মহাসচিব হিসেবে এবং ঢাকা কলেজের সাবেক শিক্ষক হিসেবে তার এমন অসত্য বক্তব্য দেওয়া সমীচীন নয়। আমরা তাকে বিশ্বব্যাংক ও আইএমএফের রিপোর্ট পড়ার জন্য অনুরোধ করবো, তাহলে তিনি নিশ্চয়ই মিথ্যা বক্তব্য থেকে ফিরে আসবেন।’নড়াইলের ঘটনা নিয়ে বিএনপি মহাসচিবের মন্তব্য—‘আওয়ামী লীগের আমলেই সাম্প্রদায়িক ঘটনা বেশি ঘটেছে।’ এর জবাবে ড. হাছান মাহমুদ বলেন, ‘বিএনপি বাংলাদেশে সাম্প্রদায়িক অপশক্তির প্রধান পৃষ্ঠপোষক। সাম্প্রদায়িক অপশক্তিকে নিয়েই তারা রাজনীতি করেন। তাদের জোটের বিভিন্ন দল প্রকাশ্যে বলে—তারা বাংলাদেশকে আফগানিস্তান বানাতে চায়। বিএনপি সাম্প্রদায়িকতা নিয়ে রাজনীতি করে, যখন নির্বাচন আসে তখন সাম্প্রদায়িক স্লোগান দেয়। আওয়ামী লীগকে ভোট দিলে এই দেশ ভারত হয়ে যাবে, আওয়ামী লীগ হিন্দুদের দল কিংবা ধর্মীয় সংখ্যালঘুদের দল, এসব বিএনপিই বলে। সাম্প্রদায়িক অপশক্তিকে লালন-পালন, পোষণ-তোষণ এগুলোও বিএনপি করে এবং তাদের পৃষ্ঠপোষকতাতেই দেশে বিশৃঙ্খলা সৃষ্টির অপচেষ্টা চালানো হয়।’অতীতের এ ধরনের ঘটনা বিশ্লেষণ করলে দেখা যায়—সেগুলোর পেছনে বিএনপির ইন্ধন ছিল বলেন ড. হাছান। তিনি বলেন, ‘আপনাদের নিশ্চয় মনে আছে, বিএনপি ২০০১ সালে নির্বাচনের পর নৌকায় ভোট দেওয়ার অপরাধে গ্রামের পর গ্রামে নির্যাতন চালিয়েছিল। বাড়িঘর জ্বালিয়ে দিয়েছিল। কোটালীপাড়া, বরিশালের বানারীপাড়া থেকে শুরু করে বিভিন্ন জায়গায় আমাদের দলীয় কার্যালয়ে ধর্মীয় সংখ্যালঘুদের জন্য লঙ্গরখানা, আশ্রয়কেন্দ্র খুলতে হয়েছিল। ধর্মীয় অপশক্তির প্রধান পৃষ্ঠপোষক দলের মুখপাত্র হিসেবে মির্জা ফখরুল সাহেব এ ধরনের কথা বলে বিভ্রান্তি ছড়ানোর অপচেষ্টা চালাবে সেটিই স্বাভাবিক। যখনই এ ধরনের ঘটনা ঘটেছে, আমাদের সরকার তখনই ত্বরিত কঠোর ব্যবস্থা গ্রহণ করেছে। কারণ, আমাদের দল অসাম্প্রদায়িক, আমরা অসাম্প্রদায়িকতা লালন করি।’নড়াইলের ঘটনার পর সেখানে যে ছেলেটির পোস্টের মাধ্যমে এ ঘটনা ঘটেছে, তার বাবাকে এবং হামলার অভিযোগে আরও ৫ জনকে গ্রেফতার করা হয়েছে, অন্যদেরও গ্রেফতার করার প্রক্রিয়া চলছে উল্লেখ করে সম্প্রচারমন্ত্রী বলেন, ‘এর পেছনে কারা ইন্ধন দিয়েছে সেটিও বের করা হবে। সুতরাং, অতীতে যেমন কঠোর ব্যবস্থা নেওয়া হয়েছে, এই ক্ষেত্রেও কঠোর ব্যবস্থা নেওয়া হয়েছে এবং  অপরাধীদের আইনের আওতায় আনা হবে।’নির্বাচন প্রসঙ্গে এক প্রশ্নের জবাবে ড. হাছান মাহমুদ বলেন, ‘সব গণতান্ত্রিক দেশে যেভাবে নির্বাচন হয় বাংলাদেশেও একইভাবে নির্বাচন হবে। ভারত, জাপান, অস্ট্রেলিয়া, যুক্তরাজ্য এবং কন্টিনেন্টাল ইউরোপের দেশগুলোতে বেশিরভাগ ক্ষেত্রে সংসদীয় গণতন্ত্র বিদ্যমান। সেসব দেশে যে সরকার দেশ পরিচালনা করে আসছিল, তারাই নির্বাচনকালীন দায়িত্ব পালন করে। আমাদের দেশেও তাই হবে। তত্ত্বাবধায়ক সরকারের স্লোগান দিয়ে, স্বপ্ন দেখে কোনও লাভ হবে না।’ একাত্তর/এআর
tags:করোনা, তথ্যমন্ত্রী, দারিদ্র্যতা


25934
বিদ্যুৎ ও জ্বালানি সাশ্রয় সাঁড়াশি পদক্ষেপ নিলো সরকার
জাতীয়
2022-07-18T20:49:23+06:00
ক্রমেই বেড়ে চলা জ্বালানি সংকট কাটাতে ও বিদ্যুৎ সাশ্রয়ে, সোমবার থেকে বন্ধ হয়ে গেছে ডিজেলচালিত দেশের সবগুলো বিদ্যুৎকেন্দ্র। আর মঙ্গলবার থেকে শুরু হবে বিদ্যুতের এলাকাভিত্তিক লোডশেডিং। পাশাপাশি সপ্তাহে একদিন বন্ধ থাকবে পেট্রোল পাম্প। চিন্তা করা হচ্ছে অফিসের কর্মঘন্টা কমিয়ে আনার। বিদ্যুৎ ও জ্বালানি সাশ্রয়ের জন্য এসব সিদ্ধান্তের কথা জানিয়েছেন প্রধানমন্ত্রীর জ্বালানি বিষয়ক উপদেষ্টা তৌফিক-ই-ইলাহী চৌধুরী এবং বিদ্যুৎ ও জ্বালানি প্রতিমন্ত্রী নসরুল হামিদ। দেশে ডিজেল ভিত্তিক বিদ্যুত কেন্দ্রের উৎপাদন ক্ষমতা প্রায় এক হাজার ২৮৬ মেগাওয়াট। পিক আওয়ার মানে বেশি চাহিদার সময় বেশি খরচের এই কেন্দ্রগুলো চালানো হতো। এদিকে বিশ্ব বাজারে জ্বালানির দাম বাড়ার কারণে দেশে শুধু ডিজেল সরবরাহে পেট্রোলিয়াম কর্পোরেশনের দৈনিক লোকসান প্রায় একশ কোটি টাকা।এই লোকসান নিয়ন্ত্রণে আনতে সোমবার থেকে ডিজেলভিত্তিক বিদ্যুৎ উৎপাদন বন্ধ করা হয়েছে বলে জানিয়েছেন প্রধানমন্ত্রীর জ্বালানি বিষয়ক উপদেষ্টা তৌফিক-ই-এলাহী চৌধুরী।তিনি বলেন, পৃথিবীতে একটা যুদ্ধাবস্থা বিরাজ করছে। ইউক্রেনের যে যুদ্ধ চলছে, সেই যুদ্ধ কিন্তু আমাদেরও যুদ্ধ। ওই যুদ্ধের প্রভাব পড়ছে আমাদের ওপর।তিনি আরো বলেন, উৎপাদনকে কমিয়ে খরচ যাতে সহনশীল হয়, সে পর্যায়ে নিয়ে আসার চেষ্টা করছি। ডিজেলের বিদ্যুৎ উৎপাদন আপাতত স্থগিত করলাম, তাতে অনেক টাকা সাশ্রয় হবে।এর আগে বিশ্ববাজারে আমদানি করা গ্যাসের দাম বাড়ার কারণে সরকার গ্যাসভিত্তিক বিদ্যুতের উৎপাদনও কমিয়েছে। ফলে বিদ্যুৎ উৎপাদন ব্যাহত হচ্ছে। বিদ্যুতের মোট উৎপাদন কমে যাবার কারণে, মঙ্গলবার থেকে এলাকাভিত্তিক লোডশেডিং চলবে বলেও জানিয়েছেন প্রধানমন্ত্রীর এই উপদেষ্টা।তিনি বলেন, এক থেকে দেড় হাজার মেগাওয়াট বিদ্যুতের ঘাটতি হবে। এতে দিনে এক থেকে দেড় ঘণ্টা এবং কোনো কোনো জায়গায় দুই ঘণ্টাও লোডশেডিং হতে পারে।তৌফিক-ই-ইলাহী জানান, বিদ্যুৎ ও জ্বালানি সংকট মোকাবিলায় দেশজুড়ে এলাকাভিত্তিক লোডশেডিংয়ের সিদ্ধান্ত নিয়েছে সরকার। এ লোডশেডিং হতে পারে দুই ঘণ্টা পর্যন্ত।সচিবালয়ে সংবাদ সম্মেলনে বিদ্যুৎ ও জ্বালানি প্রতিমন্ত্রী নসরুল হামিদ জানান, কোন এলাকায় কখন লোডশেডিং সেটি আগেই জানিয়ে দেয়া হবে। তিনি বলেন, আগামী এক সপ্তাহে এক থেকে দুই ঘণ্টা লোডশেডিং দেওয়া হবে। পরে পরিস্থিতি বুঝে ভিন্ন রকম সিদ্ধান্ত নেওয়া হতে পারে।এছাড়া বাসা বাড়ির এসির তাপমাত্রা ২৪ ডিগ্রি সেলসিয়াসের ওপরে রাখাসহ সব উপাসনালয়ে প্রার্থনার সময় ছাড়া অন্য সময় এসি বন্ধ রাখার সুপারিশ করা হবে। প্রতিমন্ত্রী বলেন, পরবর্তী নির্দেশ না দেয়া পর্যন্ত সারাদেশে একদিন পেট্রল পাম্প বন্ধের সিদ্ধান্ত নেয়া হয়েছে। তবে কীভাবে, কোন পদ্ধতিতে বন্ধ রাখা হবে, সেটা পরে জানানো হবে।শুধু তাই নয়, বন্দর এলাকায় সপ্তাহে দুই দিন পেট্রলপাম্প বন্ধ রাখার বিষয়ে ভাবা হচ্ছে বলেও জানান বিদ্যুৎ প্রতিমন্ত্রী নসরুল হামিদ।তিনি বলেন, জ্বালানি তেলের লোকসান কমাতে সপ্তাহে একদিন করে পেট্রোল পাম্প বন্ধ রাখা হবে। বিশ্ব বাজারের জ্বালানি তেলের দাম অস্বাভাবিক বেড়ে গেছে। বিদ্যুৎ প্রতিমন্ত্রী আরও বলেন, করোনা সংক্রমণের পিক সময়ের হোম অফিস চালু করা ও কর্ম ঘন্টা কমিয়ে আনাসহ বেশ কিছু পদক্ষেপ নিতে মন্ত্রিপরিষদ বিভাগের কাছে সুপারিশ যাবে। নসরুল হামিদ জানান, বিদ্যুৎ সাশ্রয়ে সরকারি–বেসরকারি অফিস ভার্চ্যুয়ালি করারও সিদ্ধান্ত হয়েছে। সরকারি অফিসগুলোয় কীভাবে সময় কমিয়ে আনা যায়, সেটাও ভাবা হচ্ছে।বিশ্বব্যাপী বিদ্যুৎ ও জ্বালানির এই সংকট মোকাবিলায় দেশের মানুষকে ধৈয্যের সাথে সহযোগিতা করারও আহবান জানান প্রতিমন্ত্রী। একাত্তর/এআর
tags:প্রধান সংবাদ, সরকার, জ্বালানি, বিদ্যুৎ, সাশ্রয়, সাঁড়াশি পদক্ষেপ


25935
নারায়ণগঞ্জে দৃশ্যমান তৃতীয় শীতলক্ষ্যা সেতু
দেশযোগ
2022-07-18T20:49:47+06:00
সম্পূর্ণ দৃশ্যমান হয়েছে নারায়ণগঞ্জের তৃতীয় শীতলক্ষ্যা সেতু। ইতোমধ্যেই এর নামকরণের সিদ্ধান্তও নেওয়া হয়েছে। এ সেতুটি চালু হলে ঢাকা-চট্টগ্রাম মহাসড়কের সঙ্গে পদ্মা সেতুর দূরত্ব কমবে ৯ কিলোমিটার।এছাড়া নারায়ণগঞ্জ শহরের সঙ্গে মেলবন্ধন তৈরি হবে বন্দর উপজেলার। বেগবান হবে এ অঞ্চলের আর্থ সামাজিক উন্নয়নও।নারায়ণগঞ্জ শহর থেকে বন্দর উপজেলাকে আলাদা করে রেখেছে শীতলক্ষ্যা নদী। প্রতিদিন নৌকা ও ট্রলারে ভোগান্তি নিয়ে নদী পার হন এ অঞ্চলের লক্ষাধিক মানুষ। তাই একটি সেতুর প্রয়োজনীয়তা অনুধাবন করে ২০১৫ সালের ১৪ই ফেব্রুয়ারি নির্মাণ কাজের ভিত্তি প্রস্তর স্থাপন করেন প্রধানমন্ত্রী শেখ হাসিনা।এই প্রকল্পে অর্থায়নকারী সংস্থা সৌদি ফান্ড ফর ডেভেলপমেন্ট (এসএফডি) এবং বাংলাদেশ সরকার।বন্দর মদনগঞ্জ থেকে শহরের সৈয়দপুর প্রান্তে নির্মিত হয়েছে এ তৃতীয় শীতলক্ষ্যা সেতু, যার নামকরণ করা হয়েছে বীর মুক্তিযোদ্ধা নাসিম ওসমান সেতু। নদীতে পাঁচটিসহ মোট ৩৮টি খুঁটির উপর দাঁড়িয়ে গেছে শীতলক্ষ্যা সেতু। এখন চলছে সংযোগ সড়কের কাজ।৬ লেন বিশিষ্ট এই সেতুর ৪ লেনে দ্রুত গতির যানবাহন এবং ২ লেনে চলবে রিকশা, সাইকেল ও ভ্যানসহ স্বল্পগতির যানবাহন। সেতুর দুই পাশের রেলিং ঘেঁষে রয়েছে ফুটপাত। তাই পায়ে হেঁটে পাড়ি দেওয়া যাবে সেতুটি।দীর্ঘ দিনের লালিত স্বপ্ন বাস্তবায়িত হওয়ায় খুশি এলাকার মানুষ। তাদের আশা সেতুটি নির্মাণের ফলে এ অঞ্চলে শিল্পায়নসহ বেগবান হবে আর্থ সামাজিক উন্নয়নের অগ্রগতি।জাতীয় পার্টির প্রেসিডিয়াম সদস্য ও নাসিম ওসমানের স্ত্রী পারভীন ওসমান জানান, নারায়ণগঞ্জ ৫ আসনের সাবেক সংসদ সদস্য ও জাতীয় পার্টির প্রেসিডিয়াম সদস্য প্রয়াত নাসিম ওসমানের শেষ নির্বাচনী প্রতিশ্রুতি ছিল শীতলক্ষ্যা সেতু। নারায়ণগঞ্জবাসীর বহুদিনের প্রত্যাশা পূরণ হলো সেতু বাস্তবায়ন হওয়ায়। নাসিম ওসমানের নামে সেতুটির নামকরণ করায় কৃতজ্ঞ পরিবার।তৃতীয় শীতলক্ষ্যা সেতু প্রকল্পটি পাস করার সময় এর ব্যয় ধরা হয় ৩৭৭ কোটি টাকা। ২০১৩ সালের মধ্যে কাজ শেষ হওয়ার কথা ছিলো। বর্তমানে ২০২৩ সালের জুনের মধ্যে কাজ শেষ হওয়ার কথা রয়েছে। সময় মতো প্রকল্পটি কাজ শেষ না করায় দীর্ঘ সূত্রতায় এর নির্মাণ ব্যায় দাঁড়িয়েছে ৬০৮ কোটি টাকা।তৃতীয় শীতলক্ষ্যা সেতুর প্রকল্প পরিচালক সোয়েব আহমেদ জানান, তৃতীয় শীতলক্ষ্যা সেতুর প্রকল্প পরিচালক শোয়েব আহমেদ জানিয়েছেন এখন সেতুর ৯২ ভাগ কাজ শেষ হয়েছে। মূল সেতুর কাজ শেষ। ফুটপাত ও লাইটিং এর কাজ চলছে। আশা করা যাচ্ছে ডিসেম্বরের মধ্যেই উন্মুক্ত করে দেয়া যাবে সেতুটি।জানা যায়, সেতুটি ঢাকা-চট্টগ্রাম মহাসড়কের নারায়ণগঞ্জের মদনপুর থেকে এই সেতু মুন্সীগঞ্জের মুক্তারপুর হয়ে শ্রীনগরের ছনবাড়ি পয়েন্টে ঢাকা-মাওয়া মহাসড়ককে যুক্ত করবে।আরও পড়ুন: সেতুর ওপর রেললাইনে ঝুলছিল একটি হাত!মদনপুর থেকে যাত্রাবাড়ী হয়ে মাওয়ার পদ্মা সেতুর দূরত্ব ৫২ কিলোমিটার। আর নির্মাণাধীন সেতু দিয়ে দূরত্ব হবে ৪৩ কিলোমিটার। একই সঙ্গে সিলেট সড়কও সুফল পাবে এই সেতুর বাইপাস সড়কটির।সেতুতে চলাচল শুরু হলে নারায়ণগঞ্জের কাঁচপুর, সাইনবোর্ডসহ কমবে রাজধানীর যানজট। সহজ হবে যাত্রী ও পণ্য পরিবহন।একাত্তর/আরএ
tags:নারায়ণগঞ্জ, ঢাকা-চট্টগ্রাম মহাসড়ক, শীতলক্ষ্যা সেতু


25936
নন্দীগ্রামে পৃথক পুলিশি অভিযানে পাঁচজন আটক
দেশযোগ
2022-07-18T21:04:14+06:00
বগুড়ার নন্দীগ্রাম উপজেলায় গাঁজা সেবনের অভিযোগে পৃথক অভিযানে পাঁচজনকে গ্রেপ্তার করেছে পুলিশ।রোববার (১৭ জুলাই) আলাদা সময়ে অভিযান দুটো পরিচালনা করা হয়।নন্দীগ্রাম থানার উপ-পরিদর্শক (এসআই) নুরুল ইসলাম সঙ্গীয় ফোর্স নিয়ে উপজেলার থালতা মাঝগ্রাম ইউনিয়নের আলীর বটতলা হতে গাঁজা সেবনের সময় চারজনকে আটক করেন।তারা হলেন, পারশুন গ্রামের আবু বক্কর সিদ্দিক, মিলন চন্দ্র, আকাশ চন্দ্র মাঝি ও রামকৃষ্ণ চন্দ্র।অপরদিকে থানার উপ-পরিদর্শক (এসআই) তারিকুল ইসলাম সঙ্গীয় ফোর্স নিয়ে অভিযানে পৌর এলাকার কালিকাপুর হতে গাঁজা সেবনের সময় মনির মিয়াকে গ্রেপ্তার করেন।আরও পড়ুন: নারায়ণগঞ্জে দৃশ্যমান তৃতীয় শীতলক্ষ্যা সেতুনন্দীগ্রাম থানার ভারপ্রাপ্ত কর্মকর্তা (ওসি) আনোয়ার হোসেন বলেন, গ্রেপ্তার মাদকসেবীদের সোমবার আদালতের মাধ্যমে কারাগারে পাঠানো হয়েছে। যথাযথ আইনি ব্যবস্থা নেওয়া হবে।একাত্তর/আরএ
tags:গাঁজা সেবন, বগুড়া, নন্দীগ্রাম উপজেলা


25937
কমছে কর্মঘন্টা, চালু হচ্ছে হোম অফিস, রাতে বন্ধ দোকানপাট
জাতীয়
2022-07-18T21:09:04+06:00
বিদ্যুৎ সাশ্রয়ের জন্য সরকারি-বেসরকারি অফিসের কর্মঘন্টা কমিয়ে আনা অথবা করোনার পিক সময়ের মতো করে বাসা থেকে কাজ করার নিয়ম চালু হতে পারে। এছাড়া, রাত আটটার পর দোকানপাট ও শপিং মল বন্ধ রাখার সিদ্ধান্ত আবারও কার্যকর করার নির্দেশ দেয়া হয়েছে। নির্দেশ অমান্য করলে লাইন বিচ্ছিন্ন করার কথাও বলা হয়েছে। প্রধানমন্ত্রী শেখ হাসিনার অনুমোদন সাপেক্ষে শিগগিরই এসব সিদ্ধান্ত আসবে বলে জানিয়েছেন জনপ্রশাসন প্রতিমন্ত্রী ফরহাদ হোসেন।সরকারি নিয়ম অনুযায়ী সকাল ৯টা থেকে বিকাল ৫টা পর্যন্ত অফিস সময়। তবে সারা বিশ্বের মতো জ্বালানি সংকটের মুখে বাংলাদেশও। সোমবার (১৮ জুলাই), সচিবালয়ে জনপ্রশাসন প্রতিমন্ত্রী বলেন, বিদ্যুৎ সংকট মোকাবিলায় অফিস সময় ৯টা থেকে তিন বা চারটা পর্যন্ত করা কিংবা হোম অফিস চালুর সিদ্ধান্ত নিতে যাচ্ছে সরকার। ফরহাদ হোসেন বলেন, অফিসের সময় কমানো হতে পারে অথবা ওয়ার্ক ফ্রম হোম করা হতে পারে। অফিসে যতটুকু না করলেই না এমনভাবে বিদ্যুৎ ব্যবহার করার বিষয়টি চিন্তা করছি।তিনি আরও বলেন, সপ্তাহ খানেকের মধ্যে জানাবো। সব কিছু আলোচনার পর্যায়ে আছে। কেউ বলছেন, অফিস সময় ৯টা থেকে ৩টা বা ৪টা করার কথা। তবে এটা এখনও চূড়ান্ত হয়নি। প্রতিমন্ত্রী বলেন, ইউক্রেন-রাশিয়া যুদ্ধের প্রভাবে বিশ্বের অনেক দেশ জ্বালানি ব্যয় কমাচ্ছে। ডিজেল অনেক চড়া দামে কেনার ফলে সমস্যা তৈরি হয়েছে। তাই ব্যয় সংকোচনের সিদ্ধান্ত নেয়া হয়েছে। আমরা লোডশেডিংয়ে যাচ্ছি। অফিস টাইম কমানো, ওয়ার্ক ফ্রম হোম, অফিস ভবনে বিদ্যুৎ খরচ সীমিত করা হবে। এমাসেই সিদ্ধান্ত জানানো হবে।অন্যদিকে, বিদ্যুৎ প্রতিমন্ত্রী নসরুল হামিদ জানিয়েছেন, রাত আটটার পর দোকানপাট, শপিংমল খোলা থাকলে তাদের বিদ্যুৎ সংযোগ বিচ্ছিন্ন করে দেওয়া হবে।তিনি বলেন, বিদ্যুৎ বিভাগ খুব কঠিনভাবে এ বিষয়টি পর্যবেক্ষণ করবে। যদি কেউ অমান্য করে তাদের বিদ্যুতের লাইন আমরা বিচ্ছিন্ন করে দেব।বিদ্যুৎ প্রতিমন্ত্রী জানান, উপাসনালয়ে সাশ্রয়ীভাবে বিদ্যুৎ ব্যবহার করতে বলা হয়েছে। নামাজের সময়সূচি ছাড়া অনান্য সময়ে এসি বন্ধ রাখতে বলা হয়েছে।এছাড়া, বিদ্যুৎ সাশ্রয় করতে রাত আটটার পর থেকে দোকান, বিপণিবিতান ও কাঁচাবাজার বন্ধ রাখার সিদ্ধান্ত নিয়েছে সরকার। মঙ্গলবার থেকে এই সিদ্ধান্ত কার্যকর হবে।একাত্তর/এআর
tags:প্রধান সংবাদ, বিদ্যুৎ সাশ্রয়, কর্মঘন্টা


25938
শেরপু‌রে বিদ‌্যুৎপৃষ্টে যুবকের মৃত্যু
দেশযোগ
2022-07-18T21:57:28+06:00
শেরপুরে বিদ‌্যুৎপৃষ্ট হ‌য়ে ইসরা‌ফিল হোসাইন (২৫) না‌মে এক যুব‌কের মৃত্যু হ‌য়ে‌ছে।সোমবার (১৮ জুলাই) বি‌কে‌লে সদ‌রের তিলকান্দি বাঙ্গরবাড়ি এলাকায় এ ঘটনা ঘ‌টে।ইসরাফিল হোসাইন ওই এলাকার সানোয়ার হোসেন সানার ছে‌লে।নিহ‌তের প‌রিবার ও স্থানীয় সূ‌ত্রে জানা য‌ায়, ইসরাফিল হোসাইন ‌নিজের জায়গায় মা‌ছের প্রজেক্ট ক‌রে দিনা‌তিপাত কর‌তো। তার পা‌শেই আসাদুজ্জামান তো‌জির উদ্দিনের একটা মা‌ছের প্রজেক্ট (পুকুর) আছে।দু‌’‌দিন আগে তো‌জির উদ্দি‌ন তার প্রজেক্টে সেচ দেওয়ার জন‌্য বৈদ‌্যু‌তিক সেচ পাম্প চে‌য়ে নেয় ইসরা‌ফি‌লের কাছ থেকে। প‌রে আজ দুপু‌রে ওই সেচ পাম্প নি‌তে যায় ইসরা‌ফিল। এসময় বিদ‌্যুৎ না থাকায় সেচ পাম্পের তার বিচ্ছন্নকা‌লে হঠাৎ বিদ‌্যুৎ চ‌লে আসে। এতে ওই তা‌রেই বিদ‌্যুতা‌য়িত হ‌ন ইসরা‌ফিল।প‌রে আহত অবস্থায় স্থানীয়রা দ্রুত তা‌কে ঘটনাস্থল থে‌কে উদ্ধার ক‌রে জেলা সদর হাসপাতালে নি‌য়ে গেলে দা‌য়িত্বরত চি‌কিৎসক তা‌কে মৃত ঘোষণা ক‌রেন।আরও পড়ুন: কমছে কর্মঘন্টা, চালু হচ্ছে হোম অফিস, রাতে বন্ধ দোকানপাটপাকু‌ড়িয়া ইউনিয়নের চেয়ারম্যান আলহাজ্ব হায়দার আলী ব‌লেন, বিদ‌্যুৎপৃষ্টে একজ‌নের মৃত‌্যুর খবর পেয়েছি। পরিবারের সাথে কথা হয়েছে।একাত্তর/আরএ
tags:শেরপুর, বিদ্যুৎপৃষ্ট


25939
অস্ত্র হাতে ভাইরাল সেই যুবক গ্রেপ্তারের পর কারাগারে
দেশযোগ
2022-07-18T21:58:40+06:00
অস্ত্র হাতে ছবি ভাইরাল হওয়া চৌদ্দগ্রাম উপজেলা যুবলীগ নেতা মনিরুজ্জামান জুয়েলকে গ্রেপ্তার করেছে পুলিশ। রোববার রাতে তাকে রাজধানীর বনানী থেকে গ্রেপ্তার করা হয়।সোমবার দুপুরে, পুরোনো মামলায় গ্রেপ্তার দেখিয়ে তাকে আদালতে তোলা হয়। পরে আদালতের বিচারক তাকে কারাগারে পাঠানোর নির্দেশ দেন।চৌদ্দগ্রাম থানার ভারপ্রাপ্ত কর্মকর্তা (ওসি) শুভ রঞ্জন চাকমা বলেন, চেক ডিজওনারসহ তিনটি মামলায় জুয়েলেরে বিরুদ্ধে গ্রেপ্তারি পরোয়ানা আগে থেকেই ছিলো। ওই তিনটি মামলায় গ্রেপ্তার দেখিয়ে তাকে আদালতে পাঠায় পুলিশ। এ সময় জুয়েলের জামিনের আবেদন করেন তার আইনজীবীরা।পরে শুনানি শেষে তার জামিন আবেদন নামঞ্জুর করে বিচারক মনিরুজ্জামান জুয়েলকে কারাগারে পাঠানোর নির্দেশ দেন। তিনি আরও বলেন, আগে থেকেই আমরা তাকে গ্রেপ্তারের চেষ্টা অব্যাহত রেখেছিলাম। রোববার গোপন সংবাদের ভিত্তিতে তার অবস্থান জানতে পেরে তাকে গ্রেপ্তার করি।তিনটি মামলায় আদালতের গ্রেপ্তারি পরোয়ানা থাকা জুয়েলকে রোববার রাত ১০টার দিকে রাজধানীর বনানী থেকে গ্রেপ্তার করা হয়েছে।উল্লেখ্য, গত বৃহস্পতিবার চৌদ্দগ্রামে এক ব্যক্তির বাড়ি থেকে দাওয়াত খেয়ে ব্যক্তিগত গাড়িতে নিজ গ্রাম মান্দারিয়ায় ফিরছিলেন শ্রীপুর ইউনিয়নের চেয়ারম্যান শাহজালাল মজুমদার।হামলার শিকার শাহজালাল মজুমদারের দাবি, জুয়েলের নেতৃত্বে অত্যাধুনিক আগ্নেয়াস্ত্র নিয়ে তার ওপর হামলা চালিয়েছে একদল সন্ত্রাসী।হামলার পর হাতে বিদেশি আগ্নেয়াস্ত্র আর মুখে সিগারেটসহ মনিরুজ্জামান জুয়েল একটি ছবি নিজ ফেসবুকে শেয়ার করেন শাহজালাল। এরপরই সেটি সামাজিকমাধ্যমে ভাইরাল হয়।পুলিশ অস্ত্রটি জুয়েলের নামে লাইসেন্স করা বলে দাবি করেছিলো। গত শনিবার জুয়েলের স্ত্রী ফারজানা হক ৮৬ রাউন্ড গুলিসহ অস্ত্রটি চৌদ্দগ্রাম থানায় জমা দিয়েছেন।একাত্তর/এআর
tags:গ্রেপ্তার, অস্ত্র, কারাগার, ভাইরাল


25940
ঢাকা ও আশপাশের কোন এলাকায় কখন লোডশেডিং
অন্যান্য
2022-07-18T22:01:01+06:00
বিদ্যুৎ ও জ্বালানি সংকট মোকাবেলায় মঙ্গলবার থেকে সারাদেশে এলাকাভিত্তিক সময় নির্ধারণ করে লোডশেডিং হবে বলে জানিয়েছেন বিদ্যুৎ প্রতিমন্ত্রী নসরুল হামিদ।সেই নির্দেশনা মেনে, রাজধানী ঢাকার ও আশপাশের কিছু এলাকায় ঢাকা পাওয়ার ডিস্ট্রিবিউশন কোম্পানি লিমিটেড (ডিপিডিসি) দিনে এক ঘণ্টা করে লোডশেডিং করার সিদ্ধান্ত জানিয়েছে।কোন এলাকায় কখন লোডশেডিং হবে, সেটি তাদের ওয়েবসাইটেও প্রকাশ করেছে এই বিদ্যুৎ বিতরণ সংস্থাটি। সেখানে গেলেই জানা যাবে এ সংক্রান্ত সব তথ্য। ডিপিডিসির ওয়েবসাইটে লোডশেডিংয়ের সময়সূচির সম্ভাব্য তালিকা পাওয়া যাবে। ওয়েবসাইটে গিয়ে ‘সম্ভাব্য লোডশেডিং শিডিউল’ নামের লিংকে ক্লিক করলেই সময়সূচি জানা যাবে।সোমবার অনলাইনে তালিকা প্রকাশের পর ওয়েবসাইটে প্রবেশ করা যাচ্ছে না। প্রতিষ্ঠানটির পক্ষ থেকে জানানো হয়েছে, তাদের ধারণসক্ষমতার বেশি ক্লিক পড়ায় এই সমস্যা তৈরি হয়েছে।সংস্থাটির ব্যবস্থাপনা পরিচালক বিকাশ দেওয়ান বলেন, মঙ্গলবার থেকে চালু হবে সূচি অনুযায়ী লোডশেডিং। প্রতিদিন এক ঘণ্টা করে লোডশেডিং রাখা হয়েছে সূচিতে। এর ফলে সারাদিনে যে কোনো সময়ে এক ঘণ্টা বিদ্যুৎহীন থাকতে হবে গ্রাহকদের। সাময়িক এ কষ্ট মেনে নিয়ে সংকট মোকাবেলায় সবার সহযোগিতা চেয়েছে সরকার। ঢাকা ও আশপাশের ৩৬টি এলাকায় বিদ্যুৎ সরবরাহ করে ডিপিডিসি। এলাকাগুলো হলো ডেমরা, আদাবর, আজিমপুর, বনশ্রী, বাংলাবাজার, বংশাল, বাসাবো, ধানমন্ডি, ঝিগাতলা, কাকরাইল, কামরাঙ্গীরচর, জুরাইন, খিলগাঁও, লালবাগ, মানিকনগর, মাতুয়াইল, মগবাজার, মতিঝিল, মুগদাপাড়া, নারিন্দা, পরীবাগ, পোস্তগোলা, রাজারবাগ, রমনা, সাতমসজিদ, শ্যামলী, শেরেবাংলা নগর, শ্যামপুর, স্বামীবাগ ও তেজগাঁও এলাকায়। আর নারায়ণগঞ্জের মধ্যে রয়েছে- ফতুল্লা, কাজলা, পূর্ব ও পশ্চিম নারায়ণগঞ্জ, সিদ্ধিরগঞ্জ ও শীতলক্ষ্যা।এলাকাভিত্তিক লোডশেডিংয়ের সময়সূচি জানতে এখানে ক্লিক করুন। একাত্তর/এআর
tags:প্রধান সংবাদ, রাজধানী, ঢাকা, লোডশেডিং


25941
আবারো বাড়ছে ডেঙ্গুর প্রকোপ, বেশিরভাগ রোগী ঢাকার
জাতীয়
2022-07-18T22:01:39+06:00
আবারো বাড়ছে ডেঙ্গুর প্রকোপ। এমাসের প্রথম পনেরো দিনে আক্রান্ত হয়েছে ৫২১ জন। আক্রান্তের সংখ্যা সবচেয়ে বেশি ঢাকায়।চিকিৎসকরা বলছেন, ডেঙ্গু এখনো অতোটা ভয়াবহ হয়নি। সাধারণ ডেঙ্গু রোগের লক্ষণ নিয়ে হাসপাতালে ভর্তি হচ্ছেন রোগীরা। তবে, পরিস্থিতি নিয়ন্ত্রণে রাখতে ডেঙ্গুর বাহক এডিস মশা নির্মূলে কাজ করছে ঢাকার দুই সিটি কর্পোরেশন।প্রায় দুই দশকেরও বেশি সময় ধরে ডেঙ্গুতে ভুগছে রাজধানীবাসী। জুলাই থেকে অক্টোবর, বর্ষার সময়টায় বেশি ছড়ায় মশাবাহিত এই রোগ। ডেঙ্গু পরিস্থিতি এবারও সেই পথেই এগুচ্ছে।স্বাস্থ্য অধিদপ্তরের হিসেব বলছে, এ মাসের প্রথম পনেরো দিনেই ডেঙ্গু আক্রান্ত হয়ে হাসপাতালে ভর্তি রোগীর সংখ্যা ৫২১।যাদের বেশিরভাগই ঢাকার বাসিন্দা। মে মাস থেকে ডেঙ্গু রোগী বাড়ছিলো। এমাসে আক্রান্ত হয়েছিলেন ১৬৩ জন। আর জুনে ৭৩৭ জন।রোববার সকাল ৮টা পর্যন্ত পূর্ববর্তী ২৪ ঘণ্টায় হাসপাতালে ভর্তি নতুন ডেঙ্গু রোগীর সংখ্যা ৫৩। যার ৩৫ জনই ঢাকার। ঢাকার মধ্যে সবচেয়ে বেশি ডেঙ্গু রোগী ভর্তি আছে মুগদা জেনারেল হাসপাতালে। পরিচালক জানালেন, এখন পর্যন্ত ভর্তি রোগীদের সবারই সাধারণ ডেঙ্গু সিম্পটম।শঙ্কা বাড়ছে ডেঙ্গু পরিস্থিতি সামনে আরো খারাপ হতে পারে। এই বিবেচনায় ডেঙ্গুর বাহক এডিস নিয়ন্ত্রণে কাজ করছে ঢাকার দুই সিটি কর্পোরেশন।চলছে বিশেষ চিরুনি অভিযান ভ্রাম্যমাণ আদালত পরিচালনা। পাড়া মহল্লায় ওষুধ ছিটানো হচ্ছে। ড্রোন উড়িয়ে দেখা হচ্ছে বিভিন্ন বাসা বাড়ির ছাদ।আরও পড়ুন: করোনার মাঝেও দেশে দারিদ্র্যতা কমেছে: তথ্যমন্ত্রীমশা নিধনের পাশাপাশি নগরবাসীকে বিনামূল্যে ডেঙ্গু পরীক্ষার স্থান, চিকিৎসা কিংবা ডেঙ্গু সম্পর্কিত তথ্য জানানোর জন্য হটলাইন চালু করেছে উত্তর সিটি কর্পোরেশন।বুধবার থেকে এডিস নির্মূলে বিশেষ অভিযান নিয়ে মাঠে নামার কথা রয়েছে উত্তরের মেয়র আতিকুল ইসলামের।তবে, ঢাকার দুই সিটি কর্পোরেশনই বলছে, নগরবাসীর সচেতনতা ছাড়া ডেঙ্গু মোকাবেলা সম্ভব নয়। বাসা বাড়ি পরিষ্কার-পরিচ্ছন্ন রাখার দায়িত্ব বসবাসকারীদের।একাত্তর/আরএ
tags:প্রধান সংবাদ, রাজধানী, ডেঙ্গু, মশা, জুলাই


25942
দিঘলিয়া গ্রাম ছেড়ে যাওয়া অনেকেই বাড়িতে ফেরেনি
দেশযোগ
2022-07-18T22:03:25+06:00
নড়াইলের লোহাগড়া উপজেলার দিঘলিয়া গ্রামের সাহাপাড়ায় সহিংসতার ঘটনায় দায়ের করা মামলায় গ্রেপ্তার পাঁচজনকে তিনদিন করে রিমান্ড দিয়েছে আদালত।এদিকে, হামলার শিকার বাড়িঘর মেরামত ও ক্ষতিগ্রস্তদের তালিকা তৈরির কাজ চলছে। কিন্তু আতঙ্ক আর পানি-বিদ্যুতের সংযোগ নষ্ট করে ফেলায় হামলার পরপরই এলাকা ছেড়ে যাওয়া অনেকেই এখনও বাড়িতে ফেরেনি। দিঘলিয়া পূর্ব পাড়ায় আখড়াবাড়ির মন্দিরটিতে হামলার পরপরই এলাকা ছাড়ে সেখানকার একমাত্র হিন্দু পরিবারটি। এমন হামলা কখনোই দেখেননি স্থানীয়রা।পাশের পাড়ায় আরেক মন্দিরে হামলার পরদিন শনিবার এক হিন্দু পরিবারের বাড়ি থেকে রাতে গরু নিয়ে যায় দুর্বৃত্তরা।ফলে নিরাপত্তা নিয়ে আছে অনিশ্চয়তাও।শুক্রবার রাতে সাহাপাড়ায় হামলা করে পুড়িয়ে দেয়া সেই ঘরটি সংস্কারের কাজ চলছে স্থানীয় প্রশাসনের তত্ত্বাবধায়নে। তবে পোড়া ঘর সারিয়ে তোলা গেলেও পোড়া বিশ্বাস সারিয়ে তুলতে অনেকটা সময় লাগছে। তবু যুগের পর যুগ ধরে নিজের ঠিকানা বলে যাকে জেনে এসেছে সেই মাটিতেই নিরাপদে ফিরতে চান এই মানুষগুলো।এদিকে এ হামলায় জড়িত অভিযোগে গ্রেফতার পাঁচ জনকে সোমবার আদালতে হাজির করে ৭ দিন করে রিমান্ড চায় পুলিশ। আদালত মঞ্জুর করেন তিন দিনের রিমান্ড।নড়াইল জজ কোর্টের অ্যাডভোকেট শিমুল ফকির জানান, মামলার তদন্ত কর্মকর্তা লোহাগড়া থানার এসআই মিজানুর রহমান তাদের আদালতে হাজির করে সাত দিনের রিমান্ড আবেদন করেন। বিচারক শুনানি শেষে তিন দিন করে রিমান্ড মঞ্জুর করেন।এর আগে, রোববার রাত ও সোমবার সকালে এই পাঁচ জনকে লোহাগড়ার বিভিন্ন এলাকা থেকে গ্রেপ্তার করা হয়। এরা হলেন- সাইদ শেখ, রাসেল মৃধা, কবির গাজী, রেজাউল শেখ ও মাসুম বিল্লাহ।মামলার তদন্ত কর্মকর্তা মিজানুর রহমান জানান, তারা সবাই লোহাগড়ার বিভিন্ন এলাকার বাসিন্দা। ঘটনার আগে ও পরে বিভিন্ন ভিডিও ফুটেজ দেখে তাদের শনাক্ত করা হয়েছে।ঘটনার পর থেকে এলাকার পরিস্থিতি শান্ত রাখতে পুলিশ, র‍্যাব, সাদা পোশাকের পুলিশ ও গোয়েন্দারা সার্বক্ষণিক ওই এলাকায় অবস্থান করছেন। একাত্তর/এআর
tags:প্রধান সংবাদ, নড়াইল, দিঘলিয়া


25943
বিশ্ব বাজারের অস্থিরতায় বাড়ছে ৫৩টি ওষুধের দাম
জাতীয়
2022-07-18T22:08:35+06:00
বিশ্ব বাজারে বেড়েছে ওষুধ তৈরির কাঁচামালের দাম। তাই ওষুধের দাম সমন্বয় করায় বাড়তে যাচ্ছে ১৯টি জেনেরিকের মোট ৫৩টি ওষুধের দাম।দাম বাড়ার তালিকায় আছে প্যারাসিটামল, মেট্রোনিডাজল, অ্যামোক্সিসিলিন, খাবার স্যালাইন। বিশ্ববাজারে কাঁচামালের দাম বাড়ার কারণেই এসব ওষুধের দাম বাড়তে যাচ্ছে বলে জানালো ওষুধ প্রশাসনসহ এই খাতের ব্যবসায়ীরা।সর্দি কাশি জ্বরের মতো সাধারণ রোগ বালাইয়ে সবচেয়ে বেশি ব্যবহৃত ওষুধ নাম প্যারাসিটামল। এন্টিবায়েটিক অ্যামোক্সিসিলিন কিনতেও গুণতে হবে বাড়তি টাকা। কারণ বিশ্ববাজারে এসব ওষুধ তৈরির কাঁচামালের দাম বেড়েছে দ্বিগুণেরও বেশি।ঔষধ প্রশাসন অধিদপ্তরের পরিচালক মো. আইয়ুব হোসেন জানান, ১৯টি জেনেরিকের ওষুধের দাম সমন্বয় করার কারণে বাড়তে যাচ্ছে ৫৩ রকমের ওষুধের দাম।যেখানে ৮০ পয়সার প্যারাসিটামল ট্যাবলেটের দাম হবে ভ্যাটসহ ১ টাকা ২০ পয়সা। ১৮ টাকার প্যারাসিটামল সিরাপ হবে ৩৫ টাকা।২০০ এমজির মেট্রোনিডাজল ট্যাবলেটের দাম ৪০ পয়সা বেড়ে হবে ১ টাকা। ১ টাকার আড়াই’শ এমজির মেট্রোনিডাজল ট্যাবলেট হবে ১.২৫ পয়সা।১২ টাকা বেড়ে মেট্রোনিডাজল সিরাপের সবোর্চ্চ খুচরা দাম হবে ৩৫ টাকা। আর ১০০ এমএল সিরাপের দাম ৫ টাকা বেড়ে হবে ৪৫ টাকা।অ্যান্টিবায়েটিক অ্যামোক্সিসিলিন সিরাপের দাম ৪ টাকা বেড়ে হবে ৩৫ টাকা। ২৫০ এমজির প্রতিটি ক্যাপসুলের দাম ৪০ পয়সা বেড়ে হবে ৪ টাকা।আরও পড়ুন: দুর্ঘটনা কমলেও মোটরসাইকেল বন্ধ করা সমাধান নয়১ টাকা বেড়ে ৬ টাকায় কিনতে হবে খাবার স্যালাইন প্রতি প্যাকেট। অ্যাসপিরিন প্রতিটির দাম ৩০ পয়সা বেড়ে হবে ৮০ পয়সা।দাম বৃদ্ধির তালিকায় আছে, নাকের ড্রপ, ফলিক এসিডসহ অন্যান্য গ্রুপের আরও কিছু ওষুধের দাম। ওষুধ প্রশাসনের অনুমোদনের পর শিগগির কার্যকর হবে এসব ওষুধের দাম।একাত্তর/আরএ
tags:একাত্তর বিশেষ, ওষুধ, কাঁচামাল, বিশ্ব বাজার


25944
গৃহবধূকে পিটিয়ে হত্যা: পরকীয়া প্রেমিক ও স্বজনেরা পলাতক
দেশযোগ
2022-07-18T22:13:32+06:00
নারায়ণগঞ্জের সোনারগাঁয়ে বিয়ের দাবীতে বাড়িতে অবস্থান নেওয়া স্বামী পরিত্যক্তা রোকসানা বেগম নামে এক গৃহবধূকে পিটিয়ে হত্যার অভিযোগ উঠেছে পরকীয়া প্রেমিক ও তার স্বজনদের বিরুদ্ধে। সোমবার (১৮ জুলাই) দুপুরে সোনারগাঁও উপজেলার সাদিপুর ইউনিয়নের বাইসটেকি গ্রামের পরকীয় প্রেমিক মনিরের বাড়িতে এ ঘটনা ঘটে। নিহত রোকসানা ওই গ্রামের মনু মিয়ার মেয়ে।প্রত্যক্ষদর্শীদের বরাত দিয়ে তালতলা ফাঁড়ি পুলিশের উপ-পরিদর্শক রাজু আহম্মেদ জানান, স্বামী পরিত্যক্তা রোকসানার সঙ্গে মনির হোসেনের দীর্ঘদিন ধরে পরকিয়া প্রেমের সম্পর্ক। বিয়ের প্রলোভন দেখিয়ে বিভিন্ন স্থানে একাধিকবার উভয়ের মধ্যে শারীরিক সম্পর্ক হয়। বিষয়টি উভয়ের পরিবারসহ এলাকার লোকজনের জানা।সোমবার  দুপুরে প্রেমিক মনিরের বাড়িতে বিয়ের দাবীতে অবস্থান নেয় রোকসানা। এ সময় মনিরের বাড়ির লোকজন তাকে বাড়ি থেকে একাধিক বার টেনে-হেঁচড়ে বের করে দেয়। পরে মনিরের স্ত্রী সহ ৭-৮ জন মিলে লোহার পাইপ ও  রড দিয়ে পিটিয়ে গুরুত্বর আহত করে রোকসানা বেগমকে। সেখান থেকে কয়েকজন তাকে উদ্ধার করে বিকেলে ঢামেক হাসপাতালে জরুরী বিভাগে নিয়ে আসেন। হাসপাতালের কর্তব্যরত চিকিৎসক তাকে মৃত ঘোষণা করলে উদ্ধারকারীরা পালিয়ে যান। এদিকে নিহতের চাচাতো ভাই শহিদুল্লাহ খোঁজ নিতে নিতে ঢামেকের জরুরী বিভাগে এসে সন্ধ্যায়  রোকসানা কে সনাক্ত করেন।মৃতদেহটি ময়নাতদন্তের জন্য ঢামেক মর্গে রাখা হয়েছে। বিষয়টি নিশ্চিত করেন ঢামেক হাসপাতাল পুলিশ ফাড়ির ইনচার্জ পরিদর্শক মোঃ বাচ্চু মিয়া।ঘটনার পর থেকে ঐ বাড়ির জড়িতরা পালিয়ে গেছে বলে জানা যায় তাদের গ্রেপ্তারের জন্য পুলিশের অভিযান চলছে। এ ঘটনায় মামলা দায়েরর প্রস্তুতি চলছে বলেও জানান তালতলা পুলিশ ফাঁড়ির উপপরিদর্শক এসআই রাজু আহামেদ। নিহতের চাচাতো ভাই শহিদুল্লাহ বলেন, নিহত রোকসানার সাথে একই  এলাকার মনিরের সাথে প্রায় ৪ বছর যাবত সম্পর্ক ছিলো। যা ঐ এলাকার মানুষের জানা। তিনি বলেন, রোকসানকে বিয়ে করে বরণ করে নেয়ার কথা দিয়েছিল মনির। আজ সকালে রোকসানা ঐ বাসায় গিয়ে উঠলে ঐ বাড়ির লোকজন তাকে পিটিয়ে টেনে-হেঁচড়ে বাড়ির বাইরে ফেলে দেয়। পরে আমরা স্থানীয় তালতলা ফাঁড়ির পুলিশের কাছে এ বিষয়ে অভিযোগ করি। পুলিশ ঘটনাস্থলে যায় দুপুরে। পাচ বোন দুই ভাইয়ের মধ্যে রোকসানা ছিল তৃতীয়। শেষ খবর পাওয়া পর্যন্ত জানা যায় মঙ্গলবার  তার ময়নাতদন্ত সম্পন্ন হবে।একাত্তর/এআর
tags:সোনারগাঁ, গৃহবধূ, পিটিয়ে হত্যা, স্বামী পরিত্যক্তা, পরকীয়া প্রেমিক


25945
জ্বালানি সংকটের নেপথ্যে ইউক্রেনে যুদ্ধ ও ইউরোপে তাপদাহ
জাতীয়
2022-07-18T22:31:50+06:00
ইউক্রেনে চলমান যুদ্ধের কারণে বিশ্ব জ্বালানি বাজার টালমাটাল হয়ে পড়ার পাশাপাশি ইউরোপ জুড়ে তীব্র তাপদাহের কারণে বিভিন্ন দেশের মতো বাংলাদেশেও ক্রমবর্ধবান বিদ্যুৎ ও জ্বালানি সংকট তৈরি হয়েছে বলে মনে করেন, বিদ্যুৎ, জ্বালানি ও খনিজ সম্পদ বিষয়ক প্রতিমন্ত্রী নসরুল হামিদ।সোমবার (১৮ জুলাই) তিনি সচিবালয়ে এক সংবাদ সম্মেলনে এসব কথা জানান।নসরুল হামিদ বলেন, আমরা অনেকভাবে যাচাই-বাছাই করলাম, এর মূল কারণ হলো ইউক্রেন যুদ্ধ। এ কারণে বেশ কিছু জায়গায়, বিশেষ করে ইউরোপে তীব্র জ্বালানি সংকট দেখা দিয়েছে। আরও একটা বড় বিষয় ইউরোপে প্রচণ্ড তাপদাহ, এতে সেখানে আরও বেশি এনার্জি দরকার।তিনি বলেন, আমরা যে পরিমাণ এনার্জি ইমপোর্ট করতাম, অর্থাৎ আমরা স্থানীয়ভাবে উৎপাদিত ২,৩০০ ঘনফুট গ্যাস ব্যবহার করতাম। ২০১৮-১৯ সাল পর্যন্ত আমরা ২,৭০০ ঘনফুট পেতাম।  সেটা এখন কমে দাঁড়িয়েছে ২,৩০০ ঘনফুট।কিছু ড্রিলিং করার কারণে কয়েকটি খনি থেকে আমরা ১৯ ও ১৫ ঘনফুট গ্যাস পাচ্ছি, কিন্তু এটা খুবই সামান্য। বাকি প্রায় সাড়ে ৮০০ ঘটফুট গ্যাস ইমপোর্ট করতাম। এরমধ্যে ৫০০ ঘনফুট আমরা লংটার্ম কনট্রাক্টে ইমপোর্ট করি। যেটা কি না ব্র্যান্ড প্রাইস টাই-আপ করা হলো ওয়েল প্রাইসের সঙ্গে, যদি তেলের দাম বাড়ে তাহলে গ্যাসের দাম বাড়বে। তিনি আরও বলেন, কাতার ও ওমানের সঙ্গে আমাদের ১৫ বছরের চুক্তি করা আছে। যাদের কাছ থেকে আমরা বাকি ৪০০ থেকে সাড়ে ৪০০ গ্যাস নিচ্ছি। যেটা স্পট মার্কেট থেকে নিতাম। এই স্পট মার্কেট গত বছরের প্রথম দিকে লংটার্ম থেকেও কম পয়সায় ছিলো। যার কারণে আমরা এটাকে ব্যালেন্স করতাম।দেশে উৎপাদিত গ্যাস, লংটার্ম এবং স্পট এই ৩টাকে ব্যালেন্স করে মূল্য নির্ধারণ করা হতো উল্লেখ করে বিদ্যুৎ প্রতিমন্ত্রী বলেন, সরকার সে সময়ও ভর্তুকি দিতো। গ্যাসে এবং বিদ্যুতে শেখ হাসিনার সরকার সে সময়ও ভর্তুকি দিতো।কিন্তু তার পরিমাণ আর এখনকার পরিমাণে অনেক ব্যবধান হয়ে গেছে। কারণ এখনকার স্পট মার্কেটে গ্যাস প্রায় ৩৬ থেকে ৪০ ডলারের মধ্যে উঠানামা করছে। যার কারণে গত মাসের আগের মাস পর্যন্ত আমাদের স্পট মার্কেট থেকে গ্যাস নেওয়া ছিল, এরপর বন্ধ করে দিয়েছি।নসরুল হামিদ বলেন, আমরা এখন সিদ্ধান্ত নিয়েছি অন্তত এই দামে স্পট মার্কেট থেকে আর কোনো গ্যাস কিনবো না। এই দামে কিনলে সরকারকে যে পরিমাণ ভর্তুকি দিতে হবে, সেখানে অসম্ভব একটা ফিগার চলে আসে। যে কারণে আমরা মনে করছি, আমাদের গ্যাসবেইজড যে পাওয়ার প্লান্টগুলো ছিল, সেখানে আমরা কিছু রেশনিং করব, এটা হলো বড় বিষয়।আরেকটা বিষয় হলো, তেলের দাম বেড়ে যাওয়ায় প্রচণ্ডভাবে মূল্য বৃদ্ধি পাওয়ার কারণে আমরা তেলের পাওয়ার প্লান্টগুলোও বন্ধ করে দিচ্ছি। আমাদের যে প্রায় ১১শ মেগাওয়াটের ডিজেল পাওয়ার প্লান্ট আছে, সেটাও সম্পূর্ণভাবে বন্ধ করে দিচ্ছি। এতে বিদ্যুতের কিছুটা ঘাটতি হবে। সেই ঘাটতির পরিমাণ হয়তো এক থেকে দেড় হাজার মেগাওয়াট হবে, বলেন প্রতিমন্ত্রী।মঙ্গলবার (১৯ জুলাই) থেকে এলাকাভিত্তিক এক ঘণ্টা করে লোডশেডিং দেয়া হবে উল্লেখ করে তিনি বলেন, সব জায়গায় এক সঙ্গে না, মূলত চেষ্টা করবো পিক আওয়ারে এক ঘণ্টা করে লোডশেডিং দেয়ার। আগামী এক সপ্তাহ এই পরিস্থিতিটা দেখব। তারপর পরিস্থিতি দেখে ব্যবস্থা।প্রতিমন্ত্রী বলেন, যেমন আমরা এটা ঘোষণা করলাম, আজকে নারায়ণগঞ্জের এই এলাকাগুলোতে এতটা থেকে এতটা পর্যন্ত লোডশেডিং হবে, বিষয়টা এ রকমভাবে হবে। এই প্র্যাকটিসটা আমরা এক সপ্তাহ করব। এতে যদি দেখি ১ ঘণ্টা আমাদের জন্য যথেষ্ট, তাহলে আমরা সেভাবে রাখব। আর যদি দেখি, ১ ঘণ্টা পর্যাপ্ত না, তাহলে আরও ১ ঘণ্টা অর্থাৎ ২ ঘণ্টা লোডশেডিংয়ে যাব। তিনি বলেন, আমরা চেষ্টা করছি বিভিন্ন খাতে বিদ্যুৎ এবং জ্বালানি কীভাবে সাশ্রয়ী করা যায়। এটা শুধু বাংলাদেশের বিষয় না, আপনারা যদি প্রতিনিয়ত বিদেশি সংবাদ দেখেন, ইউরোপের প্রায় প্রত্যেকটা দেশ জ্বালানি সাশ্রয় করার জন্য বিভিন্নরকম ব্যবস্থা নিয়েছে।বিদ্যুৎ ও জ্বালানি প্রতিমন্ত্রী আরও বলেন, কিছু দেশ রেশনিংয়ে গেছে। কিছু কিছু দেশ প্রচণ্ডভাবে নিজেদের দাম অ্যাডজাস্টমেন্টে গেছে। এরকম বিভিন্নভাবে তারা মেজারমেন্টে গেছে। এশিয়া ও ইউরোপের অনেক দেশ এই পরিস্থিতিতে গেছে।এখানে একটা ক্রাইসিস পিরিয়ড যাচ্ছে উল্লেখ কলে তিনি বলেন, এ বিষয়টা মনে রেখে আমরা যদি নিজেরা একটু সাশ্রয়ী হই এবং বিশেষ করে আমাদের যানবাহনের ক্ষেত্রে যদি একটু কম ব্যবহার করি, তেল ইমপোর্ট কিছুটা কমবে। আমাদের ফরেন কারেন্সির ওপর চাপ কিছুটা কমবে।আমরা যদি ট্রান্সপোর্টগুলো খুব হিসেব করে খরচ করি, আমাদের সরকারি মিটিং যতগুলো হয়, যেসব আমাদের মন্ত্রণালয়ে হয় বা অন্য অফিসে গিয়ে হয়, সেগুলো যদি আমরা অনলাইনে করে ফেলি, ইতোমধ্যে আমরা অভ্যস্ত। গত ২ বছর তো অনলাইনে করেছি। এতে আমাদের ট্রান্সপোর্টে অনেকখানি জ্বালানি সাশ্রয় হবে।আরও পড়ুন: ঢাকা ও আশপাশের কোন এলাকায় কখন লোডশেডিংবাংলাদেশে আমরা যে পরিমাণ ডিজেল ইমপোর্ট করি, তার ১০ শতাংশ ব্যবহার হয় বিদ্যুতে। আর বাকি ৯০ শতাংশ ডিজেল ব্যবহার হয় ট্রান্সপোর্ট সেক্টর এবং অন্যান্য খাতে। এ বিষয়টা মাথায় রাখতে হবে। অন্যান্য খাতের থেকে যদি আমরা বিদ্যুৎ ১০ শতাংশ বন্ধ করে দিই এবং সেখান থেকে যদি আমরা ১০ শতাংশ সেইফ করতে পরি, তাহলে এই ২০ শতাংশ সেইফে যে পরিমাণ অর্থ আমরা সেভ করতে পারব, যে পরিমাণ ফরেন কারেন্সি সেভ করতে পারব, এটা একটা বিরাট বড় বিষয় হবে, বলেন নসরুল হামিদ।সুতরাং আমি মনে করি যে, আপনারা সবাই আমাদের সঙ্গে যথেষ্ট পজিটিভি ওয়েতে থাকবেন। এটা খুবই সাময়িক ব্যাপার, আমি মনে করি না এটা খুব দীর্ঘমেয়াদী ব্যাপার। কিন্তু আমার মনে হয়, আমাদের এই বিষয়টা অনুধাবন করতে হবে যে, বিশ্বের সব দেশই কিন্তু কোনো না কোনোভাবে এই পরিস্থিতির শিকার হচ্ছে, বিশেষ করে জ্বালানি এবং বিদ্যুৎ খাতে।একাত্তর/আরএ
tags:প্রধান সংবাদ, ইউক্রেন সংকট, বিদ্যুৎ সংকট, বিশ্ব জ্বালানি বাজার


25946
রাজধানীতে ডিবি পরিচয়ে ৩৮ ভরি সোনা ছিনতাই
অন্যান্য
2022-07-18T23:41:21+06:00
রাজধানীর গাবতলী থেকে পুলিশের গোয়েন্দা শাখা (ডিবি) পরিচয়ে ৩৮ ভরি সোনা ছিনিয়ে নেওয়ার ঘটনা ঘটেছে। রোববার সকালে গাবতলী বাস টার্মিনালে এ ঘটনা ঘটে। এ ঘটনায় থানায় মামলা করেছে ভুক্তভোগী। ওই ভুক্তভোগীর নাম টিটু।দারুস সালাম থানায় করা মামলা সূত্রে জানা যায়, টিটু পুরাতন ঢাকার তাঁতীবাজার থেকে ৩৮ ভরি ১৪ আনা পরিমাণের সোনা নিয়ে টাঙ্গাইল যাচ্ছিলেন। গাবতলীতে বাসের জন্য অপেক্ষা করছিলেন। এ সময় ডিবি পরিচয় দেওয়া এক ব্যক্তি তার নামসহ সকল ঠিকানা জেনে নেন। পরে তার কাছ থেকে কয়েকজন এসে ব্যাগ ছিনিয়ে নেন। টিটুকে তারা গড়িতে তুলে নিয়ে যান।সিএনজিতে ঢাকার কয়েকটি এলাকায় ঘুরিয়ে টিটুকে গাড়িতে রেখেই তারা নেমে যান। মূলত স্বর্ণালংকারগুলো বিভিন্ন দোকানে পৌঁছে দিতেই টাঙ্গাইল যাচ্ছিলেন তিনি। এ ঘটনায় বাদী হয়ে অজ্ঞাতনামা কয়েকজনকে আসামি করে মামলা করেছেন দারুস সালাম থানায়।এদিকে মামলার কথা স্বীকার করে মিরপুর পুলিশের উপকমিশনার আ স ম মাহাতাব উদ্দিন বলেন, ডিবি পরিচয়ে সোনা ছিনতাইকারীদের গ্রেপ্তারে চেষ্টা অব্যাহত আছে।একাত্তর/এআর
tags:রাজধানী, ছিনতাই


25947
দুর্বৃত্তের ছুরিকাঘাতে যুবক নিহত
অন্যান্য
2022-07-18T23:47:05+06:00
রাজধানীর হাজারীবাগে দুর্বৃত্তদের এলোপাথাড়ি ছুরিকাঘাতে এক যুবক নিহত হয়েছেন। যুবকের পরিচয় এখনও নিশ্চিত হওয়া যায়নি। যুবকের বয়স আনুমানিক বিশ। সোমবার (১৮ জুলাই) রাতে ঘটনাটি ঘটে। হাজারীবাগ থানার উপ-পরিদর্শক (এসআই) আজিজুর রহমান সত্যতা নিশ্চিত করে বলেন, শংকর-চেয়ারম্যান গলি পাশেই আলী হোসেন স্কুলের গলির রাস্তায় রক্তাক্ত অবস্থায় পড়ে থাকতে দেখা যায় এক যুবককে। এলাকাবাসীর কাছ থেকে খবর পেয়ে সেখান থেকে তাকে উদ্ধার করে দ্রুত ঢাকা মেডিকেল কলেজ হাসপাতালের জরুরি বিভাগে আনা হলে এখানকার চিকিৎসকরা পরীক্ষা-নিরীক্ষার পর রাত সাড়ে দশটায় তাকে মৃত ঘোষণা করেন। নিহতের শরীরের বিভিন্ন স্থানে ছুরিকাঘাতের রক্তাক্ত জখম রয়েছে বলে জানান পুলিশের এই কর্মকর্তা। কে বা কারা তাকে হত্যা করা হয়েছে, তা এখনও জানা যায় নি। নিহতের পরিচয় জানার চেষ্টা চলছে বলে জানিয়েছেন হাজারীবাগ থানার উপ-পরিদর্শক। শেষ খবর পাওয়া পর্যন্ত মৃতদেহটি ময়নাতদন্তের জন্য হাসপাতাল মর্গে রাখা হয়েছে।একাত্তর/এআর
tags:রাজধানী, যুবক, নিহত, ছুরিকাঘাত, দুর্বৃত্ত


25948
ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যু
বিশ্বযোগ
2022-07-19T09:41:33+06:00
করোনাভাইরাস ও মাংকিপক্সের পর এবার 'মারবার্গ ভাইরাস' নামে আরেক অতিসংক্রামক প্রাণঘাতী ভাইরাসের কথা জানালো বিশ্ব স্বাস্থ্য সংস্থা (ডব্লিউএইচও)। অন্যদিকে পশ্চিম আফ্রিকার দেশ ঘানাতে এরইমধ্যে এ ভাইরাসে আক্রান্ত হয়ে দুই জনের মৃত্যু হয়েছে। ঘানা কর্তৃপক্ষ জানিয়েছে, মরবার্গ ভাইরাসে আক্রান্ত দুই ব্যক্তি দেশটির দক্ষিণাঞ্চলের একটি হাসপাতালে চিকিৎসাধীন অবস্থায় মারা গেছেন। ভাইরাসটি অতিসংক্রামক হওয়ায় ওই দুই ব্যক্তির সংস্পর্শে আসা ৯০ জনের বেশি মানুষকে পর্যবেক্ষণে রাখা হয়েছে। মঙ্গলবার আল-জাজিরা'র এক প্রতিবেদনে বলা হয়েছে, মারবার্গ ভাইরাসটি বাদুড়ের শরীর থেকে মানবদেহে সংক্রমিত হয়।  এদিকে ডব্লিউএইচও জানাচ্ছে, এ ভাইরাসে আক্রান্তদের ডায়রিয়া, জ্বর, বমি বমি ভাব এবং রক্তক্ষরণজনিত জ্বর দেখা দেয়। মৃত্যুর হার প্রায় ৮৮%। এ রোগে আক্রান্ত ব্যক্তি হঠাৎ করে অসুস্থ হয়, সাথে থাকে তীব্র জ্বর ও মাথাব্যথা।ডব্লিউএইচও আরও জানায়, ভাইরাসটি প্রথমে বাদুড় থেকে মানবদেহে সংক্রমিত হয়। অন্যদিকে আক্রান্ত ব্যক্তির থুতু বা অন্য তরল থেকে ভাইরাসটি অন্যদের শরীরে ছড়িয়ে পড়ে। ঘানার স্বাস্থ্য কর্তৃপক্ষ এক প্রতিক্রিয়া জানিয়েছে, সম্ভাব্য প্রাদুর্ভাবের জন্য প্রস্তুতি নেওয়া শুরু করেছে তারা। অবিলম্বে এ বিষয়ে সিদ্ধান্তমূলক পদক্ষেপ নিতে না পারলে, মারবার্গ সহজেই হাত থেকে বেরিয়ে যেতে পারে অর্থাৎ ছড়িয়ে পড়তে পারে। দেশটির স্বাস্থ্য বিভাগ জনসাধারণকে বাদুড়ের বিচরণ এলাকা এড়িয়ে চলতে বলছে। পাশপাশি ঝুঁকি কমাতে সব ধরনের মাংসজাতীয় খাবার ভালোভাবে রান্না করে খাওয়ার পরামর্শ দিয়েছে। এটি পশ্চিম আফ্রিকার মারবার্গের দ্বিতীয় প্রাদুর্ভাবের ঘটনা। এই অঞ্চলে ভাইরাসের প্রথম কেসটি গত বছর গিনিতে শনাক্ত হয়। আর মারবার্গ ভাইরাসের প্রথম সংক্রমণ হয়েছিল জার্মানিতে ১৯৬৭ সালে। ওই সময় এ ভাইরাসে সাতজনের মৃত্যু হয়। মারবার্গ ভাইরাসের রুখতে কোনো অনুমোদিত টিকা নেই। তবে বিশ্ব স্বাস্থ্য সংস্থা বলছে, আক্রান্ত রোগীকে মুখে বা শিরায় স্যালাইন দিয়ে এবং লক্ষণ অনুযায়ী চিকিৎসার মাধ্যমে ভালো করা যেতে পারে। একাত্তর/আরবিএস  
tags:মৃত্যু, শনাক্ত, ঘানা, মারবার্গ ভাইরাস


25949
অপহরণের ১১ দিন পর কলেজছাত্রী উদ্ধার, গ্রেপ্তার এক
দেশযোগ
2022-07-19T10:02:21+06:00
মৌলভীবাজারের কুলাউড়া থেকে অপহৃত এক কলেজছাত্রীকে ১১ দিন পর ঢাকা থেকে উদ্ধার করেছে পুলিশ। একইসাথে রোববার (১৭ জুলাই) এ ঘটনায় অন্তর মিয়া নামের এক যুবককে গ্রেপ্তার করা হয়েছে।গ্রেপ্তারকৃত অন্তর শেরপুর জেলার শ্রীবর্দি থানার রানীশিমুল গ্রামের বাসিন্দা।থানা সূত্রে জানা যায়, গত ছয় জুলাই দুপুরে কুলাউড়া শহরের মিলিপ্লাজা মার্কেটের সামনে থেকে বাড়ি ফেরার পথে অপহরণ হয় ওই কলেজছাত্রী। পরে তার স্বজনরা খোঁজাখুঁজি করে তাকে না পাওয়ায় পরদিন থানায় একটি জিডি করেন।জিডির পরপরই কুলাউড়া থানার অফিসার ইনচার্জ (ওসি) মো. আব্দুছ ছালেকের নির্দেশে পুলিশ পরিদর্শক (তদন্ত) মো. আমিনুল ইসলামের নেতৃত্বে এসআই মো. শাহ আলম সঙ্গীয় ফোর্সসহ তথ্য প্রযুক্তির সহায়তায় ঢাকার দক্ষিণখান থানা এলাকায় অভিযান চালিয়ে অপহরণকারী অন্তরকে গ্রেপ্তারসহ অপহৃত ভিকটিমকে উদ্ধার করেন।এ ব্যাপারে ওসি আব্দুছ ছালেক জানান, অপহরণের ঘটনায় রোববার রাতে কলেজছাত্রীর ভাই থানায় বাদী হয়ে একটি অপহরণ মামলা দায়ের করেছেন। পুলিশের বিশেষ অভিযানে অপহৃত ছাত্রীকে উদ্ধার করে তার পরিবারের কাছে ফিরিয়ে দিয়েছে। এদিকে অপহরণকারী যুবককে সোমবার দুপুরে বিজ্ঞ আদালতের মাধ্যমে কারাগারে পাঠানো হয়েছে বলে জানান পুলিশের এই কর্মকর্তা।একাত্তর/এসএ
tags:গ্রেপ্তার, উদ্ধার, অপহরণ


25950
কুয়াকাটায় হোটেল থেকে পর্যটক তরুণীর ঝুলন্ত মরদেহ উদ্ধার
দেশযোগ
2022-07-19T10:07:39+06:00
পটুয়াখালীর পর্যটনকেন্দ্র কুয়াকাটার একটা আবাসিক হোটেল থেকে সাদিয়া ইসলাম রিতি (১৮) নামে এক পর্যটক তরুণীর ঝুলন্ত মরদেহ উদ্ধার করেছে পুলিশ। পুলিশ জানিয়েছে, নিহত সাদিয়ার বাড়ি শরীয়তপুরের ভেদরগঞ্জে। তার মরদেহ ময়নাতদন্তের জন্য পটুয়াখালী মর্গে পাঠানোর প্রক্রিয়া চলছে। জিজ্ঞাসাবাদ করা হচ্ছে ওই তরুণীর সাথে ঘুরতে আসা তার স্বামীর পরিচয়দানকারী যুবক রায়হান (২০) ও তাদের বন্ধু মো: রিফাত (২৪) এবং মিথিলাকে (১৯)। কুয়াকাটার আবাসিক হোটেল রোজ গার্ডেন এর ম্যানেজার জানান, রোববার রাত দশটায় স্বামী-স্ত্রী পরিচয় দিয়ে মো: রায়হান ও রিতি হোটেলের চারতলায় একটি রুমে ওঠেন। পাশের রুমে ওঠেন তাদের সাথে আসা দম্পতি পরিচয়দানকারী আরেক যুগল মো: রিফাত ও মিথিলা। সোমবার সন্ধ্যা সাতটায় রুমের ফ্যানের সাথে রিতির গলায় ফাঁস দেয়া ঝুলন্ত মরদেহ দেখে মহিপুর থানা পুলিশকে খবর দেয়া হয়।মহিপুর থানার ভারপ্রাপ্ত কর্মকর্তা খন্দকার আবুল খায়ের জানান, খবর পেয়ে সঙ্গীয় ফোর্সসহ ঘটনাস্থলে আসেন তারা। রাত সাড়ে নয়টায় ঝুলন্ত মরদেহ উদ্ধার করে সুরতহাল রিপোর্ট সম্পন্ন করা হয়। এ ঘটনার ব্যাপারে তরুণীর সাথে আসা স্বামী পরিচয়দানকারী রায়হান ও অপর দু'জনকে জিজ্ঞাসাবাদ করা হচ্ছে। খবর দেয়া হয়েছে স্বজনদেরকেও।আরও পড়ুন: ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যুরায়হান প্রাথমিকভাবে পুলিশকে জানায়, রিতি ও তার বাড়ি একই এলাকায়। সম্প্রতি তারা বিয়ে করেছে। রিতির বাবা-মায়ের মধ্যে সম্পর্ক না থাকায় নানা বাড়ি থাকতো। রোববার তারা কুয়াকাটা বেড়াতে আসে। বিকেলে তাদের মধ্যে কথা কাটাকাটি হয়। এ সময় রিতি রাগ করে বাড়ি ফেরার চেষ্টা করে। রায়হান বুঝিয়ে রুমে ফিরিয়ে আনে। সন্ধ্যা সাতটায় এ দুর্ঘটনা ঘটায়। এর পিছনে আরও কিছু আছে কিনা তা তদন্ত করে দেখছে পুলিশ। একাত্তর/আরবিএস  
tags:কুয়াকাটা, মরদেহ, তরুণী, পর্যটক


25951
২৪ ঘণ্টায় করোনায় বিশ্বে শনাক্ত কমলেও বেড়েছে মৃত্যু
বিশ্বযোগ
2022-07-19T10:14:14+06:00
গত ২৪ ঘণ্টায় বিশ্বজুড়ে করোনা মহামারিতে মৃত্যুর সংখ্যা বেড়েছে। তবে কমেছে নতুন শনাক্ত রোগীর সংখ্যা। মঙ্গলবার (১৯ জুলাই) সকালে করোনাভাইরাসে আক্রান্ত, মৃত্যু ও সুস্থতার হিসাব রাখা ওয়েবসাইট ওয়ার্ল্ডোমিটারস থেকে পাওয়া সর্বশেষ তথ্য অনুযায়ী, গত ২৪ ঘণ্টায় সারা বিশ্বে করোনায় আক্রান্ত হয়ে মারা গেছেন ৯৯২ জন। অর্থাৎ আগের দিনের তুলনায় মৃত্যুর সংখ্যা বেড়েছে প্রায় চারশো। এতে বিশ্বজুড়ে মৃতের সংখ্যা পৌঁছেছে ৬৩ লাখ ৮৯ হাজার ১০৪ জনে।একই সময়ের মধ্যে ভাইরাসটিতে নতুন করে আক্রান্ত হয়েছেন ৪ লাখ ৪৯ হাজার ৪৯৪ জন। অর্থাৎ আগের দিনের তুলনায় নতুন শনাক্ত রোগীর সংখ্যা কমেছে প্রায় ৬৫ হাজার। এতে মহামারির শুরু থেকে এ পর্যন্ত ভাইরাসে আক্রান্ত মোট রোগীর সংখ্যা বেড়ে দাঁড়িয়েছে ৫৬ কোটি ৮২ লাখ ৪৪ হাজার ২৩৩ জনে।গত ২৪ ঘণ্টায় জাপানে সবচেয়ে বেশি সংক্রমণ হয়েছে। দেশটিতে নতুন করে করোনাভাইরাসে আক্রান্ত হয়েছেন ১ লাখ ৩ হাজার ৬০২ জন এবং মারা গেছেন ১৪ জন। করোনা মহামারির শুরু থেকে পূর্ব এশিয়ার এই দেশটিতে এখন পর্যন্ত ১ কোটি ৩ লাখ ৮ হাজার ৪৪৫ জন করোনায় আক্রান্ত হয়েছেন এবং ৩১ হাজার ৫৯৪ জন মারা গেছেন। এদিকে দৈনিক প্রাণহানির তালিকায় শীর্ষে এসেছে ফ্রান্স। গত ২৪ ঘণ্টায় মারা গেছেন ১৭৪ জন এবং নতুন করে করোনাভাইরাসে আক্রান্ত হয়েছেন ১৭ হাজার ৭৭৩ জন। করোনা মহামারির শুরু থেকে এই দেশটিতে এখন পর্যন্ত ৩ কোটি ৩০ লাখ ৩৪ হাজার ৩১১ জন করোনায় আক্রান্ত হয়েছেন এবং ১ লাখ ৫০ হাজার ৮৩৫ জন মারা গেছেন।প্রাণহানির তালিকায় এরপরই রয়েছে যুক্তরাষ্ট্র, ব্রাজিল, ইতালি, তাইওয়ান ও চিলি। এতে বিশ্বব্যাপী করোনায় আক্রান্তের সংখ্যা ছাড়িয়েছে ৫৬ কোটি ৮২ লাখের ঘর। মৃতের সংখ্যা ছাড়িয়েছে ৬৩ লাখ ৮৯ হাজার।উল্লেখ্য, ২০১৯ সালের ডিসেম্বরে চীনের উহানে প্রথম করোনাভাইরাসে আক্রান্ত রোগী শনাক্ত হয়। এরপর ২০২০ সালের ১১ মার্চ বিশ্ব স্বাস্থ্য সংস্থা (ডব্লিউএইচও) করোনাকে ‘বৈশ্বিক মহামারি’ হিসেবে ঘোষণা করে।একাত্তর/এসএ
tags:করোনা ভাইরাস, করোনা, করোনাভাইরাস, মৃত্যু, উপসর্গ


25952
ফেনীতে ধর্ষণের দায়ে যুবকের যাবজ্জীবন কারাদণ্ড
দেশযোগ
2022-07-19T10:20:00+06:00
ফেনীতে এক কিশোরীকে ধর্ষণের দায়ে মো: রাজু (২৮) নামের এক যুবককে যাবজ্জীবন কারাদণ্ডাদেশ দিয়েছেন আদালত।  সোমবার ফেনীর নারী ও শিশু নির্যাতন দমন ট্রাইব্যুনালের বিচারক ওসমান হায়দার চৌধুরীর আদালতে এ রায় ঘোষণা করা হয়। দণ্ডিত রাজু ফেনীর দাগনভূঞা উপজেলার পূর্ব চন্দ্রপুর ইউনিয়নের কেরোনীয়া গ্রামের আবুল কালামের ছেলে। সে পেশায় একজন রাজমিস্ত্রি। রাজু এখনও পলাতক রয়েছেন। জানা যায়, দীর্ঘদিন যাবত রাজু ভিকটিমের বাড়িতে রাজমিস্ত্রীর কাজে নিয়োজিত ছিলো। ২০১৯ সালের ১ জুন রাত ৮টার দিকে কিশোরীকে পাশের বাগানে নিয়ে ধর্ষণ করে সে। পরে খবর পেয়ে পুলিশ ভিকটিমকে উদ্ধার করে পরীক্ষা-নিরীক্ষা শেষে আদালতে সোপর্দ করলে ২২ ধারা জবানবন্দি শেষে অভিভাবকের জিম্মায় দেয়া হয়। এ ঘটনায় ভিকটিমের পিতা বাদি হয়ে পরদিন দাগনভূঞা থানায় মামলা দায়ের করে। পুলিশ রাজুকে গ্রেপ্তার করে আদালতে উপস্থিত করলে সে ধর্ষণের ঘটনা ঘটিয়েছেন মর্মে স্বীকারোক্তি দিলে আদালত ১৬৪ ধারায় তা রেকর্ড করে। পরে রাজু জামিনে মুক্তি নিয়ে পালিয়ে যায়। আরও পড়ুন: ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যুফেনী জেলা জজ আদালতের পিপি অফিসের সহকারী ইকরামুল হক জানান, এ মামলায় আদালতে ভিকটিমের ২২ ধারা ও আসামীর ১৬৪ ধারায় স্বীকারোক্তিমূলক জবানবন্দি ছিলো। এছাড়াও আদালতে এ মামলায় ৮ জনের স্বাক্ষ্য গ্রহণ করা হয়। ফেনীর নারী ও শিশু নির্যাতন দমন ট্রাইব্যুনালের ব্যাঞ্চ সহকারী দেলোয়ার হোসেন জানান, আসামির বিরুদ্ধে আনীত অভিযোগ আদালতে সন্দেহাতীতভাবে প্রমাণিত হওয়ায় একমাত্র আসামি রাজুকে যাবজ্জীবন কারাদণ্ডাদেশ ও দুই লাখ টাকা জরিমানা করা হয়েছে। আসামি পলাতক থাকায় তার বিরুদ্ধে সাজা পরোয়ানা ইস্যু করা হয়।একাত্তর/আরবিএস 
tags:ধর্ষণ, নারী, নারী নির্যাতন


25953
রাজধানীসহ সারাদেশে চলছে বুস্টার ডোজ কর্মসূচি
জাতীয়
2022-07-19T10:27:52+06:00
করোনা সংক্রমণ রোধে আজ মঙ্গলবার রাজধানীসহ সারাদেশে চলছে বুস্টার ডোজ কর্মসূচি। দিনটিকে 'বুস্টার ডোজ দিবস' হিসেবে পালনের সিদ্ধান্ত নিয়েছে স্বাস্থ্য অধিদপ্তর।একদিনে ৭৫ লাখ মানুষকে করোনাভাইরাস প্রতিরোধী টিকা দেওয়ার লক্ষ্যে দেশব্যাপী এই ক্যাম্পেইন অনুষ্ঠিত হচ্ছে।  এই ৭৫ লাখ টিকা বুস্টার (তৃতীয়) ও দ্বিতীয় ডোজ হিসেবে দেওয়া হবে। দেশে করোনা সংক্রমণের ঊর্ধ্বগতি ও তুলনামূলক কম বুস্টার (তৃতীয়) ডোজ কাভারেজ বিবেচনা করে এই সিদ্ধান্ত নেওয়া হয়েছে।১৮ বছরের বেশি যে কেউ দ্বিতীয় ডোজ নেওয়ার চার মাস পূর্ণ হলে বুস্টার ডোজ গ্রহণ করতে পারবেন। বুস্টার ডোজ হিসেবে ফাইজার টিকা ব্যবহার হবে বলে জানায় বাসস। এ বিষয়ে বিস্তারিত জানাতে সোমবার বিকালে স্বাস্থ্য অধিদফতরে এক সংবাদ সম্মেলনের আয়োজন করা হয়। সংবাদ সম্মেলনে ভিডিও কনফারেন্সে যুক্ত স্বাস্থ্য ও পরিবার কল্যাণ মন্ত্রী জাহিদ মালেক জানান, এই ক্যাম্পেইন চলাকালে দেশের সব সরকারি মেডিক্যাল কলেজ হাসপাতাল, বিশেষায়িত হাসপাতাল, জেলা সদর হাসপাতাল, উপজেলা স্বাস্থ্য কমপ্লেক্সের পাশাপাশি সিটি করপোরেশন, পৌরসভা ও উপজেলাসমূহের ওয়ার্ড পর্যায়েও কোভিড-১৯ ভ্যাকসিন প্রদান করা হবে। একদিনে প্রায় ৭৫ লাখ মানুষকে সুষ্ঠুভাবে ভ্যাকসিন দেওয়ার লক্ষ্যে সারাদেশে ৬২৩টি স্থায়ী ও ১৫ হাজার ৫৫৮টি অস্থায়ী কেন্দ্রে টিকা দেওয়ার ব্যবস্থা করা হয়েছে।বুস্টার ডোজ ভ্যাকসিন নেওয়ার জন্য উপযুক্ত প্রমাণ প্রদর্শন সাপেক্ষে (কোভিড-১৯ টিকার কার্ড বা সনদ) নিকটবর্তী টিকাদান কেন্দ্র বা দেশের যেকোনো কোডিড-১৯ টিকাদান কেন্দ্র থেকে টিকা গ্রহীতা এই বুস্টার ডোজ নিতে পারবেন। সব টিকাদান কেন্দ্রে ফাইজার ভ্যাকসিন প্রদানের শর্তাবলী অনুসরণ করতে হবে। সকাল ৯টা থেকে ভ্যাকসিন দেওয়া শুরু হবে।ঢাকা উত্তর সিটি কর্পোরেশনে ২৫০ শয্যা বিশিষ্ট টিবি হাসপাতাল, জাতীয় হৃদরোগ ইনস্টিটিউট, ঢাকা ডেন্টাল কলেজসহ ১৬টি কেন্দ্রে ৮টি করে টিম ও ১১টি কেন্দ্রে ৪টি টিম কাজ করবে। এছাড়া দক্ষিণ সিটি করপোরেশনের বঙ্গবন্ধু শেখ মুজিব মেডিকেল বিশ্ববিদ্যালয় (বিএসএমএমইউ), কেন্দ্রীয় পুলিশ হাসপাতাল ও ঢাকা মেডিকেল কলেজ হাসপাতালসহ ১০টি কেন্দ্রে ৮টি করে টিম ও ৪টি কেন্দ্রে ৪টি করে টিম কাজ করবে।আরও পড়ুন: ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যুএকটি টিমে ২ জন টিকাদানকারী ও ৩ জন স্বেচ্ছাসেবী কাজ করবে। প্রতিটি টিম ৫০০ জনকে টিকা প্রদান করবে। বুস্টার ডোজ দিবসের ফ্যাসিলিটিতে কেন্দ্রে নারীদের পর্দাঘেরা স্থানে পৃথকভাবে এবং বয়স্ক ও প্রতিবন্ধীদের অগ্রাধিকার দিয়ে ভ্যাকসিন প্রদান করা হবে।এছাড়াও এদিন নিয়মিত কোভিড-১৯ ভ্যাকসিন ১ম ও ২য় ডোজের স্বাভাবিক কার্যক্রম চলমান থাকবে। বিজ্ঞপ্তিতে বলা হয়েছে, কোভিড-১৯ ভ্যাকসিনেশন বুস্টার ডোজ কার্যক্রম ১ দিন পরিচালনা করতে হবে। একাত্তর/আরবিএস  
tags:প্রধান সংবাদ, করোনা ভাইরাস, করোনা, কোভিড-১৯, করোনাভাইরাস


25954
ঢাকায় মাদকসহ গ্রেপ্তার ৬০
অন্যান্য
2022-07-19T11:08:02+06:00
রাজধানীর বিভিন্ন এলাকায় মাদকবিরোধী অভিযানে ৬০ জনকে গ্রেপ্তার করেছে ঢাকা মেট্রোপলিটন পুলিশ (ডিএমপি)।মঙ্গলবার (১৯ জুলাই) সকালে ডিএমপির মিডিয়া অ্যান্ড পাবলিক রিলেশন্স বিভাগ থেকে এ তথ্য নিশ্চিত করা হয়েছে।ডিএমপি জানায়, নিয়মিত মাদকবিরোধী অভিযানের অংশ হিসেবে সোমবার ভোর ৬টা থেকে মঙ্গলবার ভোর ৬টা পর্যন্ত রাজধানীর বিভিন্ন এলাকায় অভিযান চালিয়ে তাদেরকে গ্রেপ্তার করা হয়।গ্রেপ্তারের সময় তাদের কাছ থেকে ৮ হাজার ২৪০ পিস ইয়াবা, ৭৬ গ্রাম ১০০ পুরিয়া হেরোইন, ১১ কেজি ৪০০ গ্রাম গাঁজা, ৩৬০ বোতল ফেন্সিডিল ও ১৩০ গ্রাম নেশাজাতীয় আইস উদ্ধারমূলে জব্দ করা হয়।গ্রেপ্তারকৃতদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ৪৪টি মামলা দায়ের করা হয়েছে।একাত্তর/এআর
tags:অপরাধ, মাদক, মাদক বিরোধী অভিযান


25955
পাকিস্তানে নৌকাডুবে নিহত ২০, এখনও নিখোঁজ ৩০
বিশ্বযোগ
2022-07-19T11:11:38+06:00
পাকিস্তানের মধ্যাঞ্চলে একটি নদীতে শতাধিক যাত্রীবাহী নৌকা ডুবে অন্তত ২০ জন মারা গেছে এবং আরও ৩০ জন নিখোঁজ রয়েছে।সোমবার (১৮ জুলাই) সরকারের এক বিবৃতিতে জানানো হয়, সাদিকাবাদ জেলার সিন্ধু নদীতে অতিরিক্ত যাত্রীবাহী নৌকাটি একটি বিয়ের অনুষ্ঠানে যাওয়ার সময় ডুবে যায়।বিবৃতিতে আরও বলা হয়, যাত্রীদের বেশিরভাগই নারী ও শিশু। প্রায় ৯০ জনকে ডুবুরিরা উদ্ধার করেছে।নৌকাটির যাত্রীরা সবাই পরস্পরের আত্মীয়-স্বজন ছিল এবং তারা নদীর ওপারে পারিবারিক বিয়ের অনুষ্ঠানে যাচ্ছিল।স্থানীয় সরকারি কর্মকর্তা আসলাম তাসলিম স্থানীয় সংবাদমাধ্যম জিও নিউজকে বলেন, আমরা এখন পর্যন্ত ২০টি মৃতদেহ উদ্ধার করেছি এবং তাদের বেশিরভাগই নারী।তিনি বলেন, নৌকায় ঠিক কতজন লোক ছিল, তা আমরা নিশ্চিত নই। আমরা পরিবারের সদস্য সংখ্যা গণনার ভিত্তিতে একটি ধারণা পাচ্ছি।সরকারের বিবৃতিতে বলা হয়, একটি রাষ্ট্রীয় উদ্ধারকারী পরিষেবার প্রায় ৩৫ জন ডুবুরি নদীতে থাকা আরও লোকেদের বাঁচাতে এবং খুঁজে পেতে উদ্ধার অভিযান চালিয়েছে।পাকিস্তানের প্রধানমন্ত্রী শাহবাজ শরিফ নিহতদের পরিবারের প্রতি সমবেদনা জানিয়ে টুইট করেছেন।একাত্তর/এআর
tags:নিহত, পাকিস্তান, নিখোঁজ, নৌকাডুবি


25956
চলতি মাসের শেষেই শিশুদের টিকা শুরু: স্বাস্থ্য অধিদপ্তর
স্বাস্থ্য
2022-07-19T11:14:07+06:00
বর্তমানে দেশে করোনাভাইরাসের সংক্রমণ ঊর্ধ্বগতিতে। এই সংক্রমণ প্রতিরোধে জুলাইয়ের শেষে ৫ থেকে ১১ বছর বয়সি শিশুদের টিকা প্রয়োগ শুরু হবে বলে জানিয়েছেন স্বাস্থ্য অধিদপ্তরের মহাপরিচালক ডা. খুরশিদ আলম।মঙ্গলবার (১৯ জুলাই) সকালে ঢাকা মেডিকেল কলেজ (ঢামেক) হাসপাতালের বুস্টার ডোজ কার্যক্রম পরিদর্শন শেষে এ কথা বলেন তিনি।এর আগে সোমবার (১৮ জুলাই) বিকেলে স্বাস্থ্য অধিদপ্তরের সম্মেলন কক্ষে চলমান টিকা কার্যক্রমসহ অন্যান্য সমসাময়িক বিষয় নিয়ে আয়োজিত এক প্রেস ব্রিফিংয়ে স্বাস্থ্যমন্ত্রী জাহিদ মালেক বলেন, আগামী মাসে (আগস্ট) পাঁচ বছর থেকে এগারো বছরের শিশুদের করোনার টিকা কার্যক্রম শুরু হবে।মন্ত্রী বলেন, শিশুদের টিকা কার্যক্রমে কিছুটা দেরি হওয়ার কারণ হলো আমরা এখনও নিবন্ধন তালিকা পাইনি। এছাড়া আমাদের টিকা পেতেও একটু সময় লেগেছে। কিছু টিকা আমরা এরইমধ্যে পেয়েছি। এর বাইরে আরও তিন কোটি টিকা আমরা বিশ্ব স্বাস্থ্য সংস্থা থেকে পাওয়ার কথা রয়েছে।তিনি বলেন, নিবন্ধন তালিকা নিয়ে শিক্ষা মন্ত্রণালয়ের সঙ্গে আমরা আলোচনা করেছি। আবারও তাদের সঙ্গে বসব। নিবন্ধনের কার্যক্রমটা যদি তারা তাড়াতাড়ি করতে পারে, আমরাও তাড়াতাড়ি শুরু করে দিতে পারব। নিবন্ধন ছাড়া আমরা টিকা দিতে পারছি না। তবে আশা করছি আগামী মাসেই শিশুদের টিকা কার্যক্রম শুরু করে দিতে পারব।একাত্তর/এআর
tags:প্রধান সংবাদ, করোনাভাইরাস, টিকা, শিশু, স্বাস্থ্য অধিদপ্তরের


25957
জিকেজিকাণ্ডে সাবরিনা-আরিফের সাজা জানা যাবে আজ
অন্যান্য
2022-07-19T11:19:39+06:00
করোনাভাইরাস শনাক্তের রিপোর্ট জালিয়াতির ঘটনায় জেকেজি হেলথকেয়ারের চেয়ারপারসন ডা. সাবরিনা চৌধুরী ও প্রধান নির্বাহী কর্মকর্তা (সিইও) আরিফুল হক চৌধুরীসহ আটজনের বিরুদ্ধে দায়ের করা মামলার রায় ঘোষণা করা হবে আজ মঙ্গলবার।দুপুরে ঢাকার অতিরিক্ত মেট্রোপলিটন ম্যাজিস্ট্রেট তোফাজ্জল হোসেনের আদালতে এ রায় ঘোষণা করা হবে।এ জন্য কারাগার থেকে আদালতে হাজির করা হয়েছে তাদেরকে। মঙ্গলবার (১৯ জুলাই) সকাল ৮টার পর তাদেরকে কারাগার থেকে আদালতে নিয়ে আসা হয়। ঢাকার চিফ মেট্রোপলিটন ম্যাজিস্ট্রেট (সিএমএম) আদালতের হাজতখানায় রাখা হয়েছে সাবরিনা-আরিফসহ ৮ আসামিকে।গত ২৯ জুন ঢাকার অতিরিক্ত মেট্রোপলিটন ম্যাজিস্ট্রেট তোফাজ্জল হোসেন রাষ্ট্র ও আসামিপক্ষের যুক্তি উপস্থাপন শেষে রায় ঘোষণার জন্য এ দিন ধার্য করেন। এর আগে গত ১১ মে ঢাকার অতিরিক্ত মেট্রোপলিটন ম্যাজিস্ট্রেট তোফাজ্জল হোসেনের আদালতে আত্মপক্ষ সমর্থনে আসামিরা নিজেদের নির্দোষ দাবি করে ন্যায়বিচার প্রত্যাশা করেন। গত ২০ এপ্রিল একই আদালতে সাক্ষ্য দেন মেট্রোপলিটন ম্যাজিস্ট্রেট মোর্শেদ আল মামুন ভূঁইয়া। এরপর রাষ্ট্রপক্ষ সাক্ষ্যগ্রহণ সমাপ্ত ঘোষণা করে। এ মামলায় এখন পর্যন্ত ৪০ জন সাক্ষীর মধ্যে ২৬ জন বিভিন্ন সময়ে সাক্ষ্য দিয়েছেন।মামলা সূত্রে জানা যায়, ঢাকাসহ দেশের বিভিন্ন জায়গায় করোনা শনাক্তের জন্য নমুনা সংগ্রহ করে তা পরীক্ষা না করেই জেকেজি হেলথকেয়ার ২৭ হাজার মানুষকে ভুয়া রিপোর্ট দেয়। এমন জালিয়াতির অভিযোগে ২০২০ সালের ২৩ জুন অভিযান চালিয়ে প্রতিষ্ঠানটি সিলগালা করে দেয় র‌্যাবের ভ্রাম্যমান আদালত। পরে তাদের বিরুদ্ধে তেজগাঁও থানায় মামলা করলে দু’জনকে গ্রেপ্তার করা হয়।২০২০ সালের ৫ আগস্ট ঢাকা মহানগর হাকিম আদালতে সাবরিনা ও আরিফসহ আটজনের বিরুদ্ধে চার্জশিট দাখিল করেন ডিবি পুলিশের পরিদর্শক লিয়াকত আলী। চার্জশিটভুক্ত অন্য আসামিরা হলেন আবু সাঈদ চৌধুরী, হুমায়ূন কবির হিমু, তানজিলা পাটোয়ারী, বিপ্লব দাস, শফিকুল ইসলাম রোমিও এবং জেবুন্নেসা।চার্জশিটে সাবরিনা ও আরিফকে প্রতারণার মূলহোতা বলে উল্লেখ করা হয়। বাকিরা প্রতারণা ও জালিয়াতি করতে তাদের সহযোগিতা করেছেন বলে জানানো হয়। একই বছরের ২০ আগস্ট ঢাকা মহানগর হাকিম সরাফুজ্জামান আনছারী আসামিদের বিরুদ্ধে চার্জ গঠন করেন।একাত্তর/এআর
tags:আসামি, মামলা, আদালত, রায়, সাবরিনা, আরিফ


25958
ঢাকার কোথায় কখন লোডশেডিং
অন্যান্য
2022-07-19T11:22:04+06:00
বিদ্যুৎ ও জ্বালানি সংকট মোকাবেলায় মঙ্গলবার থেকে সারাদেশে এলাকাভিত্তিক সময় নির্ধারণ করে লোডশেডিং হবে বলে জানিয়েছেন বিদ্যুৎ প্রতিমন্ত্রী নসরুল হামিদ।সেই নির্দেশনা মেনে ঢাকার কোন এলাকায় কখন লোডশেডিং হবে, সেই সূচি ঘোষণা করেছে দুই বিদ্যুৎ বিতরণ সংস্থা ঢাকা পাওয়ার ডিস্ট্রিবিউশন কোম্পানি লিমিটেড (ডিপিডিসি) ও ঢাকা ইলেক্ট্রিক সাপ্লাই কোম্পানি লিমিটেড (ডেসকো)। ডিপিডিসি ও ডেসকো নিজেদের ওয়েবসাইটে মঙ্গলবারের লোডশেডিংয়ের সূচি প্রকাশ করেছে। অন্যদিকে দেশের বাকি এলাকায় বিদ্যুৎ বিতরণের দায়িত্বে থাকা বাকি চার কোম্পানিও আলাদাভাবে নিজেদের সূচি গ্রাহকদের জানিয়ে দেবে।রাজধানী ঢাকায় সম্ভাব্য লোডশেডিংয়ের সময় ধরা হয়েছে সকাল ১০টা থেকে রাত ১০টার মধ্যে। বিদ্যুৎ, জ্বালানি ও খনিজ সম্পদ মন্ত্রণালয়ের তথ্য মতে, রাজধানী ঢাকার অধিকাংশ এলাকা ও নারায়ণগঞ্জের কিছু এলাকায় বিদ্যুৎ বিতরণের দ্বায়িত্বে রয়েছে ডিপিডিসি। কোম্পানিটির গ্রাহক সংখ্যা প্রায় সাড়ে ১৫ লাখ। আর রাজধানীর মিরপুর, ক্যান্টনমেন্ট, গুলশান, বনানী, মহাখালী, উত্তরা, বাড্ডা, টঙ্গী, পূর্বাচল ও গাজীপুর এলাকায় বিদ্যুৎ বিতরণ করে ডেসকো, তাদের গ্রাহক প্রায় ১১ লাখ। রাজধানীর বেশিরভাগ জায়গায় দিনে একবার লোডশেডিংয়ের সূচি দেওয়া হয়েছে, অর্থাৎ এই এক ঘণ্টা বিদ্যুৎ থাকবে না। অন্যদিকে কিছু কিছু এলাকায় একাধিকবার লোডশেডিং অর্থাৎ এক ঘণ্টার বেশি সময় বিদ্যুৎ বন্ধ রাখার কথাও জানানো হয়েছে।আরও পড়ুন: ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যুএর ফলে সারাদিনে যেকোনো সময়ে এক ঘণ্টা বিদ্যুৎহীন থাকতে হবে গ্রাহকদের। সাময়িক এ কষ্ট মেনে নিয়ে সংকট মোকাবেলায় সবার সহযোগিতা চেয়েছে সরকার। ঢাকা পাওয়ার ডিস্ট্রিবিউশন কোম্পানি লিমিটেড (ডিপিডিসি) আওতাধীন এলাকাভিত্তিক লোডশেডিংয়ের সময়সূচি জানতে এখানে ক্লিক করুন। আর ঢাকা ইলেক্ট্রিক সাপ্লাই কোম্পানি লিমিটেড (ডেসকো) আওতাধীন এলাকাভিত্তিক লোডশেডিংয়ের সময়সূচি জানতে এখানে ক্লিক করুন। একাত্তর/আরবিএস  
tags:প্রধান সংবাদ, রাজধানী, ঢাকা, লোডশেডিং, ডেসকো, ডিপিডিসি


25959
হজ থেকে এখন পর্যন্ত দেশে ফিরয়েছেন ১২ হাজার হাজি
জাতীয়
2022-07-19T11:32:38+06:00
সৌদি আরব থেকে হজ শেষে এ পর্যন্ত দেশে ফিরেছেন ১২ হাজার ৩০৬ জন হাজি। এদিকে আরও এক বাংলাদেশি হাজির মৃত্যু হয়েছে সোমবার (১৮ জুলাই)। এবার হজে গিয়ে এ নিয়ে ২৩ জন বাংলাদেশি হজযাত্রী ও হাজি মারা গেলেন।ধর্মবিষয়ক মন্ত্রণালয়ের আইটি হেল্পডেস্ক হজের বুলেটিনে এ তথ্য জানিয়েছে।সোমবার (১৮ জুলাই) পবিত্র মক্কায় মারা যান মো. কামাল উদ্দিন মজুমদার। তিনি চট্টগ্রাম হালিশহরের বাসিন্দা।মারা যাওয়া ২৩ জনের মধ্যে ১৬ জন পুরুষ ও সাতজন নারী।এবার ৫ জুন থেকে ৫ জুলাই পর্যন্ত ১৬৫টি ফ্লাইটে বাংলাদেশ থেকে ৬০ হাজার ১৪৬ জন হজযাত্রী (ব্যবস্থাপনা সদস্যসহ) সৌদি আরবে যান।ধর্ম মন্ত্রণালয় জানিয়েছে, গত পাঁচ দিনে মোট ৩৩টি ফ্লাইট ঢাকা পৌঁছেছে। এর মধ্যে বিমান বাংলাদেশ এয়ারলাইনস পরিচালিত ১৩টি, সৌদিয়া এয়ারলাইনস পরিচালিত ১৬টি ও ফ্লাইনাস এয়ারলাইনস পরিচালনা করে চারটি ফ্লাইট। আগামী ৪ আগস্ট ফেরত হজযাত্রীদের শেষ ফ্লাইট ঢাকা পৌঁছানোর কথা রয়েছে।৮ জুলাই সৌদি আরবে পবিত্র হজ অনুষ্ঠিত হয়।একাত্তর/এআর
tags:সৌদি আরব, হজ


25960
প্যারিসে বারে বন্দুক হামলায় নিহত এক, আহত চার
বিশ্বযোগ
2022-07-19T11:44:17+06:00
ফ্রান্সের রাজধানী প্যারিসের একটি বারে বন্দুক হামলার ঘটনা একজন নিহত হয়েছেন। আহত হয়েছেন আরও চারজন। স্থানীয় সময় সোমবার (১৮ জুলাই) রাতে প্রাচীন এই শহরটির একটি বারে গোলাগুলি ও হতাহতের এই ঘটনা ঘটে।এদিকে বারে গোলাগুলি ও হতাহতের ঘটনায় একজন সন্দেহভাজনকে হেফাজতে নেওয়া হয়েছে বলে জানিয়েছে ফ্রান্সের পুলিশ। মঙ্গলবার (১৯ জুলাই) এক প্রতিবেদনে এই তথ্য জানিয়েছে বার্তাসংস্থা এএফপি।প্রতিবেদনে বলা হয়েছে, প্যারিসে সোমবার রাতে একজন বন্দুকধারী গুলি চালিয়ে একজনকে হত্যা করেছে এবং আরও চারজনকে আহত করেছে। এ ঘটনায় এক সন্দেহভাজনকে হেফাজতে রাখা হয়েছে বলে জানিয়েছে স্থানীয় পুলিশ।উত্তর-পূর্ব প্যারিসের পুলিশ জানিয়েছে, সোমবার রাতে দুই ব্যক্তি ‘একটি গাড়ি থেকে নামার পর বারের টেরেসে (ছাদে) বসে থাকা ব্যক্তিদের ওপর গুলিবর্ষণ শুরু করে।’এদিকে বন্দুক হামলার ঘটনায় দ্বিতীয় সন্দেহভাজন পলাতক রয়েছে বলে পুলিশ জানিয়েছে।স্থানীয় মেয়র ফ্রাঁসোয়া ভগলিন বলেছেন, একটি ‘শিশা ক্যাফেতে’ গোলাগুলির এই ঘটনা ঘটেছে। সেখানকার গ্রাহকরা সন্দেহভাজনদের একজনকে আটক করতে সক্ষম হন।একাত্তর/এসএ
tags:প্যারিস, নিহত, বন্দুক


25961
ঈদযাত্রায় সড়ক দুর্ঘটনায় ৩৯৮ প্রাণহানি
জাতীয়
2022-07-19T11:53:08+06:00
ঈদুল আজহায় ৩ থেকে ১৭ জুলাই পর্যন্ত ১৫ দিনে ৩১৯ সড়ক দুর্ঘটনায় নিহত হয়েছেন ৩৯৮ জন। আহত হয়েছেন ৯৬০ জন। গত সাত বছরের ঈদুল আজহার তুলনায় এবার সড়কে সবচেয়ে বেশি মৃত্যু হয়েছে।মঙ্গলবার (১৯ জুলাই) বেলা সাড়ে ১১ টায় রাজধানীর সেগুনবাগিচায় ঢাকা রিপোর্টার্স ইউনিটির সাগর-রুনি মিলনায়তনে এক সংবাদ সম্মেলনে এ তথ্য জানান বাংলাদেশ যাত্রী কল্যাণ সমিতির মহাসচিব মো. মোজাম্মেল হক চৌধুরী।মোজাম্মেল হক চৌধুরী জানান, ১১৩টি মোটরসাইকেল দুর্ঘটনায় ১৩১ জন নিহত হয়েছেন। যা মোট সড়ক দুর্ঘটনায় নিহত মানুষের ৩৫ দশমিক ৪২ শতাংশ।একাত্তর/এআর
tags:প্রধান সংবাদ, সড়ক দুর্ঘটনা, ঈদযাত্রা, প্রাণহানি


25962
ইকুয়েডরের কারাগারে দাঙ্গায় ১৩ বন্দী নিহত
বিশ্বযোগ
2022-07-19T11:56:09+06:00
ইকুয়েডরের কুখ্যাত বেলাভিস্তা কারাগারে দাঙ্গায় ১৩ বন্দী নিহত হয়েছে। আহত হয়েছে আরও দু'জন। চলতি বছরের মে মাসে একই কারাগারে আরেক দাঙ্গায় প্রায় অর্ধশত বন্দী নিহত হয়েছিল।   এক প্রতিবেদনে বার্তা সংস্থা এপি জানায়, স্থানীয় সময় সোমবার (১৮ জুলাই) বিকেলে দেশটির রাজধানী কুইটো থেকে ৮০ কিলোমিটার দূরের ওই কারাগারে দাঙ্গার সূত্রপাত। তবে ঠিক কি কারণে এই পরিস্থিতি তৈরি হলো, সে বিষয়ে এখনও কিছু জানা যায়নি। দেশটির কারা কর্তৃপক্ষ এসএনএআই ঘটনার সত্যতা নিশ্চিত করে টুইটারে জানায়, দুর্ভাগ্যবশত এই দাঙ্গায় ১৩ বন্দী নিহত হয়েছেন ও আহত দুইজন। দাঙ্গার পরপরই দেশটির সেনাবাহিনী ও পুলিশ সদস্যরা পরিস্থিতি নিয়ন্ত্রণে আনতে সক্ষম হয়েছেন বলে জানিয়েছে কর্তৃপক্ষ।আরও পড়ুন: ঘানায় প্রাণঘাতী 'মারবার্গ ভাইরাস' শনাক্ত, দুই জনের মৃত্যুইকুয়েডরের স্বরাষ্ট্রমন্ত্রী প্যাট্রিসিও ক্যারিলো বলেছেন, পুলিশ "কারাগার নিয়ন্ত্রণে" কাজ করছে এবং তারা দুঃখ প্রকাশ করেছে। প্রসিকিউটর অফিস বলেছে যে, তারা ঘটনার তদন্ত শুরু করেছে। এর আগে মে মাসের একই কারাগারে দাঙ্গায় প্রায় ৪৪ জন বন্দী নিহত হন এবং ২২০ বন্দী পালিয়ে যায়। পরে পালাতক বন্দীদের অধিকাংশকেই পুনরায় আটক করা হয়।একাত্তর/আরবিএস
tags:কারাগার, ইকুয়েডর, দাঙ্গা


25963
চার বিভাগে বৃষ্টি বাড়বে, হতে পারে ভারি বর্ষণ
জাতীয়
2022-07-19T12:23:06+06:00
দেশের চার বিভাগ রংপুর, ময়মনসিংহ, চট্টগ্রাম ও সিলেটে বৃষ্টি আরও বাড়তে পারে। একই সঙ্গে এসব অঞ্চলের কোথাও কোথাও ভারি বৃষ্টি হতে পারে বলে পূর্বাভাস দিয়েছে বাংলাদেশ আবহাওয়া অধিদপ্তর। দিন ও রাতের তাপমাত্রা আরও কমতে পারে বলেও জানিয়েছে সংস্থাটি।দক্ষিণ-পশ্চিম মৌসুমি বায়ুর (বর্ষা) সক্রিয়তা বাড়ায় দেশের উত্তর-পূর্বাঞ্চলের পর উত্তরাঞ্চলেও বৃষ্টির প্রবণতা বাড়তে শুরু করেছে। ঢাকার আকাশেও বেড়েছে মেঘের আনাগোনা। মঙ্গলবার সকালে ঢাকায় এক পশলা বৃষ্টিও হয়েছে।সোমবার সকাল ছয়টা থেকে মঙ্গলবার সকাল ছয়টা পর্যন্ত গত ২৪ ঘণ্টায় সব বিভাগেই কমবেশি বৃষ্টি হয়েছে। এসময়ে সবচেয়ে বেশি ৮৩ মিলিমিটার বৃষ্টি হয়েছে উত্তরের জেলা, পঞ্চগড়ের তেঁতুলিয়ায়। সিলেটে ৭৭ মিলিমিটার বৃষ্টি হয়েছে। আবহাওয়াবিদ মুহাম্মদ আবুল কালাম মল্লিক জানান, মৌসুমি বায়ু বাংলাদেশের উপর মোটামুটি সক্রিয় এবং উত্তর বঙ্গোপসাগরে মাঝারি অবস্থায় রয়েছে।মঙ্গলবার সকাল ৯টা থেকে পরবর্তী ২৪ ঘণ্টায় রংপুর, ময়মনসিংহ, চট্টগ্রাম ও সিলেট বিভাগের অনেক জায়গায় এবং রাজশাহী, ঢাকা, খুলনা ও বরিশাল বিভাগের কিছু জায়গায় অস্থায়ীভাবে দমকা হাওয়াসহ হালকা থেকে মাঝারি ধরনের বৃষ্টি বা বজ্রসহ বৃষ্টি হতে পারে। সেই সঙ্গে দেশের কোথাও কোথাও মাঝারি ধরনের ভারি থেকে ভারি বর্ষণ হতে পারে।সারাদেশে দিন এবং রাতের তাপমাত্রা সামান্য কমতে পারে জানিয়ে আবুল কালাম মল্লিক বলেন, আগামী তিনদিন বৃষ্টিপাতের প্রবণতা বৃদ্ধি পেতে পারে।মঙ্গলবার সন্ধ্যা ৬টা পর্যন্ত দেশের অভ্যন্তরীণ নদীবন্দরগুলোর জন্য আবহাওয়ার পূর্বাভাসে বলা হয়েছে, ঢাকা, ফরিদপুর, খুলনা, বরিশাল, পটুয়াখালী, নোয়াখালী, কুমিল্লা, চট্টগ্রাম, কক্সবাজার এবং সিলেট অঞ্চলের ওপর দিয়ে দক্ষিণ বা দক্ষিণ-পূর্ব দিক থেকে ঘণ্টায় ৪৫ থেকে ৬০ কিলোমিটার বেগে অস্থায়ীভাবে দমকা বা ঝোড়ো হাওয়াসহ বৃষ্টি বা বজ্রবৃষ্টি হতে পারে। এসব এলাকার নদীবন্দরগুলোকে ১ নম্বর সতর্ক সংকেত দেখাতে বলা হয়েছে।একাত্তর/এআর
tags:চট্টগ্রাম, রংপুর, ময়মনসিংহ, সিলেট, বৃষ্টি


25964
ইউক্রেনে গোয়েন্দা প্রধানের পর আরও ২৮ শীর্ষ কর্মকর্তা বরখাস্ত
বিশ্বযোগ
2022-07-19T12:25:55+06:00
বিশ্বাসঘাতকতা ও রাশিয়াকে সহায়তার অভিযোগে একদিন আগেই ইউক্রেনের প্রভাবশালী গোয়েন্দা সংস্থার প্রধানকে বরখাস্ত করেছিলেন দেশটির প্রেসিডেন্ট ভলোদিমির জেলেনস্কি। একইসঙ্গে বরখাস্ত করা হয়েছিল রাষ্ট্রের শীর্ষ প্রসিকিউটর জেনারেলকেও। এবার জেলেনস্কির কোপে পড়েছেন দেশটির আরও ২৮ নিরাপত্তা কর্মকর্তা।এসব কর্মকর্তাকে বরখাস্তের সিদ্ধান্ত নেওয়া হয়েছে বলে সোমবার (১৮ জুলাই) নিজেই জানিয়েছেন ইউক্রেনীয় প্রেসিডেন্ট। মঙ্গলবার (১৯ জুলাই) এক প্রতিবেদনে এই তথ্য জানিয়েছে কাতারভিত্তিক সংবাদমাধ্যম আলজাজিরা।প্রতিবেদনে বলা হয়েছে, ইউক্রেনের প্রেসিডেন্ট ভলোদিমির জেলেনস্কি দেশটির নিরাপত্তা পরিষেবায় যুক্ত আরও ২৮ জন কর্মকর্তাকে বরখাস্ত করার সিদ্ধান্ত নিয়েছেন। ‘রাশিয়ার সহযোগী এবং বিশ্বাসঘাতকদের’ আশ্রয় দেওয়ার অভিযোগে সিনিয়র দুই ইউক্রেনীয় কর্মকর্তাকে বরখাস্ত করার একদিন পর নতুন এই ঘোষণা সামনে এলো।সোমবার রাতে দেওয়া ভিডিও ভাষণে প্রেসিডেন্ট জেলেনস্কি বলেন, ইউক্রেনের সিকিউরিটি সার্ভিসের (এসবিইউ) ‘কর্মী নিরীক্ষা’র কাজ চলছে এবং ২৮ জন কর্মকর্তাকে বরখাস্ত করার সিদ্ধান্ত নেওয়া হয়েছে।তিনি আরও বলেন, ‘(বরখাস্তের সিদ্ধান্ত নেওয়া এসব কর্মকর্তারা) ভিন্ন ভিন্ন ক্ষেত্র ও স্তরের। তবে (বরখাস্তের) কারণগুলো একই রকম - কাজের অসন্তোষজনক ফলাফল।’এর আগে ইউক্রেনের প্রভাবশালী অভ্যন্তরীণ নিরাপত্তা সংস্থার (এসবিইউ) প্রধান এবং দেশের শীর্ষ প্রসিকিউটর জেনারেলকে রোববার তাদের পদ থেকে বরখাস্ত করেন প্রেসিডেন্ট ভলোদিমির জেলেনস্কি। এই দুই সংস্থার কর্মকর্তারা রুশ হামলায় সহযোগিতা করছেন এমন বহু অভিযোগের উদ্ধৃতি দিয়ে এই দুই শীর্ষ কর্তাকে তাদের পদ থেকে সরিয়ে দেওয়া হয়।রয়টার্স বলছে, ইউক্রেনের গোয়েন্দা সংস্থা এসবিইউ প্রধান ইভান বাকানভকে তার পদ থেকে সরিয়ে দেওয়া হলেও তিনি মূলত প্রেসিডেন্ট ভলোদিমির জেলেনস্কির শৈশবের বন্ধু। অন্যদিকে দেশটির শীর্ষ প্রসিকিউটর জেনারেল ইরিনা ভেনেডিক্টোভা রাশিয়ান যুদ্ধাপরাধের বিচারে মুখ্য ভূমিকা পালন করছিলেন।রোববার নির্বাহী আদেশের মাধ্যমে প্রেসিডেন্ট জেলেনস্কি তাদেরকে বরখাস্ত করেন। বিবিসি বলছে, বিশ্বাসঘাতকতার বহু অভিযোগ সামনে এনে ইউক্রেনের নিরাপত্তা সংস্থার (এসবিইউ) প্রধান এবং প্রসিকিউটর জেনারেলকে বরখাস্ত করেছেন প্রেসিডেন্ট ভলোদিমির জেলেনস্কি।রোববার ইউক্রেনীয় প্রেসিডেন্টর অভিযোগ করেছিলেন, এই দু’টি সংস্থার ৬০ জনেরও বেশি সাবেক কর্মচারী এখন রাশিয়ান-অধিকৃত এলাকায় ইউক্রেনের বিরুদ্ধে কাজ করছে।সেসময় তিনি আরও বলেন, ইউক্রেনের আইন প্রয়োগকারী কর্মকর্তাদের বিরুদ্ধে রাশিয়াকে সহযোগিতা ও বিশ্বাসঘাতকতার মোট ৬৫১টি অভিযোগ উন্মুক্ত করা হয়েছে।একাত্তর/এসএ
tags:রাশিয়া, ইউক্রেন সংকট, পশ্চিমা


25965
জেকেজিকাণ্ডে সাবরিনা-আরিফসহ আট জনের ১১ বছরের কারাদণ্ড
অন্যান্য
2022-07-19T12:41:59+06:00
করোনার নমুনা পরীক্ষা নিয়ে প্রতারণার মামলায় জেকেজি হেলথকেয়ারের চেয়ারম্যান ডা. সাবরিনা আরিফ চৌধুরী ও তার স্বামী প্রতিষ্ঠানটির সিইও আরিফুল হক চৌধুরীসহ আটজনকে ১১ বছর করে কারাদণ্ড দিয়েছেন আদালত।মঙ্গলবার (১৯ জলাই) দুপুর সাড়ে ১২টার দিকে ঢাকার অতিরিক্ত চিফ মেট্রোপলিটন ম্যাজিস্ট্রেট তোফাজ্জল হোসেন এ রায় ঘোষণা করেন।সাবরিনা ও আরিফুল ছাড়াও এ মামলার অন্য আসামিরা হলেন- আবু সাঈদ চৌধুরী, হুমায়ূন কবির হিমু, তানজিলা পাটোয়ারী, বিপ্লব দাস, শফিকুল ইসলাম রোমিও ও জেবুন্নেসা।সকাল সাড়ে ৮টার দিকে নারী ও পুরুষ আসামিদের পৃথক প্রিজনভ্যানে করে কাশিমপুর কেন্দ্রীয় কারাগার থেকে ঢাকা মেট্রোপলিটন ম্যাজিস্ট্রেট (সিএমএম) আদালতে হাজির করা হয়েছে। আসামিদের আদালতের হাজতখানায় রাখা হয়েছে।মামলার এজাহার সূত্রে জানা যায়, ঢাকাসহ দেশের বিভিন্ন জায়গায় করোনা শনাক্তের জন্য সংগৃহীত নমুনা পরীক্ষা না করেই জেকেজি হেলথকেয়ার ২৭ হাজার মানুষকে রিপোর্ট দেয়। এর বেশির ভাগই ‘ভুয়া’ বলে চিহ্নিত হয়। এ অভিযোগে ২০২০ সালের ২৩ জুন অভিযান চালিয়ে প্রতিষ্ঠানটি সিলগালা করে দেওয়া হয়। পরে ডা. সাবরিনা ও তার স্বামী আরিফুল চৌধুরীর বিরুদ্ধে তেজগাঁও থানায় মামলা করা হয়। ওই মামলায় ২০২০ সালের ১২ জুলাই দুজনকেই গ্রেপ্তার করে আইন-শৃঙ্খলা রক্ষাকারী বাহিনী।একই বছরের ৫ আগস্ট ঢাকা মহানগর হাকিম আদালতে সাবরিনা-আরিফসহ আট আসামির বিরুদ্ধে চার্জশিট দাখিল করেন ডিবি পুলিশ। চার্জশিটে সাবরিনা ও আরিফকে প্রতারণার মূলহোতা এবং বাকি আসামিদের প্রতারণা ও জালিয়াতির কাজে সহযোগী হিসেবে উল্লেখ করা হয়। ওই বছরের ২০ আগস্ট তাদের বিরুদ্ধে বিচার শুরুর আদেশ দেন আদালত। চলতি বছরের ২০ এপ্রিল মামলার সাক্ষ্যগ্রহণ শেষ হয়।চার্জশিটভুক্ত ৪০ জন সাক্ষীর মধ্যে ২৬ জনের সাক্ষ্যগ্রহণ করেন আদালত। সাক্ষ্যগ্রহণ ও যুক্তিতর্ক উপস্থাপন শেষে মামলাটি রায়ের জন্য আজ দিন ধার্য রাখা হয়।একাত্তর/এসএ
tags:প্রধান সংবাদ, টিকা, রাজধানী, আদালত, জালিয়াতি, সাবরিনা


25966
গ্যাস নিয়ে ইউরোপীয় ক্রেতাদের দুঃসংবাদ দিলো গ্যাজপ্রম
বিশ্বযোগ
2022-07-19T12:45:21+06:00
রাশিয়ার রাষ্ট্রমালিকানাধীন জ্বালানি কোম্পানি গ্যাজপ্রম তার ইউরোপের গ্রাহকদের জানিয়েছে যে, 'অস্বাভাবিক' বিশ্ব পরিস্থিতির কারণে মস্কো গ্যাস সরবরাহের গ্যারান্টি দিতে পারছে না। ইউরোপীয় নেতারা বলছেন, ইউরোপকে কোণঠাসা করতে এবার রাশিয়া তার জ্বালানি (তেল ও গ্যাস) ব্যবহার করছে। বার্তা সংস্থা রয়টার্স মঙ্গলবার (১৯ জুলাই) জানায়, মস্কোর ইউক্রেন অভিযানের বিষয়টি এবার অর্থনৈতিক দ্বন্দ্বের দিকে অগ্রসর হয়েছে।১৪ জুলাই এক চিঠিতে গ্যাজপ্রম জানায়, গেলো ১৪ জুন থেকে ইউরোপে গ্যাস সরবরাহ নিয়ন্ত্রণ করছে কোম্পানিটি। এদিকে বার্ষিক রক্ষণাবেক্ষণের কারণে রাশিয়া ও জার্মানির মধ্যে গ্যাস সরবরাহকারী পাইপলাইন নর্ড স্ট্রিম-১ বন্ধ রেখেছে গ্যাজপ্রম। বৃহস্পতিবার লাইনটি আবার চালু হবে বলে জানায় মস্কো। কিন্তু গ্যাজপ্রমের ১৪ জুলাই এর চিঠিটি ইউরোপের জন্য শঙ্কার বিষয় হয়ে দাঁড়িয়েছে। অনেকের ধারণা, ইউক্রেনের যুদ্ধের জন্য রাশিয়ার ওপর আরোপিত নিষেধাজ্ঞার প্রতিশোধ নিতে চাইবে মস্কো।জার্মান জ্বালানি বিশেষজ্ঞদের শঙ্কা, রক্ষণাবেক্ষণের সময় শেষ হলেও পাইপলাইনটি পুনরায় চালু নাও করতে পারে রাশিয়া। এতে মহাসংকটে পড়বে ইউরোপ। বড় ধরনের মন্দার ঝুঁকিতে রয়েছে অঞ্চলটি। রাশিয়ার গ্যাস বন্ধ করে দিলে শীতকালীন সংকটে ভুগতে হবে ইউরোপকে। একদিকে বাড়বে মন্দা, অন্যদিকে ভয়াবহ শীতে বিপাকে পড়বেন লাখ লাখ নাগরিক। এমন অনিশ্চিত পরিস্থিতির জন্য জার্মান সরকার, যুক্তরাষ্ট্র ও ইউরোপের নেতাদের দুষছেন জার্মান নাগরিকরা।  একাত্তর/আরবিএস   
tags:যুক্তরাষ্ট্র, ইউক্রেন, রাশিয়া, ন্যাটো, গ্যাস, ইউরোপ


25967
মেট্রোরেলের ব্যয় ও সময় বৃদ্ধিসহ আট প্রকল্প অনুমোদন একনেকে
জাতীয়
2022-07-19T13:13:52+06:00
মেট্রোরেল প্রকল্পের ১.৬ কিলোমিটার দূরত্ব বাড়ানোর পাশাপাশি বাস্তবায়ন মেয়াদ দেড় বছর বাড়ানোর প্রস্তাব পাশ হয়েছে একনেক সভায়। আর প্রকল্পটির ব্যয় বাড়ানো হয়েছে ১১ হাজার ৫১৪ কোটি টাকা। ফলে ২১ হাজার ৯৫৮ কোটি টাকার প্রকল্পটির ব্যয় দাঁড়াচ্ছে ৩৩ হাজার ৪৭১ কোটি ৯৯ লাখ টাকা। মঙ্গলবার (১৯ জুলাই) রাজধানীর শেরেবাংলা নগরের এনইসি সম্মেলন কক্ষে জাতীয় অর্থনৈতিক পরিষদের নির্বাহী কমিটির (একনেক) সভায় এ প্রকল্পটিসহ মোট আটটি প্রকল্প অনুমোদন দেওয়া হয়েছে।গণভবন থেকে ভিডিও কনফারেন্সের মাধ্যমে এনইসি সম্মেলন কক্ষের সঙ্গে যুক্ত হয়ে সভায় সভাপতিত্ব করেন একনেক চেয়ারপারসন ও প্রধানমন্ত্রী শেখ হাসিনা। সভা শেষে পরিকল্পনামন্ত্রী এমএ মান্নান ও পরিকল্পনা প্রতিমন্ত্রী ড. শামসুল আলম সংবাদ সম্মেলনে বিস্তারিত জানান।পরিকল্পনামন্ত্রী বলেন, আটটি প্রকল্প বাস্তবায়নে মোট ব্যয় হবে ১৫ হাজার ৮৫৬ কোটি ৮০ লাখ টাকা। এর মধ্যে সরকারি তহবিল থেকে পাওয়া যাবে ১২ হাজার ৪৪৪ কোটি ২৫ লাখ টাকা, বৈদেশিক ঋণ থেকে পাওয়া যাবে ৩ হাজার ২৭৭ কোটি ৯৮ লাখ টাকা এবং সংস্থার নিজস্ব তহবিল থেকে ১৩৪ কোটি ৫৭ লাখ টাকা পাওয়া যাবে।অনুমোদিত প্রকল্পগুলো হচ্ছে—চট্টগ্রাম-রাঙ্গামাটি জাতীয় মহাসড়কের (এন-১০৬) হাটহাজারী থেকে রাউজান পর্যন্ত সড়কাংশ ৪-লেনে উন্নীতকরণ (১ম সংশোধিত), ঢাকা ম্যাস র‌্যাপিড ট্রান্সজিট ডেভেলপমেন্ট (লাইন-৬) (দ্বিতীয় সংশোধিত), নরসিংদী সড়ক বিভাগের আওতায় ইটাখোলা-মঠখোলা-কটিয়াদী সড়ক (আর-২১১) ও নয়াপাড়া-আড়াইহাজার-নরসিংদী-রায়পুরা (আর-১১৪) দুটি আঞ্চলিক মহাসড়ক যথাযথ মানে প্রশস্ততায় উন্নীতকরণ প্রকল্প।এছাড়াও ময়মনসিংহ কম্বাইন্ড সাইকেল বিদ্যুৎকেন্দ্রে গ্যাস সরবরাহের জন্য ধনুয়া থেকে ময়মনসিংহ পর্যন্ত গ্যাস পাইপলাইন নির্মাণ, ইলেকট্রনিক ডাটা ট্র্যাকিংসহ জনসংখ্যাভিত্তিক জরায়ুমুখ ও স্তন ক্যান্সার স্ক্রিনিং কর্মসূচি (ইপিসিবিসিএসপি) (২য় সংশোধিত), খাগড়াছড়ি শহর ও তৎসংলগ্ন অবকাঠামো নদী ভাঙন থেকে সংরক্ষণ, উপজেলা গভর্ন্যান্স অ্যান্ড ডেভেলপমেন্ট প্রজেক্ট (ইউজিডিপি) (দ্বিতীয় সংশোধিত), বৃহত্তর দিনাজপুর জেলার গ্রামীণ অবকাঠামো উন্নয়ন প্রকল্প।একাত্তর/এসএ
tags:মেট্রোরেল, একনেক, খরচ


25968
সাত বছরের শিশুকে ধর্ষণের চেষ্টা, বখাটে আটক
দেশযোগ
2022-07-19T13:35:02+06:00
বাগেরহাটের শরণখোলায় সাত বছরের শিশুকে ধর্ষণ চেষ্টার অভিযোগে মহারাজ খলিফা (২৫) নামে এক বখাটেকে আটক করেছে পুলিশ। সোমবার (১৮)  সন্ধ্যা ৬ টার দিকে খোন্তাকাটা ইউনিয়নের মঠেরপাড় গ্রাম থেকে তাকে আটক করা হয়। আটক মহারাজ ওই গ্রামের জলিল খলিফার ছেলে। আগের দিন রবিবার বিকেল ৫টার দিকে মহারাজের বাড়িতেই ঘটে ঘটনাটি। ভিকটিম শিশুটি ১০ নম্বর মঠেরপাড় সরকারি প্রাথমিক বিদ্যালয়ে প্রথম শ্রেণিতে পড়ে।ভিকটিমের পরিবার ও স্থানীয় সূত্রে জানা যায়, সেদিন বিকেলে শিশুটি হাঁটতে হাঁটতে প্রতিবেশী মহারাজের বাড়িতে যায়। তখন বাড়িতে কেউ না থাকার সুযোগে শিশুটিকে বসত ঘরের পেছনে রান্না ঘরে নিয়ে মুখ চেপে ধরে ধর্ষণের চেষ্টা চালায় মহারাজ। এমন সময় রাহেলা বেগম নামে এক প্রতিবেশী রান্না ঘরের পাশ থেকে যাওয়ার সময় ঘটনাটি তার নজরে পড়লে শিশুটিকে ছেড়ে দেয় বখাটে। শিশুটি রাতে বিষয়টি তার মাকে জানায়। শরণখোলা থানার ভারপ্রাপ্ত কর্মকর্তা (ওসি) মো. ইকরাম হোসেন জানান, শিশু ধর্ষণচেষ্টার অভিযোগ পেয়ে তাৎক্ষণিক মহারাজকে আটক করা হয়েছে। মামলা সহ প্রয়োজনীয় পদক্ষেপ গ্রহণ করা হয়েছে।একাত্তর/এআর
tags:ধর্ষণ চেষ্টা, আটক, বাগেরহাট, শরণখোলা, বখাটে


25969
ইরানে পৌঁছেছেন পুতিন-এরদোগান, সম্পর্ক জোরদারের প্রত্যয়
বিশ্বযোগ
2022-07-19T13:40:11+06:00
ইরানের সর্বোচ্চ ধর্মীয় নেতা আয়াতুল্লাহ আলী খামেনির সাথে বৈঠকে অংশ নিতে দেশটির রাজধানী তেহরান পৌঁছেছেন রাশিয়ার প্রেসিডেন্ট ভ্লাদিমির পুতিন। ইউক্রেন আক্রমণের পর এই প্রথম সাবেক সোভিয়েত ইউনিয়নের বাইরের কোনো রাষ্ট্রে সফর করছেন পুতিন।অন্যদিকে ইউক্রেনের শস্য নিয়ে আলোচনার জন্য তুরস্কের প্রেসিডেন্ট রিস্যেপ তাইয়্যেপ এরদোগানও পৌঁছেছেন ইরানের রাজধানীতে। বার্তা সংস্থা রয়টার্স জানায়, স্থানীয় সময় মঙ্গলবার (১৯ জুলাই) তেহেরানে পুতিনের সাথে আলাদাভাবে বৈঠক করবেন ইরানের প্রেসিডেন্ট ইব্রাহিম রাইসি। তাছাড়া তুরস্ক-ইরান দ্বিপাক্ষিক বৈঠকও হবে। নাম প্রকাশ না করার শর্তে ইরানের একজন সিনিয়র কর্মকর্তা বলেন, আমাদের একটি শক্তিশালী মিত্র দরকার এবং মস্কো একটি 'সুপারপাওয়ার' (পরাশক্তি)। অন্যদিকে একজন সিনিয়র তুর্কি কর্মকর্তা বলেছেন, পুতিনের সাথে এই আলোচনা শস্য, সিরিয়া এবং ইউক্রেনকে কেন্দ্র করে। আলোচনায় শস্য রপ্তানির সমস্যা সমাধানের চেষ্টা করা হবে।পুতিনের আন্তর্জাতিক নীতি বিষয়ক উপদেষ্টা ইউরি উসাকোভ জানান, ইউক্রেনের শস্য রপ্তানি নিয়ে এরদোগানের সঙ্গে পুতিনের আলোচনা হবে। তারা এ পথে কাজ চালিয়ে যেতে প্রস্তুত।ইউরি উসাকোভ এমন সময় পুতিন-এরদোগানের শস্য নিয়ে আলোচনার বিষয়টি জানালেন, যখন শোনা যাচ্ছে, এ সপ্তাহের শেষে কৃষ্ণ সাগর দিয়ে শস্য সরবরাহে ইউক্রেন, তুরস্ক, রাশিয়া এবং জাতিসংঘ একটি চুক্তি করবে। তবে ওই চুক্তিতে কি কি থাকছে তা এখনও জানা যায়নি। রাশিয়া সাম্প্রতিক সময়ে ইতিহাসে সবচেয়ে কঠোর নিষেধাজ্ঞার মধ্যে পড়েছে। রাশিয়ার অর্থনীতিকে পঙ্গু করতে পশ্চিমের রাষ্ট্রগুলো একাধিক নিষেধাজ্ঞা চাপিয়ে দিয়েছে। ফলে রাশিয়া পশ্চিম থেকে মুখ ফিরিয়ে চীন ও ইরানের দিকে অগ্রসর হচ্ছে। আরও পড়ুন: গ্যাস নিয়ে ইউরোপীয় ক্রেতাদের দুঃসংবাদ দিলো গ্যাজপ্রমএর আগে চলতি মাসের শুরুতে তুর্কমেনিস্তানের রাজধানী এশকাবাদে কাস্পিয়ান সাগর তীরবর্তী দেশগুলোর শীর্ষ সম্মেলনের অবকাশে ইরানের প্রেসিডেন্ট ইব্রাহিম রাইসির সঙ্গে বৈঠক করেন রাশিয়ার প্রেসিডেন্ট ভ্লাদিমির পুতিন।সে সময় প্রেসিডেন্ট ইব্রাহিম রাইসি বলেন, রাশিয়া ও ইরানের মধ্যে বাণিজ্যিক এবং জ্বালালি খাতে শক্তিশালী সহযোগিতা থাকলেও আরও বহুক্ষেত্রে দ্বিপক্ষীয় সহযোগিতা বাড়ানোর যথেষ্ট সুযোগ রয়েছে। সে সময় দুই দেশের সম্পর্ক আরও জোরদারের প্রত্যয়ে পুতিন ইরানের সর্বোচ্চ নেতা আয়াতুল্লাহ খামেনিকে তার শুভেচ্ছাবার্তা পৌঁছে দেওয়ার জন্য প্রেসিডেন্ট রাইসিকে অনুরোধ করেন।একাত্তর/আরবিএস 
tags:ইউক্রেন, রাশিয়া, যুদ্ধ, তুরস্ক, ইরান


25970
স্ত্রীকে নিয়ে বাজে কথা বলায় তিন পুলিশকে হত্যা
বিশ্বযোগ
2022-07-19T13:42:23+06:00
স্ত্রীকে নিয়ে অশালীন মন্তব্য করায় তিন সহকর্মীকে গুলি করে হত্যা করলেন এক পুলিশ সদস্য। চাঞ্চল্যকর এই ঘটনাটি ঘটেছে ভারতের রাজধানী নয়াদিল্লিতে।অবশ্য রাগের মাথায় সহকর্মীদের হত্যার পর পুলিশের কাছে আত্মসমর্পণ করেছেন অভিযুক্ত ওই পুলিশ সদস্য। সোমবার (১৮ জুলাই) এক প্রতিবেদনে এই তথ্য জানিয়েছে ভারতীয় সংবাদমাধ্যম এনডিটিভি।পুলিশের সূত্র দিয়ে সংবাদমাধ্যম জানিয়েছে, তিন সহকর্মীকে গুলি চালিয়ে হত্যায় অভিযুক্ত ওই পুলিশ সদস্যের নাম প্রবীণ রাই। সিকিম রাজ্যের বাসিন্দা হলেও প্রবীণ বর্তমানে দিল্লিতে কর্মরত রয়েছেন।সোমবার ইন্ডিয়ান রিজার্ভ ব্যাটেলিয়নের জন্য নিরাপদ পানির প্লান্টে ডিউটিতে ছিলেন তিনি। এসময় তার সঙ্গে ছিলেন অন্যান্য পুলিশ কর্মকর্তারাও। দিল্লির হায়দারপুর এলাকার ওই পানির প্লান্টের কাছেই ঘটে যায় ঘটনাটি। ঘটনার পরই থানায় আত্মসমর্পণ করেন অভিযুক্ত প্রবীণ।স্পেশ্যাল কমিশনার (আইন-শৃঙ্খলা) দীপেন্দ্র পাঠক জানিয়েছেন, আত্মসমর্পণের পর জিজ্ঞাসাবাদে অভিযুক্ত দাবি করেন, তার স্ত্রীর সম্পর্কে অশালীন কথা বলেছিলেন সহকর্মীরা।প্রবীণ রাইয়ের দাবি, তাকে মানসিক চাপ দিতেই এমনটা করছিলেন অভিযুক্ত পুলিশ সদস্যরা। আর তখনই মেজাজ হারিয়ে আইন নিজের হাতে তুলে নেন প্রবীণ। তিন সহকর্মীর দিকে পিস্তল তাক করে গুলি চালান। তবে তিনি যে ঠিক করেননি, তা সঙ্গে সঙ্গেই বুঝতে পারেন। আর সেই কারণেই আত্মসমর্পণের সিদ্ধান্ত নেন তিনি।ডেপুটি কমিশনার (রোহিনী) প্রণব তয়াল বলেন, ‘আমরা ঘটনাস্থলে গিয়ে পুলিশের তিন কর্মীকে গুলিবিদ্ধ অবস্থায় দেখতে পাই। তাদের মধ্যে দু’জনের ঘটনাস্থলেই মৃত্যু হয়। আরেকজনকে গুরুতর আহত অবস্থায় বিএসএ হাসপাতালে ভর্তি করা হয়। সেখানেই চিকিৎসকরা তাকে মৃত ঘোষণা করেন।’উল্লেখ্য, দিন দু’য়েক আগেই গত শনিবার অনেকটা এমনই ঘটনা প্রকাশ্যে এসেছিল। সেসময় ভারতশাসিত জম্মু ও কাশ্মিরের উধমপুরে আইটিবিপির এক জওয়ান তিন সহকর্মীর ওপর গুলিবর্ষণ করেন। এতে তারা আহত হলেও আত্মহত্যা করেন অভিযুক্ত জওয়ান। আর এবার খোদ ভারতের রাজধানীতেই ঘটলো প্রায় একই ঘটনা।একাত্তর/এসএ
tags:ভারত, হত্যা, গুলি


25971
সাবরিনা-আরিফ দম্পতি ও তাদের যত কাণ্ড
অন্যান্য
2022-07-19T13:50:17+06:00
ডা. সাবরিনা চৌধুরী। পেশায় একজন চিকিৎক। তার সবশেষ কর্মস্থল ছিলো রাজধানীর
জাতীয় হৃদরোগ ইনস্টিটিউট। এছাড়াও টেলিভিশনে স্বাস্থ্য বিষয়ক টকশো করেও পরিচিতি পান।
কিন্তু সব কিছু ছাপিয়ে করোনাকালের শুরুতে ডা.সাবরিনা আলোচনায় চলে আসেন।বেরিয়ে আসে আরিফ-সাবরিনা দম্পতির নানা গল্প। দু’জনের বিয়ে হলেও;
কারোরই প্রথম সংসার নয় এটি। আরিফের চতুর্থ স্ত্রী সাবরিনা। আর সাবরিনারও মিলছে একাধিক
সংসারের খবর। যার প্রতিটি, তার সাফল্যের সিড়ি বেয়ে ওপরে ওঠার মাধ্যম।ডা. সাবরিনা নিজে সামাজিক যোগাযোগ মাধ্যমে নিয়মিতই দিতেন আকর্ষণীয়
আর মডেলিংয়ের নানা ছবি-ভিডিও। স্বামীর ব্যবসা প্রতিষ্ঠান জেকেজি গ্রুপের চেয়ারম্যান
পদেও থাকতে হতো ব্যস্ত। ফাঁকে, জাতীয় হৃৎরোগ ইন্সটিটিউটের ডাক্তারির দায়িত্বও পালন
করতেন তিনি।আরিফ চৌধুরীর চতুর্থ স্ত্রী সাবরিনা। তার দুই স্ত্রী থাকেন রাশিয়া
ও লন্ডনে। আর আরেকজনের সঙ্গে তার ছাড়াছাড়ি হয়ে গেছে। সাবরিনা-আরিফ দম্পতি নিয়েও অনেক
খবর বেরিয়ে আসতে শুরু করে। জানা যায়, তাদের সংসারও মসৃণ ছিলো না। জেকেজি হেলথ কেয়ার নামের একটি প্রতিষ্ঠানের মাধ্যমে তারা ২৭ হাজার
করোনা রোগীর নমুনা সংগ্রহ করে কোনো রকম পরীক্ষা ছাড়াই ১৫ হাজার ৪৬০টি মনগড়া ভুয়া রিপোর্ট
দেয়া হয়েছে। বাকি ১১ হাজার ৫৪০টি রিপোর্ট দিয়েছে আইইডিসিআরের মাধ্যমে।মূলত সাবরিনার হাত ধরেই করোনার নমুনা সংগ্রহের কাজটি ভাগিয়ে নেয় অনেকটা
অখ্যাত জেকেজি নামে এই প্রতিষ্ঠান। জালিয়াতির কাজে সংশ্লিষ্টতা মিলেছে ডা. সাবরিনা
চৌধুরীর। জাতীয় হৃদরোগ ইন্সটিটিউটের রেজিষ্টার সার্জন হয়েও তিনি একটি প্রাইভেট প্রতিষ্ঠানের
চেয়ারম্যানের দায়িত্ব পালন করছিলেন।সাবরিনা-আরিফ দম্পতি জালিয়াতির কারবার সম্পর্কে কেউই কোনোদিন জানতে
পারতো না। তবে তিতুমীর কলেজে করোনার বুথ স্থাপন করে অনৈতিক কর্মকাণ্ড, গান বাজনা, পার্টি
ও কলেজের চতুর্থ শ্রেণির কর্মচারি ও শিক্ষার্থীদের পর সাংবাদিকদের ওপর মারধরের ঘটনা
তদন্ত করতে গিয়ে পুলিশ তাদের জালিয়াতির বিষয়টি ধরতে পারে।পরে তাদের গুলশানের একটি ভবনের ১৫ তলার অফিসের একটি ল্যাপটপ থেকে ভুয়া
সনদ দিত। ওই ল্যাপটপ থেকে জেকেজির কর্মীরা রাতদিন শুধু জাল রিপোর্ট তৈরির কাজ করতো।
প্রতিটা সনদের জন্য নেয়া হতো পাঁচ হাজার টাকা পর্যন্ত। বিদেশিদের কাছ থেকে নেয়া হতো
১০০ ডলার। যদিও শর্ত ছিল বিনামূল্যে নমুনা সংগ্রহ করে সরকার নির্ধারিত ল্যাবে পাঠাতে
হবে। কিন্তু তারা সব প্রকার শর্তভঙ্গ করে পরীক্ষা ছাড়াই রিপোর্ট দিতো। 
tags:টিকা, রাজধানী, জালিয়াতি, সাবরিনা


25972
‘একটি দেশের জন্য গান’ প্রামাণ্যচিত্রের প্রদর্শনী ২২ জুলাই
অন্যান্য
2022-07-19T13:52:26+06:00
প্রথমবারের মতো ‘দ্য কনসার্ট ফর বাংলাদেশ’ অবলম্বনে নির্মিত প্রামাণ্যচিত্র ‘একটি দেশের জন্য গান’ এর প্রদর্শনী অনুষ্ঠিত হতে যাচ্ছে ঢাকায়। আগারগাঁও এর মুক্তিযুদ্ধ জাদুঘরের প্রধান মিলনায়তনে আগামী ২২ জুলাই শুক্রবার, বিকাল পাঁচটায় এই প্রদর্শনী অনুষ্ঠিত হবে।মুক্তিযুদ্ধের সময় বিদেশী বন্ধুদের পাশে এসে দাঁড়ানোর অসাধারণ একটি অধ্যায় ‘দ্য কনসার্ট ফর বাংলাদেশ’। ভারতীয় উপমহাদেশের কিংবদন্তি সেতারবাদক পণ্ডিত রবিশঙ্করের অনুরোধে ঐতিহাসিক সেই কনসার্টের আয়োজন করেছিলেন দুনিয়াজোড়া সাড়া জাগানো ব্যান্ডদল দ্য বিটলসখ্যাত জর্জ হ্যারিসন। ১৯৭১ সালের ১ আগস্ট, রোববার, যুক্তরাষ্ট্রের নিউইয়র্ক শহরের বিশ্বখ্যাত ম্যাডিসন স্কয়ার গার্ডেনে সেই কনসার্ট অনুষ্ঠিত হয়েছিল। সাড়া জাগানো সেই কনসার্টের উদ্দেশ্য ছিল বাংলাদেশের মহান মুক্তিযুদ্ধে শরনার্থী হওয়া মানুষদের পাশে দাঁড়ানো। এ ছাড়া কনসার্টের মধ্য দিয়ে বাংলাদেশের পক্ষে বিশ্ব জনমতও তৈরি করতে চেয়েছিলেন আয়োজকরা। বিশ্বের ইতিহাসে প্রথম বড় কোন চ্যারিটি সেই আয়োজনকে ঘিরে একটি প্রামাণ্যচিত্র নির্মাণ করেছেন লেখক ও সাংবাদিক শামীম আল আমিন। ‘ফ্রেন্ডস অব ফ্রিডম’ এর ব্যানারে নির্মিত প্রামাণ্যচিত্রটি এর আগে যুক্তরাষ্ট্রের নিউইয়র্কসহ কয়েকটি স্টেটে প্রদর্শিত হলেও, এই প্রথম ঢাকার দর্শকরা এটি দেখার সুযোগ পাচ্ছেন। ‘দ্য কনসার্ট ফর বাংলাদেশ’ এর ৫১ বছর পূর্তিকে সামনে রেখে এমন আয়োজন। আর এতে যোগ দিতে এরিমধ্যে নিউইয়র্ক থেকে ঢাকায় পৌঁছেছেন নির্মাতা শামীম আল আমিন।প্রামাণ্যচিত্রটির প্রদর্শনী উপলক্ষ্যে একটি আলোচনা অনুষ্ঠানেরও আয়োজন করা হয়েছে। ‘দ্য কনসার্ট ফর বাংলাদেশ ও মুক্তিযুদ্ধে বিদেশী বন্ধুদের অবদান’ শীর্ষক এই আলোচনা অনুষ্ঠানে পররাষ্ট্রমন্ত্রী ড. এ কে আব্দুল মোমেনের প্রধান অতিথি হিসেবে উপস্থিত থাকার কথা রয়েছে বলে জানিয়েছেন আয়োজকরা। এছাড়া বিশেষ অতিথি থাকবেন খ্যাতিমান অভিনেতা, সাবেক সংস্কৃতি মন্ত্রী ও সংসদ সদস্য আসাদুজ্জামান নূর, ঢাকা বিশ্ববিদ্যালয়ের সাবেক উপাচার্য ও জাতীয় জাদুঘরের ট্রাস্টি বোর্ডের চেয়ারম্যান অধ্যাপক ড. আ আ ম স আরেফিন সিদ্দিক, মুক্তিযুদ্ধ জাদুঘরের ট্রাস্টি মফিদুল হক, মুক্তিযোদ্ধা কল্যাণ ট্রাস্টের ট্রাস্টি ও সংসদ সদস্য নাহিদ ইজাহার খান, একাত্তর টিভির প্রধান সম্পাদক ও ব্যবস্থাপনা পরিচালক মোজাম্মেল বাবু। অনুষ্ঠানে সভাপতিত্ব করবেন খ্যাতিমান কথাসাহিত্যিক ও বাংলা একাডেমির সভাপতি সেলিনা হোসেন। প্রামাণ্যচিত্রটির পরিচালক শামীম আল আমিন বলেন, ‘আমাদের ত্যাগ, বেদনা, গৌরব আর বিজয়ের প্রতীক মুক্তিযুদ্ধ জাদুঘর। অনবদ্য আর অসাধারণ কারুকার্যে গড়ে ওঠা এই ভবনটি যেনো ইতিহাসের সেরা একটি বই। যেখানে রক্তের অক্ষরে লেখা রয়েছে বাংলাদেশের স্বাধীনতা সংগ্রামের কথামালা। সেখানে প্রামাণ্যচিত্রটি প্রদর্শিত হতে যাচ্ছে, এটা ভীষণ আবেগের এক অনুভূতি।” তিনি আরও বলেন, “এই প্রথম বাংলাদেশে প্রামাণ্যচিত্রটির প্রদর্শনী হচ্ছে, এটা ভেবেও ভালো লাগছে। হয়তো ভবিষ্যতে আরও অনেকগুলো প্রদর্শনী অনুষ্ঠিত হবে।”   নিউইয়র্কের ফ্রেন্ডস অব ফ্রিডমের আয়োজনে এই অনুষ্ঠানে সার্বিক সহায়তা দিচ্ছে মুক্তিযুদ্ধ জাদুঘর। অনুষ্ঠানে প্রামাণ্যচিত্রটির নির্মাণ কাজে যুক্ত থাকা কলাকুশলীদের সম্মাননা জানানো হবে। একাত্তর/এআর
tags:কনসার্ট ফর বাংলাদেশ, প্রদর্শনী, প্রামাণ্যচিত্র


25973
এসি ও খাবার ছাড়া তিন ঘণ্টা বিমানে আটকে ছিল ১৫০ যাত্রী
বিশ্বযোগ
2022-07-19T14:24:06+06:00
পশ্চিমবঙ্গের রাজধানী কলকাতায় নেতাজী সুভাস চন্দ্র বসু বিমানবন্দরে বিমান বাংলাদেশ এয়ারলাইনসের একটি ফ্লাইটে খাবার ও এসি ছাড়া তিন ঘণ্টা ধরে আটকে ছিলেন প্রায় ১৫০ যাত্রী। এ সময়ের মধ্যে যাত্রীদের উড়োজাহাজ থেকে নামতে দেওয়া হয়নি বলে জানা গেছে। কলকাতার নেতাজি সুভাষ চন্দ্র বসু আন্তর্জাতিক বিমানবন্দরে সোমবার স্থানীয় সময় রাত ৯টা থেকে বিমানের বিজি ৩৯৬ ফ্লাইটে এ ঘটনা ঘটে।যাত্রীরা গণমাধ্যমকে জানান, এই ৩ ঘণ্টার মধ্যে তাদের খাবারও সরবরাহ করা হয়নি। উড়োজাহাজের ভেতর দুর্বিষহ সময় কাটাচ্ছেন তারা।ফ্লাইটের এক যাত্রী জানান, স্থানীয় সময় রাত ৮টা ৩৫ মিনিটে কলকাতা থেকে ঢাকার উদ্দেশে রওনা হওয়ার কথা ছিল ফ্লাইটির। তবে ফ্লাইট ছাড়ার আগ মুহূর্তে কারিগরি ত্রুটির কথা জানিয়ে বলা হয় যে ফ্লাইটটি দেরিতে ছাড়বে।তিনি জানান, ঘণ্টাখানেক পর ফ্লাইটটি ঢাকার উদ্দেশে রওনা দেওয়ার প্রস্তুতি নেয়। তবে রানওয়েতে গিয়ে আবারও কারিগরি ত্রুটির কথা বলে উড্ডয়ন বাতিল করা হয়।যাত্রীরা জানান, বোয়িং ৭৩৭ উড়োজাহাজটিতে প্রায় ১৫০ জন যাত্রী ছিলেন। তাদের মধ্যে কয়েকজন অসুস্থ হয়ে পড়ে।ফ্লাইটের এক যাত্রীর একটি ভিডিও বার্তায় বলেন, 'বিমানের ক্রুদের ভাষ্য অনুযায়ী, সিকিউরিটি ক্লিয়ারেন্স নেই বলে তারা আমাদের ফ্লাইট থেকে নামতে দিচ্ছেন না। এর একমাত্র সমাধান হচ্ছে যদি ঢাকা থেকে একই বোয়িং ৭৩৭ উড়োজাহাজ এখানে পাঠায়, তবে সব যাত্রীকে ঢাকায় নিয়ে যাওয়া সম্ভব।'ফ্লাইটের যাত্রী শওকত হোসেন বলেন, '৪৫ মিনিট অপেক্ষা করার পর তারা জানালেন কারিগরি ত্রুটি। এক ঘণ্টা পরও ফ্লাইট ছাড়েনি। গ্রাউন্ড ইলেক্ট্রিসিটি নেই বলে এসি চলছে না।'এ বিষয়ে বিমানের নবনিযুক্ত এমডি ও সিইও জাহিদ হোসেনকে খুদে বার্তা পাঠালে তিনি কোনো জবাব দেননি।একাত্তর/এসএ
tags:বিমান, খাবার, এসি


25974
বিদ্যুৎ ব্যবহারে মিতব্যয়ী হবার আহ্বান প্রধানমন্ত্রীর
জাতীয়
2022-07-19T14:39:28+06:00
বিদ্যুৎসহ সব ক্ষেত্রে জনগণকে মিতব্যয়ী হওয়ার আহ্বান জানিয়েছেন প্রধানমন্ত্রী শেখ হাসিনা।মঙ্গলবার (১৯ জুলাই) শেরে বাংলা নগরের এনইসি সম্মেলন কক্ষে জাতীয় অর্থনৈতিক পরিষদের নির্বাহী কমিটির (একনেক) সভায় এ আহ্বান জানান প্রধানমন্ত্রী। গণভবন থেকে ভিডিও কনফারেন্সের মাধ্যমে সভায় যুক্ত হয়ে একনেকের সভাপতিত্ব করবেন প্রধানমন্ত্রী ও একনেক চেয়ারপারসন শেখ হাসিনা।সভা শেষে সংবাদ সম্মেলনে প্রধানমন্ত্রীর বক্তব্য তুলে ধরে পরিকল্পনামন্ত্রী এম এ মান্নান বলেন, বিদ্যুৎসহ সব ক্ষেত্রে প্রধানমন্ত্রী আমাদের মিতব্যয়ী হওয়ার আহ্বান জানিয়েছেন।মন্ত্রী বলেন, সরকারপ্রধান বলেছেন মিতব্যয়ী হতে হবে। আসুন সবাই মিতব্যয়ী হই। সরকারের বাইরে যারা সাধারণ নাগরিক আছেন সবাইকে মিতব্যয়ী হওয়ার আহ্বান জানিয়েছেন তিনি।’একাত্তর/এআর
tags:প্রধানমন্ত্রী, বিদ্যুৎ, মিতব্যয়


25975
আসছে বিজয় দিবসে ঘুরবে মেট্রোরেলের চাকা
জাতীয়
2022-07-19T14:49:25+06:00
ঢাকাবাসীকে যানজট থেকে মুক্তির স্বপ্ন নিয়ে বহুল প্রতীক্ষিত মেট্রোরেল চলাচলের সময় নিয়ে সিদ্ধান্ত এসেছে একনেকের সভায়। আগামী ১৬ ডিসেম্বর বিজয় দিবসে চালু হবে মেট্রোরেল। চলবে উত্তরা থেকে আগারগাঁও পর্যন্ত।মঙ্গলবার (১৯ জুলাই) গণভবন থেকে ভিডিও কনফারেন্সের মাধ্যমে রাজধানীর শেরেবাংলা নগরের এনইসি সম্মেলন কক্ষের সঙ্গে যুক্ত হয়ে প্রধানমন্ত্রী বৈঠকে সভাপতিত্ব করে আসব কথা বলেন।একনেক সভা শেষে পরিকল্পনা প্রতিমন্ত্রী ড. শামসুল আলম প্রধানমন্ত্রীর নির্দেশনা তুলে ধরে বলেন, ডিসেম্বর মাসে উত্তরা থেকে আগারগাঁও পযর্ন্ত মেট্রোরেল চলবে। প্রতিটি ল্যান্ডিং স্টেশনে পার্কিং স্পেস করতে বলেছেন। এয়ারপোর্ট থেকে এয়ারপোর্ট রেলস্টেশন পর্যন্ত আন্ডারপাস করতে বলেছেন প্রধানমন্ত্রী।উত্তরার দিয়াবাড়ি থেকে আগারগাঁও পর্যন্ত ১১ দশমিক ৭৩ কিলোমিটার অংশের কাজ প্রায় শেষ। চলতি বছরের ডিসেম্বরে এ অংশে মেট্রোরেল চলাচল উদ্বোধন করা হবে। কাজ চলছে প্রকল্পের বাকি অংশেও। তবে মতিঝিল ছাড়িয়ে মেট্রোরেলের রুট কমলাপুর পর্যন্ত নেওয়ায় প্রকল্পের কাজ বেড়ে গেছে। উল্লেখ্য, মতিঝিল থেকে কমলাপুর পর্যন্ত দৈর্ঘ্য ১ দশমিক ১৬ কিলোমিটার ধরে মেট্রোরেলের রুট দাঁড়াচ্ছে ২১ দশমিক ২৬ কিলোমিটার। কাজ বাড়ার কারণে বেড়েছে ব্যয়ও। ডিপিপির দ্বিতীয় সংশোধন প্রস্তাবে প্রাক্কলিত ব্যয় ধরা হয়েছে ৩৩ হাজার ৪৭১ কোটি টাকা।একাত্তর/এআর
tags:মেট্রোরেল, একনেক, যানজট


25976
প্রায় ১৬ হাজার কোটি টাকার ৮ প্রকল্প একনেকে অনুমোদিত
জাতীয়
2022-07-19T15:07:02+06:00
মেট্রোরেল নির্মাণে প্রায় ১১ হাজার ৪৮৭ কোটি টাকা ব্যয় ও দেড় বছর সময় বাড়ানোসহ  ১৫ হাজার ৮৫৬ কোটি ৮০ লাখ টাকা ব্যয়ে ৮টি প্রকল্প অনুমোদন করেছে জাতীয় অর্থনৈতিক পরিষদের নির্বাহী কমিটি (একনেক)।মঙ্গলবার (১৯ জুলাই) প্রধানমন্ত্রী এবং একনেক চেয়ারপারসন শেখ হাসিনার সভাপতিত্বে অনুষ্ঠিত একনেক সভায় প্রকল্পগুলোর অনুমোদন দেওয়া হয়েছে। শেরে বাংলা নগরস্থ এনইসি সম্মেলন কক্ষে অনুষ্ঠিত সভায় গণভবন থেকে ভিডিও কনফারেন্সে অংশ নেন প্রধানমন্ত্রী। সভা শেষে পরিকল্পনামন্ত্রী এম এ মান্নান ও পরিকল্পনা প্রতিমন্ত্রী ড. শামসুল আলম সাংবাদিকদের ব্রিফ করেন।প্রকল্পের ব্যয় ও সময় বৃদ্ধির প্রস্তাব অনুমোদনের ফলে মেট্রোরেল নির্মাণে ব্যয় বাড়লো ১১ হাজার ৪৮৬ কোটি ৯২ লাখ টাকা এবং নির্মাণ কাজ শেষ করার মেয়াদ বাড়ানো হলো দেড় বছর। একই সঙ্গে এর দৈর্ঘ্য বাড়বে ১ দশমিক ১৬ কিলোমিটার। মেট্রোরেলের নির্মাণ ব্যয় বৃদ্ধির ফলে এখন পর্যন্ত এর মোট ব্যয় দাঁড়িয়েছে ৩৩ হাজার ৪৭১ কোটি ৯৯ লাখ টাকা। সর্বশেষ মেট্রোরেলের ব্যয় ধরা হয়েছিল ২১ হাজার ৯৫৮ কোটি টাকা।মেট্রোরেলের ব্যয় ও সময় বৃদ্ধিসহ মঙ্গলবার মোট ৮টি প্রকল্প অনুমোদন করে জাতীয় অর্থনৈতিক পরিষদের নির্বাহী কমিটি (একনেক)। সবগুলো প্রকল্প নির্মাণে ব্যয় হবে প্রায় ১৫ হাজার ৮৫৬ কোটি ৮০ লাখ টাকা। এর মধ্যে সরকারি অর্থায়ন ১২ হাজার ৪৪৪ কোটি ২৫ লাখ টাকা, সংস্থার নিজস্ব অর্থায়ন ১৩৪ কোটি ৫৭ লাখ টাকা এবং বৈদেশিক অর্থায়ন ৩ হাজার ২৭৭ কোটি ৯৮ লাখ টাকা।মঙ্গলবার অনুমোদিত প্রকল্পগুলো হলো:সড়ক পরিবহন ও সেতু মন্ত্রণালয়ের ৩টি প্রকল্প যথাক্রমে ‘চট্টগ্রাম-রাঙ্গামাটি জাতীয় মহাসড়ক (এন-১০৬) এর হাটহাজারী হতে রাউজান পর্যন্ত সড়কাংশ ৪-লেনে উন্নীতকরণ (১ম সংশোধিত)’ প্রকল্প; ‘ঢাকা ম্যাস র‌্যাপিড ডেভেলপমেন্ট (লাইন-৬) (২য় সংশোধিত)’ প্রকল্প এবং ‘নরসিংদী সড়ক বিভাগের আওতায় ইটাখোলা-মঠখোলা-কটিয়াদী সড়ক (আর-২১১) ও নয়াপাড়া-আড়াইহাজার নরসিংদী-রায়পুরা (আর-১১৪) দুটি আঞ্চলিক মহাসড়ক যথাযথমানে প্রশস্ততায় উন্নীতকরণ’ প্রকল্প; বিদ্যুৎ, জ্বালানি ও খনিজ সম্পদ মন্ত্রণালয়ের ‘ময়মনসিংহ কম্বাইন্ড সাইকেল বিদ্যুৎকেন্দ্রে গ্যাস সরবরাহের জন্য ধনুয়া হতে ময়মনসিংহ পর্যন্ত গ্যাস পাইপলাইন নির্মাণ’ প্রকল্প; স্বাস্থ্য ও পরিবার কল্যাণ মন্ত্রণালয়ের ‘ইলেকট্রনিক ডাটা ট্র্যাকিংসহ জনসংখ্যা ভিত্তিক জরায়ু-মুখ ও স্তন ক্যান্সার স্ক্রিনিং কর্মসূচি (ইপিসিবিসিএসপি) (২য় সংশোধিত)’ প্রকল্প; পানিসম্পদ মন্ত্রণালয়ের ‘খাগড়াছড়ি শহর ও তৎসংলগ্ন অবকাঠামো নদী ভাঙন হতে সংরক্ষণ’ প্রকল্প; স্থানীয় সরকার, পল্লী উন্নয়ন ও সমবায় মন্ত্রণালয়ের ২টি প্রকল্প যথাক্রমে ‘উপজেলা পরিচালন ও উন্নয়ন (UGDP) (২য় সংশোধিত) (২য় সংশোধিত)’ প্রকল্প এবং ‘বৃহত্তর দিনাজপুর জেলার গ্রামীণ অবকাঠামো উন্নয়ন’ প্রকল্প।পরিকল্পনা কমিশনের ভাইস চেয়ারম্যান ও পরিকল্পনামন্ত্রী এম এ মান্নান, কৃষিমন্ত্রী মো. আব্দুর রাজ্জাক, তথ্য ও সম্প্রচার মন্ত্রী হাছান মাহমুদ, স্থানীয় সরকার মন্ত্রী মো. তাজুল ইসলাম, শিক্ষামন্ত্রী ডা. দীপু মনি, শিল্পমন্ত্রী নূরুল মজিদ মাহমুদ হুমায়ূন, মৎস্য ও প্রাণিসম্পদ মন্ত্রী শ ম রেজাউল করিম, পরিবেশ, বন ও জলবায়ু মন্ত্রী মো. শাহাব উদ্দিন এবং সংশ্লিষ্ট মন্ত্রী ও প্রতিমন্ত্রীরা একনেক সভার কার্যক্রমে অংশগ্রহণ করেন।সভায় মন্ত্রিপরিষদ সচিব, প্রধানমন্ত্রীর মুখ্যসচিব, এসডিজির মুখ্য সমন্বয়ক, পরিকল্পনা কমিশনের সদস্য, সংশ্লিষ্ট মন্ত্রণালয়ের সিনিয়র সচিব ও সচিব এবং ঊর্ধ্বতন কর্মকর্তারা উপস্থিত ছিলেন।একাত্তর/এআর
tags:একনেক, প্রকল্প


25977
বিএনপি আমলে জনগণ বিদ্যুৎ পায়নি, পেয়েছিলো খাম্বা: কাদের
রাজনীতি
2022-07-19T15:08:46+06:00
'লোডশেডিং এর কারণে সরকারের পতন হবে', - বিএনপি নেতাদের এমন রঙিন খোয়াব অচীরেই দুঃস্বপ্নে পরিণত হবে বলে মন্তব্য করেছেন আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের।এ সময় তিনি বলেন, বিএনপি আমলে জনগণ বিদ্যুৎ পায়নি, পেয়েছিলো খাম্বা।মঙ্গলবার (১৯ জুলাই) সকালে তার বাসভবনে ব্রিফিংকালে বিএনপি নেতাদের বিভিন্ন উস্কানিমূলক বক্তব্যের প্রতিবাদে এসব মন্তব্য করেন সেতুমন্ত্রী। বিদ্যুৎ নিয়ে বিএনপি নেতাদের কথা বলা প্রসঙ্গে ওবায়দুল কাদের পাল্টা প্রশ্ন রেখে বলেন, বিদ্যুৎ নিয়ে বিএনপি কোন মুখে বড় কথা বলে? তাদের কি বিন্দুমাত্র লাজ-শরম নেই? যারা দেশকে অন্ধকারে নিমজ্জিত করেছিলো, দিনের পর দিন যাদের শাসনামলে দিনের অর্ধেক সময় লোডশেডিং চলতো, শিল্প কারখানা বন্ধ হয়ে যাচ্ছিলো, তারা আজ বিদ্যুৎ নিয়ে কথা বলে। বিএনপি নেতাদের এসব স্মরণ করিয়ে দিয়ে আওয়ামী লীগের সাধারণ সম্পাদক বলেন, জনগণ বিদ্যুৎ সংযোগহীন খাম্বা দুর্নীতির কথা এখনো ভুলে যায়নি। ভুলে যায়নি বিদ্যুৎ এর দাবিতে মিছিলে গুলির কথা, হারিকেন-কুপি নিয়ে বিক্ষোভ এবং বিদ্যুৎ ভবব ঘেরাও করার কথা।করোনার কারণে সারা পৃথিবীর অর্থনৈতিক কর্মকান্ড ব্যাহত হয়েছে, বাংলাদেশেও করোনার করাল গ্রাসের সঙ্গে সংগ্রাম করেই প্রধানমন্ত্রী শেখ হাসিনার সুদক্ষ নেতৃত্বে নিজেদের অর্থনীতিকে সচল রেখেছে উল্লেখ করে ওবায়দুল কাদের বলেন, সাম্প্রতিকালে রাশিয়া -ইউক্রেন যুদ্ধ এবং এর আন্তর্জাতিক পরিণতি বিশ্বের অনেক দেশের মতো বাংলাদেশের অর্থনীতিকে আবারও কিছুটা হুমকির মুখে ফেলেছে। ওবায়দুল কাদের জানান, যুদ্ধের প্রভাবে জ্বালানি মার্কেট চরম অস্থিতিশীল হয়ে উঠেছে, এই পরিস্থিতিতে দেশের অর্থনীতি যাতে বড় কোন ক্ষতির সম্মুখীন না হয় সে লক্ষ্যে সরকারকে আগেভাগেই কিছু সতর্কতামূলক ব্যবস্থা নিতে হবে।জাপানের মত উন্নত ও অর্থনৈতিক ভাবে সমৃদ্ধ দেশও তাদের সাড়ে তিন কোটির বেশি মানুষকে নিয়মিত বিদ্যুৎ সুবিধা দিতে পারছে না,  একই অবস্থা অস্ট্রেলিয়ারও এমনটা জানিয়ে আওয়ামী লীগের সাধারণ সম্পাদক বলেন, তাই সবাইকে এই সংকটকালীন সময়ে রেশনিং করতে হচ্ছে। তিনি বলেন, যুক্তরাজ্যে জাতীয় জরুরি অবস্থা জারি করা হয়েছে, উন্নত রাষ্ট্র আমেরিকাতেও এসএমএস এর মাধ্যমে জনগণকে এনার্জির ব্যবহার লিমিট করতে বলা হয়েছে। বাংলাদেশের বিদ্যুৎ উৎপাদনের জন্য ১৩০০-১৪০০ মিলিয়ন ঘনফুট গ্যাসের প্রয়োজন, সেখানে শিল্প ও কৃষি খাতকে অগ্রাধিকার দিয়ে ১০০০ মিলিয়ন ঘনফুট গ্যাস বিদ্যুৎ উৎপাদন খাতে সম্ভব হবে বলেও জানান সড়ক পরিবহন ও সেতুমন্ত্রী। দেশের অর্থনীতি ও কর্মসংস্থানকে চাঙা রাখার লক্ষ্যে সরকার শিল্প কারখানায় নিরবচ্ছিন্ন বিদ্যুৎ সরবরাহ নিশ্চিত করছে জানিয়ে ওবায়দুল কাদের বলেন, বিশ্বব্যাপী পরিবর্তিত সংকটময় পরিস্থিতির প্রেক্ষিতে মূল্যবান বৈদেশিক মুদ্রা সাশ্রয় ও বিদ্যুৎ উৎপাদন ব্যয় সরকার ও জনগণের সাধ্যের মধ্যে রাখার লক্ষ্যে বিদ্যুৎ উৎপাদন কমিয়ে এবং রেশনিং এর মাধ্যমে বিদ্যুৎ সরবরাহ অব্যাহত রাখার সিদ্ধান্ত গ্রহণ করেছে।আরও পড়ুন: জেকেজিকাণ্ডে সাবরিনা-আরিফসহ আট জনের ১১ বছরের কারাদণ্ডদেশ ও জনগণের কল্যাণে সরকার কর্তৃক গৃহীত এবং গৃহীতব্য ব্যবস্থার সঙ্গে সকলকে এগিয়ে আসার আহবান জানান আওয়ামী লীগের সাধারণ সম্পাদক ওবায়দুল কাদের। সাময়িক এ অসুবিধায় ধৈর্য ধরার এবং সহযোগিতা করার জন্য দেশবাসীকে আহবান জানিয়ে ওবায়দুল কাদের বলেন, প্রধানমন্ত্রী শেখ হাসিনা, যিনি সংকটকে সম্ভাবনায় রূপ দেন তার ওপর অতীতে যেমন আস্থা রেখেছেন, এখনও রাখুন।ওবায়দুল কাদের কারো কথায় কান না দেওয়ার আহবান জানিয়ে বলেন, বঙ্গবন্ধু কন্যা শেখ হাসিনার নেতৃত্বে অল্প সময়ের মধ্যেই এ সংকট থেকে উত্তরণ হবে।একাত্তর/আরবিএস  
tags:আওয়ামী লীগ, বিএনপি, কাদের


25978
নোয়াখালীতে প্রধানমন্ত্রীর উপহারের ঘর পাচ্ছে আরও ৬৪৬ পরিবার
দেশযোগ
2022-07-19T15:11:53+06:00
আগামী ২১ জুলাই প্রধানমন্ত্রী শেখ হাসিনার উদ্বোধনের মধ্য দিয়েই আশ্রয়ণ-২ প্রকল্পের আওতায় তৃতীয় পর্যায়ে নোয়াখালীর ৮টি উপজেলায় উপহারের বাড়িতে পাকা ঘরে এবার মাথা গোঁজাবার ঠিকানা হবে ৬৪৬ পরিবারের। এই ঘরে জীবনের গল্প পরির্বতনের পাশাপাশি ভাসমান জীবনের লজ্জা মুচে যাওয়ার স্বপ্ন দেখছেন সুবিধাভোগী পরিবারগুলো। মঙ্গলবার (১৯ জুলাই) দুপুরে জেলা প্রশাসক দেওয়ান মাহবুবুর রহমান এক প্রেস ব্রিফিং এ তথ্য জানান। জেলা প্রশাসক বলেন, প্রধানমন্ত্রীর স্বপ্ন জমি ক্রয় করে হলেও ভূমিহীন-গৃহহীনদের ঘর করে দিতে হবে। আমরা সেই লক্ষ্যে কাজ করে যাচ্ছি। বঙ্গবন্ধু কন্যা যে স্বপ্ন আমাদেরকে দেখিয়ে যাচ্ছেন, আমরা সেই স্বপ্নকে বাস্তবায়য়ে আপ্রান চেষ্টা করছি। তিনি বলেন, আগামী ২১ জুলাই প্রধানমন্ত্রী শেখ হাসিনার উদ্বোধনের মধ্য দিয়েই তৃতীয় পর্যায়ে নোয়াখালীর ৮টি উপজেলায় ৬৪৬টি ঘর ভূমিহীন পরিবারের মাঝে দলিলসহ বুঝিয়ে দেয়া হবে। এ নিয়ে বিভিন্ন ধাপে নোয়াখালীতে ২২৯৯টি ভূমিহীন পরিবারকে ঘর প্রদান করা হয়।আশ্রয়ণ-২ প্রকল্পের আওতায় তৃতীয় পর্যায়ে নোয়াখালীতে মোট ঘর বরাদ্দ হয় দুই হাজার ২২৯টি। এরমধ্যে প্রথম ধাপে উপকারভোগীদের মধ্যে হস্তান্তর করা হয় ৩৬৭টি ঘর। দ্বিতীয় ধাপে আগামী ২১ জুলাই সদর উপজেলায় ৩১২, বেগমগঞ্জে ৬০, কোম্পানীগঞ্জে ৪২, চাটখিলে ১০, সেনবাগে ৪২, সুবর্ণচরে ১৩৮, সোনাইমুড়িতে ২৭ ও কবিরহাটে ১৫টি ঘর উপকারভোগীদের মাঝে হস্তান্তর করা হবে।সদর উপজেলায় তৃতীয় পর্যায়ে বরাদ্ধ পাওয়া ৪৩৫টি ঘরের মধ্যে দ্বিতীয় ধাপে হস্তান্তরের জন্য প্রস্তুত করা হচ্ছে ৩১২টি ঘর। এরমধ্যে উপজেলার নেয়াজপুর ইউনিয়নের ধর্মপুর গ্রামে ১৪টি, অশ্বদিয়া ইউনিয়নের মুকিমপুরে ১৭টি, দক্ষিণ নাজিরপুরে ৮টি, এওজবালিয়ার দক্ষিণ চর শুল্লকিয়ায় ৪২টি, চর শুল্লুকিয়ায় ৬টি, পশ্চিম এওজবালিয়ায় ২৩টি, চরমটুয়া ইউনিয়নের লক্ষ্মীপুর গ্রামে ৩৯টি, পূর্ব চরমটুয়া ইউনিয়নের সূর্য নারায়ণ বহর গ্রামে ৪৬টি, আন্ডারচর ইউনিয়নের পূর্ব মাইজচরা গ্রামে ৫৭টি, কালাদরাপ ইউনিয়নের রামহরিতালুক গ্রামে ১৩টি ও উত্তর চর শুল্লুকিয়া গ্রামে ৪৭টি নির্মাণাধীন ঘরে আগামী বৃহস্পতিবার থেকে নতুন জীবনের যাত্রা শুরু করবে উপকারভোগীরা।একাত্তর/এসএ
tags:প্রধানমন্ত্রী, ঘর, উপহার


25979
চালাতে পারবো না এমন প্রজেক্ট হাতে নেওয়া উচিত নয়: ফখরুল
রাজনীতি
2022-07-19T15:30:59+06:00
সরকার এখন চোখে সর্ষে ফুল দেখবে বলে মন্তব্য করেছেন বিএনপি মহাসচিব মির্জা ফখরুল ইসলাম আলমগীর। তিনি বলেন, এমন কোনো প্রজেক্ট হাতে নেওয়া উচিত নয় যেটা আমরা চালাতো পারবো না।মঙ্গলবার (১৯ জুলাই) দুপুরে গুলশানে বিএনপি চেয়ারপার্সনের  কার্যালয়ে এক সংবাদ সম্মেলনে বিদ্যুৎ সংকটসহ দেশের বর্তমান অর্থনৈতিক অবস্থা তুলে ধরে তিনি এসব কথা বলেন।মির্জা ফখরুল বলেন, দেখা যাচ্ছে প্রায় ৭৮ হাজার কোটি টাকার দিতে হয়েছে কোনো বিদ্যুত উৎপাদন না করেই। এখন যে বলা হচ্ছে ছয়টি ডিজেলচালিত বিদ্যুত কেন্দ্র বন্ধ থাকবে, বাকিগুলো কিন্তু পয়সা পেতেই থাকবে। এরা (ছয়টা)ও কিন্তু পয়সা পাবে। পত্রিকায় দেখেছি, ১৭৬০ কোটি টাকা বছরে তাদের জন্য গুনতে হবে। এতে প্রমাণিত শুধুমাত্র দুর্নীতি করার জন্য কোনো বিশেষ বিশেষ কম্পানিকে অর্থ বানানোর সুযোগ করে দেওয়া হচ্ছে তাতে নিজে উপকৃত হওয়ার কারণে এই কাজটা করেছে তারা।তিনি বলেন, বিদ্যুৎ না দিয়ে ওইসব কম্পানি মালিকদের এভাবে টাকা দেওয়া হচ্ছে, এরা এভাবে টাকা চুরি করেছে। একদিন তাদের এর হিসাব দিতেই হবে। এই হিসাব না দিয়ে তারা যেতে পারবে না। তাদেরকে জনগণে আদালতের কাঠগড়ায় দাঁড়াতে হবে।তিনি বলেন, প্রতিটি ক্ষেত্রে, প্রতিটা মেগা প্রজক্টে দুর্নীতির করার জন্য তারা (সরকার) জনগণের পকেট থেকে টাকা কেটে নিয়ে সেই টাকা প্রদান করা হচ্ছে সেটার দিকে তাদের কোনো নজর নেই। যার ফলে কী হয়েছে? আজকে যে সংকট তৈরি হয়েছে তার প্রধান কারণ দুর্নীতি।ডিজেল চালিত বিদ্যুৎকেন্দ্র বন্ধের সিদ্ধান্তের সমালোচনা করে বিএনপির মহাসচিব মির্জা ফখরুল ইসলাম আলমগীর বলেছেন, বাংলাদেশের অর্থনীতি মূলত নির্ভর করে পোষাক শিল্পের ওপরে। সেই খাতে যখন বিদ্যুত ও জ্বালানি চাহিদার ঘাটতি হলে সমস্যা তৈরি হবে, পরিবহনে সমস্যা সৃষ্টি হবে। জ্বালানি তেল ও বিদ্যুত সম্পূর্ণভাবে অর্থনীতির সাথে ওতোপ্রতোভাবে জড়িত। সেখানে যখন রেশনিং সিস্টেম চালু করা হবে তখন কিন্তু উৎপাদনের হ্রাস পাওয়ার সম্ভাবনা তৈরি হবে।বিদ্যুৎ সংকটসহ দেশের বর্তমান অর্থনৈতিক অবস্থা তুলে ধরে মঙ্গলবার (১৯ জুলাই) দুপুরে গুলশানে চেয়ারপারসনের কার্যালয়ে এক সংবাদ সম্মেলনে তিনি এই আশঙ্কা প্রকাশ করেন।পরে বিএনপির ভারপ্রাপ্ত চেয়ারম্যান তারেক রহমানের সভাপতিত্বে সোমবার অনুষ্ঠিত দলের স্থায়ী কমিটির বৈঠকের সিদ্ধান্তসূমহ সংবাদ সম্মেলনে তুলে ধরেন মহাসচিব।একাত্তর/এআর
tags:বিএনপি, মির্জা ফখরুল ইসলাম আলমগীর, মেগা প্রজেক্ট


25980
রাশিয়া-ইউক্রেন যুদ্ধ মানুষের জন্য দুর্ভোগ সৃষ্টি করেছে: প্রধানমন্ত্রী
জাতীয়
2022-07-19T15:31:41+06:00
প্রধানমন্ত্রী শেখ হাসিনা বলেছেন, রাশিয়া-ইউক্রেন যুদ্ধ সামগ্রিকভাবে সাধারণ মানুষের জন্য ব্যাপক দুর্ভোগ সৃষ্টি করেছে।মঙ্গলবার (১৯ জুলাই) সকালে বাংলাদেশে সফররত ভারতীয় সেনাপ্রধান জেনারেল মনোজ পান্ডে গণভবনে প্রধানমন্ত্রী শেখ হাসিনার সঙ্গে সৌজন্য সাক্ষাতে এলে প্রধানমন্ত্রী এ মন্তব্য করেন।বৈঠক শেষে প্রধানমন্ত্রীর প্রেস সচিব ইহসানুল করিম সাংবাদিকদের ব্রিফিংকালে বলেন, তারা দুই দেশের মধ্যে চলমান সামরিক সহযোগিতাসহ বিভিন্ন বিষয়ে আলোচনা করেন। এ সময় প্রধানমন্ত্রীর মূখ্যসচিব ড. আহমদ কায়কাউস উপস্থিত ছিলেন।বৈঠকে এ যুদ্ধের ক্ষতিকর প্রভাবের কথা উল্লেখ করে প্রধানমন্ত্রী বলেন, এমনকি মার্কিন যুক্তরাষ্ট্র সরকারও সে দেশের জনগণকে বার্তা পাঠিয়ে বিদ্যুৎ ও জ্বালানি সাশ্রয় করতে বলছে।যুদ্ধের কারণে মার্কিন যুক্তরাষ্ট্রসহ সবাই দুর্ভোগের সম্মুখীন হচ্ছে বলেও মন্তব্য করেন তিনি। বৈঠকে প্রধানমন্ত্রী বাংলাদেশের বর্তমান বন্যা পরিস্থিতি তুলে ধরে বলেন, আসাম, মেঘালয় এবং অরুণাচল রাজ্যে অতিবৃষ্টির কারণে এটি ঘটেছে।এ প্রসঙ্গে প্রধানমন্ত্রী উল্লেখ করেন যে, যেকোনো ধরনের প্রাকৃতিক দুর্যোগ মোকাবিলায় বাংলাদেশ ভারতের সঙ্গে একসঙ্গে কাজ করতে প্রস্তুত রয়েছে।শেখ হাসিনা বলেন, দক্ষিণ এশিয়ার দেশগুলোর মূল লক্ষ্য হচ্ছে দারিদ্র্য দূর করা এবং এ অঞ্চলের জনগণের অবস্থা দূরীকরণে একসঙ্গে কাজ করা।আরও পড়ুন: জেকেজিকাণ্ডে সাবরিনা-আরিফসহ আট জনের ১১ বছরের কারাদণ্ডবঙ্গবন্ধু শেখ মুজিবুর রহমানের নেতৃত্বে ১৯৭১ সালের মুক্তিযুদ্ধে ভারত সরকার, সশস্ত্রবাহিনী ও জনগণের গুরুত্বপূর্ণ ভূমিকার কথা স্মরণ করেন প্রধানমন্ত্রী।এ সময় ভারতের সেনাপ্রধান বাংলাদেশের সেনাপ্রধানের সঙ্গে সামরিক সহযোগিতার বিষয়ে তার বৈঠকের কথাও জানান প্রধানমন্ত্রীকে।তিনি আরও উল্লেখ করেন যে দুই প্রতিবেশী দেশের শীর্ষ পর্যায়ের সফর দুই বাহিনীর সম্পর্ক সুসংহত করতে ভূমিকা পালন করবে।একাত্তর/আরবিএস  
tags:যুক্তরাষ্ট্র, ইউক্রেন, রাশিয়া, ন্যাটো


25981
একুশে পদকের জন্য মনোনয়ন আহ্বান
জাতীয়
2022-07-19T15:47:16+06:00
২০২৩ সালে একুশে পদকের জন্য মনোনয়ন আহ্বান করেছে সংস্কৃতি মন্ত্রণালয়। মঙ্গলবার (১৯ জুলাই) এক বিজ্ঞপ্তিতে এ তথ্য জানানো হয়।এতে বলা হয়েছে, একুশে পদক দেওয়া সংক্রান্ত নীতিমালা অনুযায়ী ২০২৩ সালের পদক প্রদানের জন্য ভাষা আন্দোলন, শিল্পকলা (সংগীত, নৃত্য, অভিনয়, চারুকলাসহ সকল ক্ষেত্র), মুক্তিযুদ্ধ, সাংবাদিকতা, গবেষণা, শিক্ষা, বিজ্ঞান ও প্রযুক্তি, অর্থনীতি, সমাজসেবা, রাজনীতি, ভাষা ও সাহিত্য এবং সরকার কর্তৃক নির্ধারিত অন্য কোনো ক্ষেত্রে প্রশংসনীয় ও গৌরবোজ্জ্বল অবদানের স্বীকৃতিস্বরূপ ব্যক্তি (জীবিত/মৃত), গোষ্ঠী, প্রতিষ্ঠান ও সংস্থাকে একুশে পদক প্রদান করার নীতিগত সিদ্ধান্ত নেয়া হয়েছে।এ লক্ষ্যে সরকারের সব মন্ত্রণালয়, বিভাগ, সংস্কৃতিবিষয়ক মন্ত্রণালয়ের আওতাধীন দপ্তর ওসংস্থা, সব পাবলিক বিশ্ববিদ্যালয় কর্তৃপক্ষ, সব জেলা প্রশাসক, স্বাধীনতা পদক ও একুশে পদকে ভূষিত সুধীবৃন্দকে আগামী ৩১ অক্টোবরের মধ্যে মনোনয়ন ও প্রস্তাব সংস্কৃতিবিষয়ক মন্ত্রণালয়ে প্রেরণের অনুরোধ জানানো হয়েছে।এ সংক্রান্ত যাবতীয় তথ্যাবলী এবং মনোনয়ন প্রস্তাবের ফরম সংস্কৃতিবিষয়ক মন্ত্রণালয়ের ওয়েব সাইটে  এবং তথ্য ও সম্প্রচার মন্ত্রণালয়ের ওয়েব সাইটে পাওয়া যাবে।একাত্তর/এআর
tags:মনোনয়ন, একুশে পদক, সংস্কৃতি মন্ত্রণালয়


25982
সাবেক এমপি রনির বাড়িসহ ১৫ অবৈধ স্থাপনা উচ্ছেদ
দেশযোগ
2022-07-19T15:59:04+06:00
পটুয়াখালীর গলাচিপা উপজেলায় সরকারি সম্পত্তিতে থাকা সাবেক সংসদ সদস্য গোলাম মাওলা রনির বসতবাড়িসহ ১৫টি অবৈধ স্থাপনা উচ্ছেদ করা হয়েছে।মঙ্গলবার (১৯ জুলাই) সকালে পটুয়াখালী জেলা প্রশাসক কার্যালয়ের সিনিয়র সহকারী সচিব ও নির্বাহী ম্যাজিস্ট্রেট আব্দুল কাইয়ুমের নেতৃত্বে এ অভিযান শুরু করা হয়।গলাচিপা উপজেলা প্রশাসন সূত্র জানায়, সাবেক সংসদ সদস্য গোলাম মাওলা রনি উলানিয়া বন্দরে চান্দি ভিটার জমি এক বছর মেয়াদি বন্দবস্ত নিয়ে অবৈধভাবে পাকা স্থাপনাসহ দ্বিতল ভবন নির্মাণ করে বসবাস করে আসছিলেন। সরকারি জমি থেকে স্থাপনা সরিয়ে নিতে একাধিকবার নোটিশ করা হলেও তিনি কোনো পদক্ষেপ নেননি। পরে জেলা প্রশাসন এ উচ্ছেদ অভিযান চালায়।গলাচিপা উপজেলা নির্বাহী কর্মকর্তা ও নির্বাহী ম্যাজিস্ট্রেট আশিষ কুমার বলেন, উলানিয়া বাজারের ১৫ থেকে ২০টি অবৈধ স্থাপনা উচ্ছেদে প্রায় ৩০ শতক সরকারি জমি দখল মুক্ত করা হয়েছে।আরও পড়ুন: ফেনীতে ধর্ষণের দায়ে যুবকের যাবজ্জীবন কারাদণ্ডএদিকে গোলাম মাওলা রনি বলেন, এটা মূলত আমার পৈত্রিক নিবাস । ১৯৬০ সাল থেকে আমরা এখানে বসবাস করে আসছি । এ বিষয়ে হাইকোর্টে একটি রিট দাখিল করা হয়েছে। এরপরও তারা কিভাবে আমার ঘরবাড়ি উচ্ছেদ করছে তা জানি না। বুধবার আদালতকে বিষয়টি জানাবো।একাত্তর/এসি
tags:পটুয়াখালী, গলাচিপা, সংসদ সদস্য


25983
এক হাজার পিস ইয়াবাসহ মাদক কারবারি গ্রেপ্তার
দেশযোগ
2022-07-19T16:12:59+06:00
নোয়াখালীর সোনাইমুড়ীত মাদক কারবারি ইসমাইল হোসেন টিপূকে এক হাজার ২৫ পিস ইয়াবাসহ গ্রেপ্তার করেছে পুলিশ। মঙ্গলবার (১৯ জুলাই) দুপুর একটার সময় সোনাইমুড়ী উপজেলার বজরা ইউনিয়নের উত্তর রসুলপুর গ্রাম তাকে গ্রেপ্তার করা হয়।সোনাইমুড়ী থানার ওসি হারুনুর রশিদ জানান, গোপন সংবাদের ভিত্তিতে খবর পেয়ে বজরা ইউনিয়নের উত্তর রসুলপুর গ্রামের লোকমান মিয়ার বিল্ডিংয়ের দক্ষিণ পাশের কক্ষে অভিমান চালিয়ে মাদক কারবারি ইসমাইল হোসেন টিপূকে কে মাদক বিক্রি করার সময় গ্রেপ্তার করা হয়।এ ব্যাপারে থানায় মাদক আইনে মামলা দায়ের করা হয়েছে।একাত্তর/এসএ
tags:মাদক, গ্রেপ্তার, ইয়াবা


25984
সেই শিশুর জন্য পাঁচ লাখ টাকা ও দেখভালে কমিটি গঠনের নির্দেশ
অন্যান্য
2022-07-19T16:18:11+06:00
ময়মনসিংহের ত্রিশালে সড়ক দুর্ঘটনায় অলৌকিকভাবে বেঁচে যাওয়া শিশুকে আপাতত পাঁচ লাখ টাকা ক্ষতিপুরণ দেওয়ার নির্দেশ দিয়েছেন হাইকোর্ট। একই সঙ্গে শিশুটির দেখভালের জন্য সমাজকল্যাণ মন্ত্রণালয়কে আগামী তিন মাসের মধ্যে কমিটি গঠনের নির্দেশও দেওয়া হয়েছে। সেই সঙ্গে আগামী ১৫ দিনের মধ্যে সড়ক দুর্ঘটনার ক্ষতিপূরণ দেওয়ার জন্য গঠিত ট্রাস্টি বোর্ডকে এ টাকা দিতে শিশু ও তার পরিবারকে কেন পর্যাপ্ত ক্ষতিপূরণ দেওয়া হবে না, তা জানতে চেয়ে রুল জারি করেছেন আদালত।মঙ্গলবার (১৯ জুলাই) বিচারপতি খিজির আহমেদ চৌধুরী ও বিচারপতি মো. জাকির হোসেনের হাইকোর্ট বেঞ্চ এ আদেশ দেন।আদালতে রিটের পক্ষে শুনানি করেন ব্যারিস্টার সৈয়দ মাহসিব হোসাইন। রাষ্ট্রপক্ষে ছিলেন ডেপুটি অ্যাটর্নি জেনারেল প্রতিকার চাকমা ও সহকারী অ্যাটর্নি জেনারেল মোহাম্মদ আব্বাস উদ্দিন।আরও পড়ুন: সাবেক এমপি রনির বাড়িসহ ১৫ অবৈধ স্থাপনা উচ্ছেদসোমবার (১৮ জুলাই) ত্রিশালে সড়ক দুর্ঘটনায় অলৌকিকভাবে বেঁচে যাওয়া শিশুর ১৮ বছর পর্যন্ত যাবতীয় খরচ রাষ্ট্রকে বহনের নির্দেশনা চেয়ে হাইকোর্টে রিট দায়ের করা হয়েছে। হাইকোর্টের সংশ্লিষ্ট শাখায় ব্যারিস্টার সৈয়দ মাহসিব হোসাইন জনস্বার্থে এ রিট দায়ের করেন। রিটে শিশুর যাবতীয় খরচ বহন ও তার পরিবারকে ক্ষতিপূরণ দেওয়ার বিষয়ে একটি কমিটি গঠনের নির্দেশনা চাওয়া হয়।এদিকে ময়মনসিংহের জেলা প্রশাসক মোহাম্মদ এনামুল হক বলেন, জন্ডিসের জন্য শিশুটিকে ফটোথেরাপি দেওয়া হচ্ছে। তার সার্বক্ষণিক খোঁজখবর আমরা রাখছি।একাত্তর/এসি
tags:শিশু, আদালত, ময়মনসিংহ, নবজাতক, ত্রিশাল


25985
২১ জুলাই পঞ্চগড়কে ভূমি ও গৃহহীন মুক্ত ঘোষণা করবেন প্রধানমন্ত্রী
দেশযোগ
2022-07-19T16:38:17+06:00
আগামী ২১ জুলাই সর্ব উত্তরের জেলা হিমালয় কন্যা খ্যাত পঞ্চগড়কে সম্পূর্ণ ভূমি এবং গৃহহীন মুক্ত জেলা হিসেবে আনুষ্ঠানিকভাবে ঘোষণা করবেন প্রধানমন্ত্রী শেখ হাসিনা। মঙ্গলবার (১৯ জুলাই) দুপুরে, আনুষ্ঠানিকভাবে সংবাদ সম্মেলন করে এমন তথ্য জানিয়েছেন জেলা প্রশাসক মো. জহুরুল ইসলাম। সংবাদ সম্মেলনে বলা হয়, ইতোমধ্যে ‘আশ্রয়নের অধিকার, শেখ হাসিনার উপহার’ প্রধানমন্ত্রীর আশ্রয়ন-২ প্রকল্পের আওতায় তৃতীয় পর্যায়ে এবার ২৪১৬ টি সহ জেলার ১৭৬টি স্থানে মোট ৪৮৫০টি পরিবারকে দুই শতক জমিসহ ঘর দেয়া হয়েছে। এর মধ্যে পঞ্চগড় সদর উপজেলায় ১৪৯৬টি, বোদা উপজেলায় ৪২৩টি, দেবীগঞ্জ উপজেলায় ১৮০৩টি, তেঁতুলিয়া উপজেলায় ৭২৭টি এবং আটোয়ারী উপজেলায় ৪০১টি ঘর চাহিদা অনুযায়ী বরাদ্দ দেয়া হয়েছে। সম্মেলনে জেলা প্রশাসক জহুরুল ইসলাম আরও বলেন, সুবিধা বঞ্চিত ছিটমহলের লোকজন, ক্ষুদ্র-নৃগোষ্ঠী, ভিক্ষুক, বিধবাসহ সকল ভুমি ও গৃহহীন- যারা এক সময় অন্যের আশ্রয়ে ভাঙা ঘরে থাকতেন, ছিলোনা নিজস্ব কোন স্থায়ী ঠিকানা, কিন্তু এখন আজ তারাই প্রধানমন্ত্রীর বিশেষ উপহারের ঘর পেয়ে খুঁজে পেয়েছে তাদের স্থায়ী ঠিকানা, পেয়েছে নতুন জীবন, সেই সাথে বেঁধেছে সম্প্রীতির বন্ধন। এখন এই অসহায় মানুষগুলো সব কিছু পেয়ে শ্বপ্ন আর আনন্দে পরিবার নিয়ে বাস করছেন। তিনি আরও বলেন, প্রধানমন্ত্রীর এমন উদ্যোগে ঘরহীন মানুষেরা তাদের ঠিকানা পেয়েছেন এটা বিশ্বের দরবারে বিরল দৃষ্টান্ত। আর বঙ্গবন্ধুর স্বপ্ন পূরণেই প্রধানমন্ত্রীর এমন উদ্যোগ। 
tags:গৃহহীন, পঞ্চগড়, ভূমিহীন


25986
নীলফামারীতে আশ্রয়ণ প্রকল্পের ঘর পাচ্ছে আরও ৩৭৫ পরিবার
দেশযোগ
2022-07-19T16:48:24+06:00
নীলফামারীতে আশ্রয়ণ-২ প্রকল্পে তৃতীয় পর্যায়ের দ্বিতীয় ধাপে জমিসহ ঘর পেতে যাচ্ছেন আরও ৩৭৫টি পরিবার। ২১ জুলাই প্রধানমন্ত্রী শেখ হাসিনা জেলার ছয়টি উপজেলার গৃহহীনদের মধ্যে জমির দলিলসহ ঘর হস্তান্তর করবেন। এদিন জেলার ডিমলা উপজেলাকে ভূমিহীন ও গৃহহীন মুক্ত ঘোষণা করা হবে।২১ জুলাই ঘর পাওয়া ৩৭৫টি পরিবারের মধ্যে রয়েছে- সদর উপজেলায় ৫০টি, ডোমার উপজেলায় ৫০, ডিমলা উপজেলায় ২৫, জলঢাকা উপজেলায় ১০০, কিশোরগঞ্জ উপজেলায় ৫০ এবং সৈয়দপুরে ১০০টি রয়েছে। মঙ্গলবার (১৯ জুলাই) বেলা ১১টার দিকে জেলা প্রশাসকের সম্মেলন কক্ষে সংবাদ সম্মেলনে এসব তথ্য জানান নীলফামারীর জেলা প্রশাসক খন্দকার ইয়াসিন আরেফীন।জেলা প্রশাসক জানান, নীলফামারী জেলায় ভূমিহীন এবং গৃহহীনের সংখ্যা সাত হাজার ৪২ পরিবার। ইতিমধ্যে প্রধানমন্ত্রী আশ্রয়ণ প্রকল্পের মাধ্যমে বিভিন্ন ধাপে জেলায় পাঁচ হাজার ৯৭৯ টি ভূমিহীন এবং গৃহহীন পরিবারকে জমিসহ ঘর দিয়েছেন। অবশিষ্ট এক হাজার ৬৩ পরিবারের মধ্যে আগামী ২১ জুলাই আশ্রয়ণ প্রকল্পের অধীনে ৩৭৫ পরিবারকে জমিসহ ঘর দেওয়া হবে। এতে করে ৬৮৮টি ভূমিহীন এবং গৃহহীন পরিবার অবশিষ্ট থাকবে।প্রকল্পের আওতায় ঘর পাওয়ার প্রক্রিয়ায় থাকা অবশিষ্ট  ৬৮৮ পরিবারের মধ্যে সদর উপজেলায় ১২০টি, ডোমার উপজেলায় ১৪৮, জলঢাকা উপজেলায় ১৬১, কিশোরগঞ্জ উপজেলায় ৩০ এবং সৈয়দপুর উপজেলায় ২২৯ পরিবার রয়েছে। এসব পরিবারকে আগামী ডিসেম্বর অথবা জুনের মধ্যে আশ্রয়ণ প্রকল্প-২ এর মাধ্যমে ঘর প্রদান করা হবে।জেলা প্রশাসকের সভাপতিত্বে সভায় অন্যদের মধ্যে উপস্থিত ছিলেন- অতিরিক্ত জেলা প্রশাসক আজাহারুল ইসলাম, অতিরিক্ত জেলা প্রশাসক (রাজস্ব) মোজাম্মেল হক।এদিকে ডিমলা উপজেলা নির্বাহী কর্মকর্তা বেলায়েত হোসেন জানান, ডিমলা উপজেলায় ৮৩৩ গৃহহীন পরিবারের আবেদন পাওয়া যায়। প্রধানমন্ত্রীর আশ্রয়ণ প্রকল্পে অধীনে ডিমলা উপজেলা প্রশাসনের মাধ্যমে ৭০৮ এবং সেনাবাহিনীর মাধ্যমে ১০০ পরিবারসহ মোট ৮০৮ পরিবারকে জমিসহ ঘর প্রদান করা হয়েছে। অবশিষ্ট রয়েছে ২৫টি পরিবার। আরও পড়ুন: সেই শিশুর জন্য পাঁচ লাখ টাকা ও দেখভালে কমিটি গঠনের নির্দেশআগামী ২১ জুলাই প্রধানমন্ত্রী শেখ হাসিনা ভার্চুয়ালি ওই ২৫ পরিবারের মাঝে জমির দলিলসহ ঘর প্রদানের মাধ্যমে উপজেলাকে ভূমিহীন ও গৃহহীন ঘোষণা করবেন।তিনি বলেন, ডিমলা উপজেলাকে ভূমিহীন ও গৃহহীন মুক্ত ঘোষণা করা হলেও কোনো কারণে নতুন করে কেউ ভূমিহীন এবং গৃহহীন হলে ওই সব পরিবারকে একই ধরণের প্রকল্পের মাধ্যমে পুনর্বাসন করা হবে।একাত্তর/এসি
tags:রংপুর, নীলফামারী, নীলফামারী সদর, আশ্রয়ণ প্রকল্প


25987
নারায়ণগঞ্জে তিতাসের অভিযানে অবৈধ পাঁচ হাজার সংযোগ বিচ্ছিন্ন
দেশযোগ
2022-07-19T17:07:06+06:00
নারায়ণগঞ্জে তিতাসের অভিযানে প্রায় তিন কিলোমিটার পর্যন্ত বিস্তৃত অবৈধ পাঁচ হাজার আবাসিক গ্যাস সংযোগ বিচ্ছিন্ন করা হয়েছে। এ সময় অবৈধ সংযোগে ব্যবহৃত বিপুল পাইপ ও রাইজার সরঞ্জাম জব্দ করা হয়েছে।মঙ্গলবার (১৯ জুলাই) সকাল থেকে বিকেল পর্যন্ত জেলার রূপগঞ্জ উপজেলার ঢাকা-সিলেট মহাসড়কের বরপা এলাকার তিনটি স্পটে এ অভিযান চালানো হয়।অভিযানের নেতৃত্ব দেন নির্বাহী ম্যাজিস্ট্রেট ও উপজেলার সহকারী কমিশনার (ভূমি) আতিকুল ইসলাম।  এ সময় তার সঙ্গে ছিলেন তিতাসের সোনারগাঁ আঞ্চলিক বিপণন বিভাগের উপ- মহাব্যবস্থাপক প্রকৌশলী সুরুজ আলম, ব্যবস্থাপক প্রকৌশলী মেজবাব উর রহমানসহ ঊর্ধ্বতন কর্মকর্তা ও আইনশৃঙ্খলা বাহিনীর সদস্যরা। তিতাস গ্যাসের ব্যবস্থাপনা পরিচালক প্রকৌশলী মো. হারুনুর রশীদ মোল্লা বলেন, এদেশে অবৈধ গ্যাস ব্যবহারকারীরা যতোই প্রভাবশালী হোক, শেষ অবৈধ সংযোগটি থাকা পর্যন্ত তিতাসের অভিযান অব্যাহত থাকবে। সরকার চাচ্ছে দেশে কোনো অবৈধ গ্যাস সংযোগ ব্যবহার না হোক। তাই আমরাও অবৈধ ব্যবহারকারীদের ব্যাপারে জিরো টলারেন্স ঘোষণা করেছি। তিনি বলেন, অবৈধ গ্যাস সংযোগের সঙ্গে তিতাসের কেউ জড়িত থাকলে ওই ব্যক্তিও অপরাধী। শুধু তিতাসের কর্মকর্তার নয়, ৫৪ জন ঠিকাদারকে কালো তালিকাভুক্ত এবং ৩০ জন কর্মকর্তাকে কারণ দর্শানোর নোটিশ ও তাদের বিরুদ্ধে তদন্ত চলমান রয়েছে। এ ঘটনায় কয়েকজনকে অবসরেও পাঠানো হয়েছে। আরও পড়ুন: সেই শিশুর জন্য পাঁচ লাখ টাকা ও দেখভালে কমিটি গঠনের নির্দেশতিনি আরও বলেন, রাজধানী ও এর আশেপাশে এই মুহূর্তে ৪৭টি টিম অবৈধ সংযোগ চিহ্নিত ও বিচ্ছিন্নকরণে কাজ করছে।উল্লেখ্য, এর আগে চলতি মাসের ৩ জুলাই এ এলাকায় অবৈধ গ্যাস সংযোগ বিচ্ছিন্নের সময় আইনশৃঙ্খলা বাহিনীর সঙ্গে এলাকাবাসীর ব্যাপক সংঘর্ষ হয়।একাত্তর/এসি
tags:নারায়ণগঞ্জ, রূপগঞ্জ, ঢাকা, গ্যাস, তিতাস


25988
যশোরে একসঙ্গে চার সন্তানের জন্ম
দেশযোগ
2022-07-19T17:10:54+06:00
যশোরের বেসরকারী কুইন্স হাসপাতালে একসঙ্গে চার সন্তানের জন্ম দিয়েছেন শারমিন আক্তার শম্পা নামে এক নারী। গত সোমবার রাতে অস্ত্রোপচারের মাধ্যমেই জন্ম হয় দুটি ছেলে এবং দুটির মেয়ের।  নবজাতকদের মা শারমিন আক্তার শম্পা জানিয়েছেন, দশ বছর পর তার কোলে সন্তান এসেছে, এটার অনুভূতি অন্যরকম। আগামী ১৯ আগস্ট সন্তান প্রসবের দিন ছিল। কিন্তু প্রসব বেদনা ওঠায় গতকাল সোমবার বিকেলে ভর্তি হন তিনি। এরপর রাতে সিজারের মাধ্যমে সন্তানের জন্ম হয়। এদিকে, চার সন্তানের জন্মের কথা শুনেই দারুণ খুশি শারমিনের স্বামী কুদ্দুস মোল্লাও। আর তাই সবার কাছে তার অনুভূতি জানিয়ে দোয়া চেয়েছেন। কুইন্স হাসপাতালের চিকিৎসক ডা: তানজিম তারানা জানিয়েছেন, বর্তমানে ওই চার নবজাতকদের মধ্যে তিনজন ও তাদের মা পুরোপুরি সুস্থ আছেন। আর অন্য শিশুটির ওজন কম হওয়ার কারণে পাশের একটি হাসপাতালে বিশেষ তত্তাবধানে রাখা হয়েছে। হাসপাতালটির ব্যবস্থাপনা পরিচালক হুমায়ুন কবীর কবু জানিয়েছেন, দ্রুতই অসুস্থ থাকা শিশুটি সুস্থ হয়ে উঠবে বলে আশা করছেন তারা। পাশাপাশি চিকিৎসার জন্য আর্থিক সহযোগীতা করার কথাও জানান এই কর্মকর্তা। এদিকে একসঙ্গে চার সন্তান প্রসবের ঘটনায় হাসপাতালে রীতিমতো হৈ চৈ পড়ে গেছে। ইতোমধ্যে নবজাতকদের দেখতে হাসপাতালটিতে ভিড় করছেন স্বজনসহ হাসপাতালে আসা নারী এবং পুরুষরা।যশোর সদর উপজেলার বসুন্দিয়া এলাকার মালয়েশিয়া প্রবাসী কুদ্দুস মোল্লা ২০১২ সালের ২৬ জুলাই শম্পাকে বিয়ে করেন। শারীরিক কিছু সমস্যার কারণে দশ বছর ধরে মা হতে পারছিলেন না শম্পা। সবশেষ চার সন্তানের জন্ম দিয়েছেন এই নারী। একাত্তর/ এনএ
tags:শিশু, নবজাতক


25989
মাদরাসায় শিশুকে বলাৎকারের চেষ্টা, শিক্ষক গ্রেপ্তার
দেশযোগ
2022-07-19T17:54:33+06:00
জামালপুরে একটি মাদরাসায় তৃতীয় শ্রেণির এক ছাত্রকে (১৪) বলাৎকারের চেষ্টার অভিযোগ ওই মাদরাসার এক শিক্ষককে গ্রেপ্তার করেছে পুলিশ। সোমবার দিবাগত রাতে জেলার সরিষাবাড়ী উপজেলার ভাটারা ইউনিয়নের জয়নগর বাবু মোল্লা হাজীবাড়ি নূরানী ও হাফিজিয়া মাদরাসায় বলাৎকারের চেষ্টার এ ঘটনা ঘটে।অভিযুক্ত শিক্ষকের নাম জয়নাল আবেদীন। তিনি ওই মাদরাসার শিক্ষক। তার বাড়ি জামালপুর সদর উপজেলার চরশি খলিফা পাড়া গ্রামে।স্থানীয়রা জানান, সোমবার দিবাগত রাতে তৃতীয় শ্রেণির (১৪) এক ছাত্রকে বলাৎকারের চেষ্টা করে শিক্ষক জয়নাল আবেদীন। বিষয়টি এলাকায় জানাজানি হলে ৯৯৯ এ ফোন দিয়ে পুলিশকে জানানো হয়। পরে সরিষাবাড়ী থানা পুলিশ রাতেই ঘটনাস্থলে গিয়ে অভিযুক্ত জয়নাল আবেদীনকে আটক করে থানা নেয়।আরও পড়ুন: সেই শিশুর জন্য পাঁচ লাখ টাকা ও দেখভালে কমিটি গঠনের নির্দেশ এ ব্যাপারে সরিষাবাড়ী থানার ওসি (তদন্ত) আব্দুল মজিদ বলেন, এলাকাবাসী ওই শিক্ষককে আটকে রেখে ৯৯৯ নম্বরের ফোন করে। বলাৎকারের চেষ্টার অভিযোগে নির্যাতনের শিকার শিশুটির দাদা বাদি হয়ে থানায় মামলা দায়ের করেছেন। অভিযুক্ত শিক্ষক জয়নাল আবেদীনকে গ্রেপ্তার করা হয়েছে। মঙ্গলবার দুপুরে তাকে আদালতের মাধ্যমে জেল হাজতে পাঠানো হয়।একাত্তর/এসি
tags:ময়মনসিংহ, জামালপুর, সরিষাবাড়ী, বলাৎকার, সরিষাবাড়ি, মাদরাসা


25990
সিপাহী পদে লোক নিয়োগের নামে প্রতারণা, আটক দুই
দেশযোগ
2022-07-19T17:56:38+06:00
সাতক্ষীরায় বিজিবিতে সিপাহী পদে লোক নিয়োগের নামে প্রতরণার অভিযোগে দুই দালালকে আটক করে পুলিশে সোপর্দ করেছে বিজিবি। সোমবার (১৮ জুলাই) বিকেলে তাদেরকে আটক করে বিজিবি সদস্যরা। এরপর মঙ্গলবার (১৯ জুলাই) দুপুরে প্রেস-ব্রিফিং করে এসব তথ্য জানিয়েছেন বিজিবি ব্যাটালিয়ন দপ্তর। আটককৃতরা হলেন, সদর উপজেলার মুকন্দপুর গ্রামের অবসরপ্রাপ্ত সেনা সদস্য ইকবাল হোসেন এবং একই উপজেলার কাঁঠালতলা গ্রামের সুমাল কুমার সানা। সাতক্ষীরা ৩৮ বিজিবি ব্যাটালিয়নের অধিনায়ক লে. কর্নেল আল-মাহমুদ জানিয়েছেন, ব্যাটালিয়ন সদর দপ্তরে ৯৯ তম ব্যাচের সিপাহী পদে লোক নিয়োগ চলছে। সোমবার দুপুরের দিকে ব্যাটালিয়নের প্রধান গেটের সামনে সুমাল কুমার সানাকে সন্দেহজনকভাবে চলা ফেরা করতে দেখে তাকে আটক করা হয়। পরে জিজ্ঞাসাবাদে জানা যায়, সদর উপজেলার কাশিনাথপুর গ্রামের সনৎ সরকারকে বিজিবি’র সিপাহী পদে চাকরি দেওয়ার নাম করে অবসরপ্রাপ্ত সেনা সদস্য ইকবাল হোসেন ১০ লাখ ৫০ হাজার টাকার চুক্তি করেছেন। চুক্তি মোতাবেক সনৎ সরকার ইকবাল হোসেনকে দুটি ব্লাংক চেক দেন। সুমাল সানার দেওয়া তথ্যনুযায়ী, মুকন্দপুর গ্রামের বাড়ি থেকে আটক করা হয় ইকবাল হোসেনকে। আর জব্দ করা হয় ৬টি ব্লাংক স্টাম্প ও ২টি ব্লাংক চেক। প্রাথমিক জিজ্ঞাসাবাদে ইকবাল হোসেন দীর্ঘদিন চাকরি দেয়ার নাম করে এ প্রতারণা করে আসছিলো বলে স্বীকার করেছেন। একাত্তর/ এনএ
tags:আটক, দালাল


25991
২৪ ঘণ্টায় করোনায় আটজনের মৃত্যু
জাতীয়
2022-07-19T18:06:51+06:00
গত ২৪ ঘণ্টায় সারাদেশে করোনাভাইরাসে আক্রান্ত হয়ে মারা গেছেন আট জন। এ নিয়ে মোট মৃত্যু দাঁড়াল ২৯ হাজার ২৪৯ জনে। একই সময়ের মধ্যে ৮৭৯ জনের করোনা শনাক্ত হয়েছে। এ নিয়ে মোট আক্রান্ত রোগীর সংখ্যা দাঁড়িয়েছে ১৯ লাখ ৯৮ হাজার ২৯১ জনে।মঙ্গলবার (১৯ জুলাই) স্বাস্থ্য অধিদপ্তরের নিয়মিত করোনা বুলেটিনের এ তথ্য জানানো হয়েছে। বুলেটিনে বলা হয়, গত ২৪ ঘণ্টায় করোনা থেকে সুস্থ হয়েছেন ১ হাজার ৬৯৩ জন। এ পর্যন্ত সুস্থ হয়েছেন ১৯ লাখ ২৮ হাজার ৬৫০ জন।এদিন ৯ হাজার ১৮২টি নমুনা সংগ্রহ করা হয়। পরীক্ষা করা হয় ৯ হাজার ৯৯টি নমুনা। পরীক্ষার বিপরীতে শনাক্তের হার ৯ দশমিক ৬৬ শতাংশ। মহামারির শুরু থেকে এ পর্যন্ত মোট শনাক্তের হার ১৩ দশমিক ৭৬ শতাংশ।২৪ ঘণ্টায় ঢাকায় ৩, খুলনায় ২ ময়মনসিংহে ২ ও রংপুরে একজন মারা গেছেন। মারা যাওয়াদের মধ্যে সাতজন পুরুষ, একজন নারী।উল্লেখ্য, ২০২০ সালের ৮ মার্চ দেশে প্রথম ৩ জনের দেহে করোনাভাইরাস শনাক্ত হয়। এর ১০ দিন পর ওই বছরের ১৮ মার্চ দেশে এ ভাইরাসে আক্রান্ত হয়ে প্রথম একজনের মৃত্যু হয়। ২০২১ সালের ৫ ও ১০ আগস্ট দুদিন সর্বাধিক ২৬৪ জন করে মারা যান।একাত্তর/এসএ
tags:করোনাভাইরাস, মহামারি, বাংলাদেশ


25992
কাভার্ডভ্যানের ধাক্কায় অটো চালকের মৃত্যু
দেশযোগ
2022-07-19T18:11:51+06:00
ফেনীতে ঢাকা-চট্টগ্রাম মহাসড়ক এলাকায় দ্রুতগামী কাভার্ড ভ্যানের ধাক্কায় মো. ফরহাদ হোসেন (২৫) নামে এক সিএনজি অটোরিকশা চালক মারা গেছেন। মঙ্গলবার দুপুরে ঢাকা-চট্রগ্রাম মহাসড়কের ফেনী অংশের মোহাম্মদ আলী বাজার এলাকায় এই দুর্ঘটনা ঘটে।  স্থানীয় লোকজন জানিয়েছে, একটি সিএনজি চালিত অটোরিকশা গ্যাসের জন্য সড়কের উল্টো পথে যাচ্ছিল। এ সময় চট্টগ্রাম থেকে ঢাকা মুখী লেনে একটি দ্রুতগামী কভার্ডভ্যানের ধাক্কা লাগে। এসময় অটোরিকশাটি চালকসহ দুমড়ে মুচড়ে যায়। ঘটনার সাথে সাথেই স্থানীয় লোকজন চালক মো. ফরহাদ হোসেনকে আহত অবস্থায় উদ্ধার করে ফেনীর জেনারেল হাসপাতালে নিলে কর্তব্যরত চিকিৎসক তাকে মৃত ঘোষণা করেন। মৃত চালক ফরহাদ হোসেন সদর উপজেলার শর্শদি ইউনিয়নের সুন্দরপুর গ্রামের নুরুল ইসলামের ছেলে।ফেনীর মহিপাল হাইওয়ে পুলিশের ভারপ্রাপ্ত কর্মকর্তা (ওসি) মো. আবদুস সামাদ ঘটনার সত্যতা নিশ্চিত করে বলেন, লাশ ময়নাতদন্তের জন্য ফেনী জেনারেল হাসপাতালের মর্গে রাখা হয়েছে। কাভার্ডভ্যান ও অটোরিকশাটি পুলিশি হেফাজতে রাখা হয়েছে। তিনি আরও বলেন, কাভার্ডভ্যানের চালক এখনো পালিয়ে আছেন এবং এ ঘটনায় আইনগত প্রক্রিয়া চলছে।একাত্তর/ এনএ
tags:সড়ক দুর্ঘটনা, মৃত্যু


25993
পুকুরে ডুবে প্রাণ গেলো সপ্তম শ্রেণির শিক্ষার্থী আঁখির
দেশযোগ
2022-07-19T18:22:23+06:00
শেরপু‌রের না‌লিতাবাড়ী‌তে নানার বাড়ি বেড়াতে এসে পুকুরে ডুবে আঁখি (১২) না‌মে এক সপ্তম শ্রেণির শিক্ষার্থী মারা গেছে। মঙ্গলবার (১৯ জুলাই) বিকেলে উপজেলার কাকরকান্দি ইউনিয়নের মধ্যমকুড়া গ্রামে এ ঘটনা ঘটে।মৃত আঁখির পরিবার বলছে, কিছুদিন আগে ময়মনসিংহের শম্ভুগঞ্জ এলাকার আরিফ তার স্ত্রী-কন্যা সন্তান‌কে নিয়ে নালিতাবাড়ীর মধ্যমকুড়ায় শ্বশুড়বাড়ি বেড়াতে আসেন। মঙ্গলবার বিকেল তিনটার দিকে বাবা-মাকে বাড়ি রেখে আঁখি নানা আব্দুস সালামের পুকুরে গোসল করতে যায়।এসময় গোসল করার এক পর্যা‌য়ে পুকু‌রের পা‌নি‌তে ডু‌বে যায় সে। এরপর দীর্ঘ সময় আঁখি বাড়িতে না ফেরায় তার সন্ধান চালাতে থাকে স্বজনরা। কিন্তু এতে তারা ব্যর্থ হয়। একটা পর্যায়ে আঁখির পরিবার দেখতে পান, তার মরদেহ পুকুরে ভাসছে। সাথে সাথেই স্থানীয় লোকদের সহায়তা নিয়ে আঁখির মরদেহ উদ্ধার করেন তারা।  ঘটনার পরপরই আঁখির পরিবারে চলছে শোকের মাতম। এদিকে, কাকরকান্দি ইউনিয়নের চেয়ারম‌্যান নিয়ামুল কাউসার ঘটনার সত‌্যতা নি‌শ্চিত ক‌রেছেন।
tags:ডুবে মৃত্যু, শিশু


25994
প্রাকৃতিক দুর্যোগে পৃথিবীর অর্ধেক মানুষ চরম বিপদে
বিশ্বযোগ
2022-07-19T18:44:18+06:00
জলবায়ু পরিবর্তনের কারণে বন্যা, খরা, ঝড়, দাবানলের মতো প্রাকৃতিক দুর্যোগে পৃথিবীর অর্ধেক মানুষ চরম বিপদের মধ্যে পড়েছে বলে মন্তব্য করেছেন জাতিসংঘের মহাসচিব আন্তোনিও গুতেরেস। জার্মানির বার্লিনে সোমবার (১৮ জুলাই) জাতিসংঘের উদ্যোগে আয়োজিত জলবায়ু সম্মেলনে এ কথা বলেন তিনি। জীবাশ্ম জ্বালানি ব্যবহারের অভ্যাস বদলের আহ্বান জানিয়ে জাতিসংঘ মহাসচিব বলেন, তা না হলে কোনো দেশ জলবায়ু পরিবর্তনের অভিঘাত থেকে নিজেদের সুরক্ষিত রাখতে পারবে না।জাতিসংঘ মহাসচিব বলেন, ‘আমাদের সামনে দুটি বিকল্প থেকে একটি বেছে নেওয়ার সুযোগ আছে। জলবায়ু পরিবর্তন রোধে হয় একযোগে উদ্যোগ নিতে হবে, নয়তো একসঙ্গে আত্মহত্যা করতে হবে।’বিশ্বব্যাংকের মতো বৈশ্বিক প্রতিষ্ঠান ও বহুজাতিক ব্যাংকগুলোর সমালোচনা করে গুতেরেস বলেন, ‘এসব প্রতিষ্ঠান জলবায়ু পরিবর্তন রোধে লক্ষ্য অর্জনের জন্য পুরোপুরি কার্যকর নয়। জলবায়ু তহবিলে প্রয়োজনীয় অর্থ সরবরাহে এসব প্রতিষ্ঠান কার্যকর ভূমিকা রাখতে পারছে না। প্রাতিষ্ঠানিক সংস্কার জরুরি।’ একাত্তর/জো 
tags:বন্যা, প্রাকৃতিক দুর্যোগ, জাতিসংঘ, ঝড়, দাবানল, খরা, জলবায়ু পরিবর্তন, আন্তোনিও গুতেরেস


25995
কমলো ডাউন পেমেন্টের হার, কমবে খেলাপি ঋণ
অর্থযোগ
2022-07-19T19:02:29+06:00
করোনা এবং বিশ্ব পরিস্থিতি বিবেচনায় খেলাপি ঋণের পুন তফসিলে নতুন নীতিমালা দেওয়া হয়েছে জানিয়ে কেন্দ্রীয় ব্যাংক বলেছে, নতুন প্রজ্ঞাপনটি বাস্তবায়নের দায়ভার ব্যাংকগুলোর ওপর বর্তাবে। ব্যাংককে যে সুযোগ দেওয়া হয়েছে এর ফলে খেলাপি ঋণ কমে স্থিতিশীল অবস্থায় আসবে।মঙ্গলবার (১৯ জুলাই) কেন্দ্রীয় ব্যাংকের কাজেমি সেন্টারে আয়োজিত জরুরি সংবাদ সম্মেলনে এ তথ্য জানান বাংলাদেশ ব্যাংকের মুখপাত্র ও নির্বাহী পরিচালক মো. সিরাজুল ইসলাম। তিনি বলেন, বিপদে পড়েই গ্রাহক খেলাপি হয়। পুনঃ তফসিলের জন্য ডাউন পেমেন্ট বেশি থাকার কারণে অনেকেই পুনঃ তফসিল করতে পারে না। এ কারণে ডাউন পেমেন্টের হার কমানো হয়েছে। এর ফলে বাংলাদেশ ব্যাংকে খেলাপি ঋণ কমে আসবে।সিরাজুল ইসলাম বলেন, খেলাপি ঋণের কারণে দেশের ব্যাংকিং খাতের অনেক কিছু নির্ভর করে। খেলাপি ঋণ বেশি থাকলে দাতা সংস্থা ভালো ভাবে নেয় না। ব্যাংগুলোকে খেলাপি ঋণ পুনঃ তফসিলের দায়িত্ব দেওয়া হলেও বাংলাদেশ ব্যাংক তা তদারকি করবে।কেন্দ্রীয় ব্যাংকের মুখপাত্র বলেন, সোমবারের সার্কুলারে ঢালাওভাবে খেলাপিকে সুযোগ দেওয়া হয়নি। একটা প্রেক্ষাপটের কারণে সার্কুলার হয়েছে, আবার পুনরায় সার্কুলারও হয় অনেক সময়। তবে অপারেশনাল কাজটা ব্যাংকগুলো নিজেরাই দায়িত্ব নিয়ে করবে। এটা তাদের ওপর ছেড়ে দেওয়া হয়েছে। এতে জবাবদিহি বাড়বে, খেলাপি কমবে। এ স্বাধীনতা ব্যাংকগুলোর ওপর দেওয়ার ফলে এখন থেকে ব্যক্তি ও বোর্ডের ওপর দায়ভার চলে যাচ্ছে।উল্লেখ্য, সোমবার (১৮ জুলাই) বাংলাদেশ ব্যাংক একটি নির্দেশনা জারি করে। ওই নির্দেশনা মতে, এখন থেকে খেলাপি ঋণে কী সুবিধা দেওয়া হবে তা নির্ধারণ করতে পারবে ব্যাংকগুলোর পরিচালনা পর্ষদ। ব্যাংক মালিকরাই এখন ঋণ খেলাপিদের কী সুবিধা দেওয়া যাবে তা ঠিক করে দেবেন। এতদিন বিশেষ সুবিধায় ঋণ নিয়মিত করতে কেন্দ্রীয় ব্যাংকের অনুমোদন লাগতো। সেই ক্ষমতা এখন থেকে পুরোটাই ব্যাংকগুলোর হাতে থাকছে।আরও পড়ুন: ২৪ ঘণ্টায় করোনায় আটজনের মৃত্যুনতুন ওই নির্দেশনা মতে, এখন থেকে খেলাপি ঋণ নিয়মিত করতে আড়াই থেকে সাড়ে চার শতাংশ অর্থ জমা দিলেই হবে। এর আগে নিয়মিত করতে ১০ থেকে ৩০ শতাংশ অর্থ জমা দিতে হতো। আগে এ ধরনের ঋণ পরিশোধে সর্বোচ্চ দুই বছর সময় পেলেও এখন পরিশোধ করা যাবে ৫ থেকে ৮ বছরে। একই সঙ্গে নতুন করেও ঋণ পাওয়া যাবে।সংবাদ সম্মেলনে সহকারী মুখপাত্র ও নির্বাহী পরিচালক জি এম আবুল কালাম আজাদ উপস্থিত ছিলেন।একাত্তর/এসি
tags:বাংলাদেশ ব্যাংক, খেলাপি ঋণ, ডাউন পেমেন্ট


25996
বাস-কাভার্ডভ্যান-সিএনজির ত্রিমুখী সংঘর্ষ, নিহত তিন
দেশযোগ
2022-07-19T19:22:32+06:00
ব্রাহ্মণবাড়িয়া বিজয়নগর এলাকায় বাস, পিকআপ এবং সিএনজিচালিত অটোরিকশার ত্রিমুখী সংঘর্ষে মারা গেছেন তিনজন এবং এ ঘটনায় আহত হয়েছেন পাঁচ জন। মঙ্গলবার বিকেলে ঢাকা-সিলেট মহাসড়কের উপজেলার আমতুলি এলাকায় এই দুর্ঘটনা ঘটে। ঘটনার পরপরই প্রত্যক্ষদর্শীরা আহতদের উদ্ধার করে হবিগঞ্জ জেলার মাধবপুর উপজেলা স্বাস্থ্য কমপ্লেক্স হাসপাতালে ভর্তি করেন। এদিকে, খাঁটিহাতা হাইওয়ে থানার ভারপ্রাপ্ত কর্মকর্তা সুখেন্দ বসু ঘটনার সত্যতা নিশ্চিত করে বলেন, ঢাকা থেকে ছেড়ে আসা মর্ডাণ বাস ও সিলেট থেকে ছেড়ে আসা ঢাকামুখী পিকআপ ও সিএনজি চালিত অটোরিকশার ত্রিমুখী সংঘর্ষের ঘটনা ঘটেছে। ঘটনাস্থলেই তিনজন মারা গেছেন তবে, এই ঘটনায় আহতদের পরিচয় এবং ঠিকানা জানার চেষ্টা চালাচ্ছেন তারা। একাত্তর/ এনএ
tags:সড়ক দুর্ঘটনা, মৃত্যু


25997
লোডশেডিং নিয়ে শহর ও গ্রামে চলছে বৈষম্য
জাতীয়
2022-07-19T19:24:26+06:00
সারাদেশের সব বিদ্যুৎ গ্রাহকরে মধ্যে সমান হারে লোডশেডিং দেয়ার কথা থাকলেও, শহরের তুলনায় গ্রামের মানুষকেই কয়েকগুণ বেশি লোডশেডিং পেতে হচ্ছে। রাজধানীতে ২৪ ঘণ্টায় একবার এক ঘণ্টা লোডশেডিং হলেও গ্রামে বিদ্যুৎ থাকছে না। ফলে এই প্রচণ্ড গরমে নাভিশ্বাস অবস্থা গ্রামাঞ্চলের মানুষের। অথচ সোমবার প্রধানমন্ত্রীর জ্বালানি বিষয় উপদেষ্টা জানিয়েছিলেন, দিনে এক থেকে দুই ঘণ্টা লোডশেডিং দেয়া হবে। তাই, তীব্র গরমে অতিষ্ঠ গ্রামের মানুষ সমান হারে বিদ্যুৎ চান। পূর্ব ঘোষণা অনুযায়ী বিদ্যুৎ সংকট মোকাবেলায় সারাদেশে চলছে লোডশেডিং। কিন্তু গ্রাম পর্যায়ে তা অনেকটাই তীব্র। একবার বিদ্যুৎ গেলে ফিরতে সময় লাগছে কয়েক ঘণ্টা। কোথাও কোথাও সারারাতেও বিদ্যুৎ ফেরেনি। ডিজেলচালিত বিদ্যুৎ কেন্দ্রগুলো বন্ধ হওয়ায় ঘাটতি বেড়েছে বিদ্যুতের। সেই দায় বড় আকারেই নিতে হচ্ছে গ্রামের মানুষকে।বিদ্যুৎ সংকটের কারণে জেলা শহরগুলোতে চাহিদার তুলনায় সরবরাহ কম থাকায় লোডশেডিং চলছে সবখানে। কিন্তু শহর আর গ্রামে এ নিয়ে চলছে বৈষম্য।গ্রামাঞ্চলের বাসিন্দারা জানাচ্ছেন, গত কয়েকদিন ধরেই বিদ্যুৎ আসে আর যায়। এতে দিনের বেলায় খুব বেশি না হলেও রাতের বেলায় ভোগান্তি চরমে উঠে। বিশেষ করে শিক্ষার্থীদের সমস্যা হচ্ছে সবচেয়ে বেশি। তাদের অভিযোগ, শহরের অনেক অফিস পাড়ায় অযথা লাইট ফ্যান চলে সেখানে সাশ্রয়ী না হয়ে যত লোডশেডিং গ্রামে।গত সোমবার প্রধানমন্ত্রীর জ্বালানি উপদেষ্টা তৌফিক-ই-ইলাহী চৌধুরী জানান, এক থেকে দেড় হাজার মেগাওয়াটের ঘাটতি হবে। তাতে দিনে এক থেকে দুবার এক ঘণ্টার লোডশেডিং হবে। কথা ছিলো কোন এলাকায় কতো সময় লোডশেডিং থাকবে তা আগে থেকে জানিয়ে দেয়া হবে। কিন্তু সেই প্রস্তুতি এখনও শেষ করতে পারেনি পল্লী বিদ্যুৎ সমিতিগুলো।তবে, রাজধানীতে বিদ্যুৎ বিতরণকারি প্রতিষ্ঠানগুলোর মধ্যে ডিপিডিসি ও ডেসকো লোডশেডিং সূচি আগেই জানিয়ে দিচ্ছে। তবে অনেক এলাকাতেই এই সূচি অনুসরণ হয়নি। আরও পড়ুন: কমলো ডাউন পেমেন্টের হার, কমবে খেলাপি ঋণ: কেন্দ্রীয় ব্যাংকডিপিডিসি’র পরিচালক অপারেশন আবদুর রউফ খান জানান, সূচি পুরোপুরি ঠিক করে আনতে কিছুটা সময় লাগবে। তবে কোথাও অতিরিক্ত লোডশেডিং যাতে না হয় সেটি দেখা হচ্ছে।বিদ্যুতের এমন সংকটময় অবস্থায় গ্রামের মানুষ চান সরকার ঘোষিত লোডশেডিং হোক সবার জন্য সমান হারে।একাত্তর/এসি
tags:প্রধান সংবাদ, লোডশেডিং, বিদ্যুৎ


25998
নোয়াখালীতে ছিনতাইয়ের টাকাসহ গ্রেপ্তার চার
দেশযোগ
2022-07-19T19:41:08+06:00
নোয়াখালী সদর উপজেলায় চার ছিনতাইকারীকে গ্রেপ্তার করেছে গোয়েন্দা পুলিশ (ডিবি)। এছাড়াও, গ্রেপ্তারের সময় এই চারজনের থেকে ছিনতাইয়ের পাঁচ হাজার টাকা এবং একটি মোবাইল জব্দ করেছেন তারা। মঙ্গলবার লক্ষ্মীনারায়ণপুর এলাকার কাশেম উকিল মোড়ে অভিযান চালিয়ে তাদের গ্রেপ্তার করে ডিবি পুলিশ। গ্রেপ্তারকৃতরা হলেন, রাশেদ খান রাফি (৩২), আশরাফুল শাহরিন শান্ত (২৩), হাবিবুর রহমান জীবন (২৫), মো. সুজন (২৫) ও আরিফ হোসেন (২৩)।জেলা গোয়েন্দা পুলিশের ভারপ্রাপ্ত কর্মকর্তা সাইফুল ইসলাম জানিয়েছেন, গত ৫ জুলাই রাতে বেগমগঞ্জের হাজীপুর গ্রামের বাসিন্দা নিজাম উদ্দিন মাইজদী শহর থেকে রিকশায় করে মাইজদী নতুন কলেজ রোড দিয়ে বাড়ি ফিরছিলো। এসময় নোয়াখালী পৌর এলাকার লক্ষ্মীনারায়ণপু কাশেম উকিল মোড় এলাকায় এই চার যুবক তার পথ আটকায়। এরপর তারা নিজামকে বিভিন্ন ধরনের প্রশ্ন করতে থাকেন, একপর্যায়ে তাকে রিকশা থেকে নামিয়ে এলোপাতাড়ি পিটিয়ে নিজামের সাথে থাকা ২টি মোবাইল এবং ৫০ হাজার সাতশো টাকা ছিনতাই করে এবং শেষমেষ তাকে গলা চেপে শ্বাসরোধ করে হত্যা চেষ্টা করে। এছাড়াও, পরে তাকে আটকে রেখে তার স্ত্রীর ব্যবহৃত মোবাইলে ফোন দিয়ে আরও ৫০ হাজার টাকা চাঁদা দাবী করে। এমনকি ঘটনার পরপরই স্বামীকে উদ্ধারে আসামীদের দেওয়া নাম্বারে ২০ হাজার ৪’শ টাকা বিকাশও করেন নিজামের স্ত্রী। সাইফুল ইসলাম আরও জানান, তারপরও ক্ষান্ত হননি এই চার যুবক। এরপর গত সোমবার আসামী রাফি পুনরায় নিজামের স্ত্রীর মোবাইলে কল দিয়ে ছিনতাই করা মোবাইল ফিরিয়ে দিবে বলে আরও ১০ হাজার টাকা দাবী করেন। ঘটনার পরপরই নিজামের স্ত্রী পুলিশে খবর দেন। এদিকে, আসামীদের মঙ্গলবার দুপুরে বিচারিক আদালতের মাধ্যমে জেলা কারাগারে পাঠিয়েছেন তারা।  একাত্তর/ এনএ
tags:গ্রেপ্তার, ছিনতাইকারী


25999
হিউমার বা মজা করেছিলাম, ক্ষমা করবেন: সিইসি
জাতীয়
2022-07-19T19:47:41+06:00
নির্বাচন নিয়ে রাজনৈতিক দলগুলোর সঙ্গে সংলাপের প্রথম দিনে ভোটের মাঠে তলোয়ার-বন্দুক নিয়ে আসা সংক্রান্ত বক্তব্যের জন্য ক্ষমা চেয়েছেন প্রধান নির্বাচন কমিশনার কাজী হাবিবুল আউয়াল। তিনি বলেন, আমরা কখনো কখনো ভুল করে ফেলি।মঙ্গলবার সকালে রাজধানী আগারগাঁওয়ের নির্বাচন ভবনে ইসলামী ঐক্যজোটের সঙ্গে সংলাপে বসে তিনি তিনি এসব কথা জানান। এ সময় সেদিনেই সেই কথা হিউমার বা মজা করে বলেছিলেন বলে দাবি করে কাজী হাবিবুল আউয়াল বলেন, ‘আমাকে ক্ষমা করবেন’।গত রোববার সংলাপ শুরুর প্রথম দিনে এনডিএমের সঙ্গে সংলাপের সময় তলোয়ারের বিপরীতে রাইফেল নিয়ে দাঁড়ানোর পরামর্শ দিলেও তৃতীয় দফায় বাংলাদেশ কংগ্রেসের সঙ্গে সংলাপে তলোয়ার-রাইফেল নিয়ে যুদ্ধ না করার পরামর্শ দেন তিনি।সংলাপের তৃতীয় দিনে ইসলামি ঐক্যজোটের সঙ্গে বৈঠক শুরুর আগে নির্বাচনে অর্থ, পেশি ও অস্ত্রশক্তির প্রসঙ্গ টেনে সিইসি বলেন, এ নিয়ে একটা বিভ্রান্তির সৃষ্টি হয়েছে। পরশু বলেছিলাম যদি কেউ তলোয়ার নিয়ে আসে আপনারা রাইফেল নিয়ে দাঁড়াবেন। একজন প্রধান নির্বাচন কমিশনার এই কথাটা কখনো এভাবে মিন করে বলতে পারেন না। আমি হয়তো অল্প শিক্ষিত। অল্প শিক্ষিত মানুষ হলেও এ ধরনের কথা বলতে পারে না।সিইসি বলেন, ববি হাজ্জাজ নামের এক ভদ্রলোক ওনার কথার পিঠে আমি হেসে বললাম কেউ তলোয়ার নিয়ে দাঁড়ালে আপনি একটা বন্দুক নিয়ে দাঁড়াবেন। এটা হচ্ছে কথার পিঠে কথা। এটা কখনো একজন প্রধান নির্বাচন কমিশনার আক্ষরিক অর্থে মিন করতে পারে না।কাজী হাবিবুল আউয়াল আরও বলেন, যদি মিন করতাম তাহলে তো প্রথম দিন থেকেই আমি সবাইকে বলতাম অস্ত্র সংগ্রহ করতে। আপনারা অস্ত্র সংগ্রহ করে নিজেদের শক্তিশালী করুন। এই কথা কিন্তু আমি কখনো বলিনি। তার সেদিনের ওই বক্তব্য নিছকই হিউমার বা মজা করে বলা বলে জানান সিইসি। কিন্তু মিডিয়ার ‘না বোঝার’ কারণে তার মর্যাদা একেবারে ক্ষুণ্ণ হয়েছে বলে দুঃখ করেন তিনি। মিডিয়াকে অবাধ সুযোগ দিয়েছেন জানিয়ে প্রধান নির্বাচন কমিশনার বলেন, আমরা কোনো রাখঢাক করিনি৷ আমাদের কথা এবং ছবি দুটোই ওখানে আসে।তিনি বলেন, আমরা মিডিয়ার স্বাধীনতায় বিশ্বাস করি। যতগুলো আলোচনা করেছি, আমরা কোনো রাখঢাক করিনি। আমাদের কথা ও ছবি বাইরে স্ক্রিন দেয়া আছে, সেখানে যায়। এখন আমাদের সাংবাদিকরা কেন এটা করলেন, বুঝে নাকি না বুঝে! আমার শ্রদ্ধা তাদের প্রতি এখনো আছে। কিন্তু এটা করে আমার মর্যাদাটা একেবারেই ক্ষুণ্ণ করে দেয়া হয়েছে।  সিইসি বলেন, আপনারা বিষয়টি বিশ্বাস করছেন, আমার বাবা বেঁচে থাকলেও বিশ্বাস করতেন যে আমার ছেলে এমন বাজে পরামর্শ দিল কেন! আমার মাও বলতেন বাবা এত খারাপ পরামর্শ দিলে কেন? আমি এজন্য বলবো কখনো কখনো আমরা ভুল করে থাকি, এজন্য আমি অনুতপ্ত। আমি হিউমার করতে গিয়েছিলাম। কিন্তু এটাকে যদি ওইভাবে প্রচার না করে বস্তুনিষ্ঠভাবে বলা হতো হিউমার করেছেন। আমি এটা মিন করিনি। এজন্য আমাকে ক্ষমা করবেন।  দলগুলোর উদ্দেশে সিইসি বলেন, আপনারা নির্বাচন করবেন। সিইসি হিসেবে অনুরোধ করবো আপনারাও আন্তদলীয় সংলাপ করেন, মিটিং করেন। কিছু কিছু প্রশ্নে মোটাদাগে ঐক্যমতে পৌঁছার চেষ্টার করেন। কারণ এটা কিন্তু বড় ধরনের সমস্যা। অর্থশক্তি, পেশিশক্তির যে কথা আসছে। সেটা চট করে সমাধান করা সমঝোতা না থাকলে ইসির পক্ষে একা কষ্টসাধ্য হতে পারে। সেজন্য আপনাদের সহায়তা কামনা করছি।  আরও পড়ুন: লোডশেডিং নিয়ে শহর ও গ্রামে চলছে বৈষম্যতিনি আরও বলেন, আমাদের দায়িত্ব হচ্ছে নির্বাচন অনুষ্ঠান করা। আইন অনুসরণ করতে আমরা বাধ্য। সরকারের সীমা কতটুকু হবে, সেগুলো নিয়ে সরকারের কাছে উপস্থাপন করুন। আমি দ্বিমত-একমত পোষণ করছি না। আমরা চাই সুন্দর নির্বাচন। সবদেশেই নির্বাচনকালীন সরকার রুটিন ওয়ার্ক করে। বর্তমান সরকার যারা আছেন, তারা রুটিন ওয়ার্ক করতে পারেন। উনাদের আমরা বাধ্য করতে পারবো না।  তৃতীয় দিনের সংলাপে ইসলামী ঐক্যজোটের চেয়ারম্যান মাওলানা আবুল হাসানাত আমিনীর নেতৃত্বে ১১ সদস্যের প্রতিনিধিদল অংশ নেয়। এতে সিইসির সঙ্গে চার নির্বাচন কমিশনাসহ ইসির ঊর্ধ্বতন কর্মকর্তারা অংশ নিয়েছেন। এখন পর্যন্ত আটটি দলের সঙ্গে বসেছে ইসি।একাত্তর/এসি
tags:প্রধান সংবাদ, নির্বাচন কমিশন, সিইসি, ইসি


26000
প্রধানমন্ত্রীর সঙ্গে দেখা করলেন ভারতীয় সেনা প্রধান
জাতীয়
2022-07-19T19:57:49+06:00
প্রধানমন্ত্রী শেখ হাসিনা বলেছেন, রাশিয়া-ইউক্রেন যুদ্ধ সামগ্রিকভাবে সাধারণ মানুষের জন্য ব্যাপক দুর্ভোগ সৃষ্টি করেছে।সফররত ভারতীয় সেনাপ্রধান জেনারেল মনোজ পাণ্ডে গণভবনে মঙ্গলবার সকালে প্রধানমন্ত্রী শেখ হাসিনার সঙ্গে সৌজন্য সাক্ষাতে এলে প্রধানমন্ত্রী এ কথা বলেন। খবর- বাসস।বৈঠক শেষে প্রধানমন্ত্রীর প্রেস সচিব ইহসানুল করিম সাংবাদিকদের ব্রিফিংকালে বলেন, তারা দুই দেশের মধ্যে চলমান সামরিক সহযোগিতাসহ বিভিন্ন বিষয়ে আলোচনা করেন। এ সময় প্রধানমন্ত্রীর মূখ্যসচিব ড. আহমদ কায়কাউস উপস্থিত ছিলেন।যুদ্ধের ক্ষতিকর প্রভাবের উল্লেখ করে প্রধানমন্ত্রী বলেন, এমনকি মার্কিন যুক্তরাষ্ট্র সরকারও সেদেশের জনগণকে বার্তা পাঠিয়ে বিদ্যুৎ ও জ্বালানি সাশ্রয় করতে বলছে। তিনি আরো বলেন, যুদ্ধের কারণে মার্কিন যুক্তরাষ্ট্রসহ সবাই দুর্ভোগের সম্মুখীন হচ্ছে।বৈঠকে প্রধানমন্ত্রী বাংলাদেশের বর্তমান বন্যা পরিস্থিতি তুলে ধরে বলেন, আসাম, মেঘালয় এবং অরুণাচল রাজ্যে অতিবৃষ্টির কারণে এটি ঘটেছে। এ প্রসঙ্গে প্রধানমন্ত্রী উল্লেখ করেন যে, যে কোনো ধরনের প্রাকৃতিক দুর্যোগ মোকাবিলায় বাংলাদেশ ভারতের সঙ্গে একসঙ্গে কাজ করতে প্রস্তুত রয়েছে।শেখ হাসিনা বলেন, দক্ষিণ এশিয়ার দেশগুলোর মূল লক্ষ্য হচ্ছে দারিদ্র্য দূর করা এবং এ অঞ্চলের জনগণের অবস্থা দূরীকরণে একসঙ্গে কাজ করা।বঙ্গবন্ধু শেখ মুজিবুর রহমানের নেতৃত্বে ১৯৭১ সালের মুক্তিযুদ্ধে ভারত সরকার, সশস্ত্রবাহিনী ও জনগণের গুরুত্বপূর্ণ ভূমিকার কথা স্মরণ করেন প্রধানমন্ত্রী।তিনি ভারতীয় সেনাবাহিনীর সদস্যদের আত্মত্যাগের কথাও কৃতজ্ঞতার সাথে স্মরণ করেন। যারা বাংলাদেশের মুক্তিযুদ্ধের সময় তাদের জীবন দিয়েছেন এবং আহত হয়েছেন তাঁদেরকেও তিনি শ্রদ্ধাভরে স্মরণ করেন।বৈঠকে ভারতের সেনাপ্রধান প্রধানমন্ত্রীকে বাংলাদেশের সেনাপ্রধানের সঙ্গে সামরিক সহযোগিতার বিষয়ে তার বৈঠকের কথাও জানান।জেনারেল মনোজ পাণ্ডে ধানমন্ডি ৩২ নম্বরে বঙ্গবন্ধু স্মৃতি জাদুঘর পরিদর্শনের কথা উল্লেখ করে বলেন, এটি খুবই স্পর্শকাতর ছিল এবং এটি এমন এক ত্যাগের প্রতীক যা নতুন প্রজন্মকে দেশকে ভালোবাসতে অনুপ্রাণিত করবে।ভারতীয় সেনাপ্রধান বলেন, বঙ্গবন্ধু স্মৃতি জাদুঘরে উপস্থাপনাটি অত্যন্ত সুন্দর ছিল, যেন ইতিহাসে ভ্রমণের মত। তিনি আরও উল্লেখ করেন যে দুই প্রতিবেশী দেশের শীর্ষ পর্যায়ের সফর দুই বাহিনীর সম্পর্ক সুসংহত করতে ভূমিকা পালন করবে।আরও পড়ুন: হিউমার বা মজা করেছিলাম, ক্ষমা করবেন: সিইসিভারতের বিজয় দিবস উদযাপনের কথা উল্লেখ করে জেনারেল মনোজ পাণ্ডে বলেন, বাংলাদেশের প্রতিনিধিরাও অনুষ্ঠানে যোগ দেন যা ঢাকা ও নয়াদিল্লির মধ্যে বন্ধুত্বপূর্ণ সম্পর্ক সুসংহত করতে গুরুত্বপূর্ণ ভূমিকা পালন করে।ভারতীয় সেনাপ্রধান বাংলাদেশ সেনাবাহিনীর ‘প্রয়াস’ পরিচালনার উদ্যোগেরও প্রশংসা করেন - এটি একটি বিশেষ প্রতিষ্ঠান যা বহুমাত্রিক কর্মসূচির মাধ্যমে বিশেষ চাহিদা সম্পন্ন শিশুদের সামগ্রিক বিকাশের জন্য পরিষেবা প্রদান করে।একাত্তর/এসি
tags:ভারত, প্রধানমন্ত্রী, শেখ হাসিনা, সেনা প্রধান, জেনারেল মনোজ পাণ্ডে


26001
ত্রিশালের সড়কে জন্ম নেয়া শিশু এখনও শঙ্কামুক্ত নয়
দেশযোগ
2022-07-19T20:05:21+06:00
এখনও শঙ্কামুক্ত নয় ময়মনসিংহের ত্রিশালে সড়কে জন্ম নেয়া শিশুটি। সেই মেয়ে শিশুটি এখন  ময়মনসিংহ মেডিক্যাল কলেজ হাসপাতালের নবজাতক ওয়ার্ডে ভর্তি আছে। তার চিকিৎসার জন্য নবজাতক বিভাগের প্রধান অধ্যাপক ডা. তোফাজ্জল হোসেনকে প্রধান করে পাঁচ সদস্যের মেডিক্যাল বোর্ড গঠন করেছে হাসপাতাল কর্তৃপক্ষ।বোর্ডের অন্য সদস্যরা হলেন- শিশু সার্জারি বিভাগের প্রধান অধ্যাপক ডা. আ স ম লোকমান হোসেন চৌধুরী, নবজাতক বিভাগের সহযোগী অধ্যাপক ডা. নজরুল ইসলাম, অর্থোপেডিক সার্জারি বিভাগের সহযোগী অধ্যাপক ডা. সাইফুল ইসলাম ও নবজাতক বিভাগের সহকারী অধ্যাপক ডা. রকিবুল হক খান।মঙ্গলবার দুপুরে হাসপাতাল পরিচালক ব্রিগেডিয়ার জেনারেল গোলাম কিবরিয়া জানান, বোর্ডের সদস্যরা তার সব চিকিৎসা কার্যক্রম নজরে রাখবেন এবং দেখভাল করবেন।বোর্ডের প্রধান জানান, ওই শিশুর জন্ডিস, শ্বাসকষ্ট এবং রক্ত স্বল্পতার লক্ষণ রয়েছে। নিবিড় পর্যবেক্ষণের মাধ্যমে চিকিৎসা সেবা দেওয়া হচ্ছে। সে সম্পূর্ণ সুস্থ আছে।নবজাতক বিভাগের সহযোগী অধ্যাপক নজরুল ইসলাম জানান, মঙ্গলবার সকালে রক্তশূন্যতার কারণে ওই শিশুকে এক ব্যাগ রক্ত দেয়া হয়েছে। জন্ডিসের চিকিৎসায় দেয়া হচ্ছে ফটোথেরাপি। আরও পড়ুন: সেই শিশুর জন্য পাঁচ লাখ টাকা ও দেখভালে কমিটি গঠনের নির্দেশগত ১৬ জুলাই দুপুরে ঢাকা-ময়মনসিংহ মহাসড়কের ত্রিশালে দরিরামপুর সড়কে ট্রাকচাপায় মারা যান জাহাঙ্গীর, তার স্ত্রী রত্না বেগম ও তাদের আড়াই বছরের মেয়ে সন্তান। দুর্ঘটনার সময় আট মাসের অন্তঃসত্ত্বা রত্নার গর্ভ থেকে জন্ম নেয় মেয়েটি। তাকে উদ্ধার করে চিকিৎসার জন্য একটি বেসরকারি হাসপাতালে ভর্তি করা হয়। এরপর থেকে সে সেখানেই চিকিৎসাধীন ছিলো। সোমবার রাতে ময়মনসিংহ মেডিক্যালে কলেজ হাসপাতালে শিশুটিকে ভর্তি করা হয়েছে। তার দেখভালে দায়িত্ব নিয়েছেন জেলা প্রশাসক। একাত্তর/এসি
tags:প্রধান সংবাদ, শিশু, ময়মনসিংহ, নবজাতক, ত্রিশাল


26002
জাতীয় পরিচয়পত্র কোটি কোটি ভুল আছে: সিইসি
জাতীয়
2022-07-19T20:17:19+06:00
জাতীয় পরিচয়পত্রে (এনআইডি) কোটি কোটি ভুল আছে উল্লেখ করে প্রধান নির্বাচন কমিশনার কাজী হাবিবুল আউয়াল বলেছেন, আমরা সংশোধনের চেষ্টা করছি।মঙ্গলবার বিকেলে রাজধানীর আগারগাঁওয়ে বাংলাদেশ সাম্যবাদী দলের সঙ্গে অনুষ্ঠিত সংলাপে  তিনি এসব কথা জানান। সিইসি বলেন, ভুলের পরিমাণটা এতো বেশি গেছে, আমার মনে হয় কোটি কোটি ভুল। আ-কার, ই-কার, ঈ-কার নিয়ে ওখানে বিপদে পড়ছে, এয়ারপোর্টে বিপদে পড়ছে, ওর সঙ্গে মিলছে না।আমি নিজেও ব্যক্তিগতভাবে আমার বন্ধু-বান্ধব যারা আছে, ৪০-৫০টা আমি নিজেও করে দিয়েছি। হ্যাঁ, এটা সত্য বিলম্ব হচ্ছে। কেন দু’বছর, চার বছর বিলম্ব হচ্ছে। কারণটা হচ্ছে বছর দুয়েক আপনার করোনা ছিল। তখন কার্যক্রমটা কমে ছিল। ভুলের সংখ্যাও কিন্তু হাজার হাজার, লাখ লাখ নয়। মায়ের নাম, বাবার নাম, অনেকে হঠাৎ করেই নামে থেকে মোহাম্মদ বাদ দিতে চাচ্ছেন, মোহাম্মদ ছোট না বড় হবে, এতো সব দাবি।তিনি বলেন, সাংবিধানিকভাবে এটা কিন্তু আমাদের কাজ নয়, আইনের ভিত্তিতে দেওয়া হয়েছে। তারপর এনআইডি যেটা এটা বিশাল একটা কর্মযজ্ঞ। এখন আবার ওরা ভোটার তালিকা হালনাগাদ নিয়ে কাজ করছে।আরও পড়ুন: হিউমার বা মজা করেছিলাম, ক্ষমা করবেন: সিইসিএই সময় এনআইডি মহাপরিচালক এ কে এম হুমায়ুন কবীর বলেন, অনেক ইচ্ছাকৃত ভুল হয়েছে। আবার অনিচ্ছাকৃত ভুল হয়েছে। সবার শিক্ষা সনদ থাকলে সুবিধা হতো। আমরা মানুষকে সন্তুষ্ট করার চেষ্টা করছি। আমাদের ভুল হচ্ছে। তবে কমিশনের নির্দেশ আমরা প্রতিপালনের চেষ্টা করছি, বলেন তিনি। একাত্তর/এসি
tags:সিইসি, ইসি, জাতীয় পরিচয়পত্র


26003
গুলিবিদ্ধ হয়ে যুবক নিহত, আহত ১০
দেশযোগ
2022-07-19T20:22:53+06:00
নরসিংদীর রায়পুরায় আধিপত্য বিস্তারকে কেন্দ্র করে দুই দলের সংঘর্ষে গুলিবিদ্ধ হয়ে মুখলেছ মিয়া নামে এক যুবক নিহত হয়েছেন। এতে আহত হয়েছেন উভয় দলের অন্তত ১০জন। মঙ্গলবার (১৯ জুলাই) দুপুরে উপজেলা নিলক্ষা ইউনিয়নের সাবেক ইউপি চেয়ারম্যান মো. তাজুল ইসলাম এবং রাজিব মিয়ার সমর্থকদের মধ্যে এ সংঘর্ষের ঘটনা ঘটে। প্রত্যক্ষদর্শীরা জানান, আধিপত্য বিস্তার নিয়ে নিলক্ষা ইউনিয়নের তাজুল ইসলামের সাথে রাজিব মিয়ার দীর্ঘদিন ধরে বিরোধ চলে আসছে। এ নিয়ে একাধিকবার সংঘর্ষের ঘটনাসহ থানায় উভয় দলের পাল্টাপাল্টি মামলাও হয়। এর জেরে দুপুরে এ দু’দল দেশীয় অস্ত্রশস্ত্র নিয়ে সংঘর্ষে জড়িয়ে পড়লে রাজিব মিয়ার সমর্থক মুখলেছ মিয়া গুলিবিদ্ধ হয়ে নিহত হয়। খবর পেয়ে রায়পুরা উপজেলা নির্বাহী অফিসার মো. আজগর হোসেন, রায়পুরা সার্কেলের সহকারী পুলিশ সুপার সত্যজিত ঘোষ, সহকারী কমিশনার মো. সাজ্জাত হোসেন এবং রায়পুরা থানার ভারপ্রাপ্ত কর্মকর্তা (ওসি) মো. আজিজুর রহমান সঙ্গীয় ফোর্স নিয়ে দীর্ঘক্ষণ চেষ্টা চালিয়ে পরিস্থিতি নিয়ন্ত্রণে আনেন। গুলিবিদ্ধ হয়ে একজনের মৃত্যুর বিষয়টি নিশ্চিত করে রায়পুরা থানার ভারপ্রাপ্ত কর্মকর্তা (ওসি) মো. আজিজুর রহমান জানান, শান্তিপূর্ণ পরিস্থিতি নিশ্চিতে এলাকায় পর্যাপ্ত পুলিশ মোতায়েন রয়েছে।একাত্তর/জো 
tags:নরসিংদী, রায়পুরা, আধিপত্য বিস্তার, দুই দলের সংঘর্ষ


26004
সান্তাহারে ইয়াবাসহ যুবলীগ নেতা মনির গ্রেপ্তার
দেশযোগ
2022-07-19T20:35:59+06:00
বগুড়ার আদমদীঘির সান্তাহার পৌরসভার ৭ নম্বর ওয়ার্ড যুবলীগের সাধারন সম্পাদক মনিরকে ৩০ পিস ইয়াবাসহ গ্রেপ্তার করেছে পুলিশ। সোমবার (১৮ জুলাই) মধ্যরাতে সান্তাহার নিউ কলোনী চা বাগান এলাকা থেকে তাকে গ্রেপ্তার করা হয়। মঙ্গলবার (১৯ জুলাই) তার বিরুদ্ধে থানায় মাদক আইনে মামলা দায়েরের পর জেল হাজতে পাঠানো হয়েছে তাকে।জানা গেছে, ৭ নম্বর ওয়ার্ড যুবলীগের সাধারন সম্পাদক মনির হোসেন (২৮) সান্তাহার নতুন বাজার হাটখোলার মোফাজ্জল হোসেন মোফার ছেলে। সান্তাহার পুলিশ ফাঁড়ির পরিদর্শক আরিফুল ইসলাম জানান, মনির একজন চিহ্নিত মাদক ব্যবসায়ী। সোমবার রাতে সান্তাহার নিউ কলোনী চা-বাগান এলাকায় মনিরের পরিহিত লুঙ্গির ভাঁজে একটি সাদা পলিথিনে মোড়ানো ৩০ পিস ইয়াবা রেখে বিক্রির জন্য অপেক্ষা করছিল। গোপন সংবাদের ভিত্তিতে সেখানে অভিযান চালিয়ে ইয়াবাসহ তাকে গ্রেপ্তার করা হয় বলে জানান এই পুলিশ কর্মকর্তা।একাত্তর/জো 
tags:বগুড়া, যুবলীগ, আদমদীঘি, সান্তাহার, ইয়াবাসহ গ্রেপ্তার, সাধারন সম্পাদক


26006
বাস-ট্রাকের সংঘর্ষে একজনের মৃত্যু, আহত ১৪
দেশযোগ
2022-07-19T20:41:52+06:00
মানিকগঞ্জে ঢাকা-আরিচা মহাসড়কের ঘিওর উপজেলার পুখুরিয়া এলাকায় বাস এবং ট্রাকের মুখোমুখী সংঘর্ষের ঘটনায় ট্রাকের হেলপার মারুফ হোসেন মারা গেছেন। মঙ্গলবার (১৯ জুলাই) বিকেলে প্রায় চারটার এই দুর্ঘটনার ঘটনা ঘটে। এছাড়াও, এই দুর্ঘটনায় আহত হয়েছেন ১৪ জন।   ঘটনার পরপরই ফায়ার সার্ভিসের কর্মী এবং পুলিশ সদস্যরা সেখানে পৌছে আহতদের উদ্ধার করে এই এলাকার বিভিন্ন হাসপাতালে ভর্তি করেন। পরে চিকিৎসাধীন অবস্থায় ট্টাকের হেলপার মারুফের মৃত্যু হয়। মৃত মারুফ হোসেন মানিকগঞ্জের শিবালয় উপজেলার ইছাইল গ্রামের মামুন মিয়ার ছেলে।  বরংগাইল হাইওয়ে থানার ভারপ্রাপ্ত কর্মকর্তা জাকির হেসেন জানিয়েছেন, ঢাকা থেকে ছেড়ে আসা পাটুরিয়াগামী পদ্মা দ্রুত গতি পরিবহনের একটি বাস মোটরসাইকেলকে ওভারটেক করতে গিয়ে বিপরীত দিক থেকে আসা চাল বোঝাই ট্টাকের সঙ্গে সংঘর্ষে বাধে। এতে দুটি যানেরই সামনের অংশ দুমড়ে মুচড়ে যায়। তিনি আরও জানান, ঘটনার সময় গাড়ির ভেতরে আটকা পড়ে দুই চালক। এদিকে, দুর্ঘটনার পরেই মহাসড়কে প্রায় দুই ঘণ্টা যানবাহন বন্ধ থাকার পর পরিস্থিতি কিছুটা স্বাভাবিক হয়। একাত্তর/ এনএ
tags:সড়ক দুর্ঘটনা, মৃত্যু


26007
দশ বছর ধরে এক পায়ে ট্রাক চালাচ্ছেন ত্রিশালের সেই চালক
অন্যান্য
2022-07-19T20:47:50+06:00
ত্রিশালে সন্তান ও স্বামীসহ অন্তঃসত্ত্বা নারীর জীবন কেড়ে নেয়া ট্রাক চালক রাজু আহমেদ ওরফে সিপন চালক হবার মতো শারীরিক যোগ্যতা ছিলো না। তার এক পা ছিলো অচল। অথচ দশ বছর ধরে বাকি এক পা দিয়েই তিনি চালাচ্ছিলেন মালবাহী ট্রাকের মতো ভারি বাহন। আবার সেই ট্রাকের কোনো কাগজপত্রের মেয়াদও ছিলো না। ড্রাইভার রাজুর ছিলো না ভারি বাহন চালানোর লাইসেন্সও। ১৬ জুলাই ওই দুর্ঘটনায় মৃত মায়ের পেট ফেটে সড়কেই জন্ম হয় নবজাতকের। গত ১৬ জুলাই দুপুরে ময়মনসিংহের ত্রিশালের রায়মনি গ্রামের জাহাঙ্গীর আলম তার আট মাসের অন্তঃসত্ত্বা স্ত্রী রত্না বেগমকে নিয়ে হাসপাতালে যাচ্ছিলেন। এ সময় মহাসড়কের পাশে দাঁড়িয়ে থাকা অবস্থায় একটি ট্রাক বেপরোয়া গতিতে তাদের চাপা দেয়। ঘটনাস্থলেই মারা যায় স্বামী স্ত্রী ও ছয় বছরের মেয়ে। এ সময় সড়কে পড়ে থাকা মৃত মায়ের পেট ফেটে জন্ম নেয় তার গর্ভের সন্তান। সেই মেয়েশিশু এখন ময়মনসিংহ মেডিক্যাল কলেজ হাসপাতালে চিকিৎসাধীন আছে। এই সড়ক দুর্ঘটনায় অজ্ঞাতনামা চালককে আসামি করে মামলা করেন জাহাঙ্গীর আলমের বাবা। সোমবার রাতে সাভার থেকে চালক রাজু আহমেদ শিপনকে গ্রেফতার করে র‌্যাব।মঙ্গলবার (১৯ জুলাই) রাজধানীর কারওয়ান বাজারে র‌্যাবের মিডিয়া সেন্টারে বাহিনীটি জানায়, ট্রাক চালক রাজু ১০ বছর আগে আরেক দুর্ঘটনায় পঙ্গু হবার পর তার একটি পা অচল হয়ে যায়। কিন্তু সেই অবস্থাতেই গেলো ১০ বছর ধরে তিনি মাল বোঝাই ভারি ট্রাক চালিয়ে আসছেন। দুর্ঘটনার দিনও তার সাত টনের ট্রাকে সাড়ে ১৩ টন মালামাল ছিলো। আর সে কারণেই টাল সামলাতে না পেরে তিনি ট্রাক তুলে দেন ময়মনসিংহের ত্রিশালে সড়ক পারাপারের অপেক্ষায় থাকা অন্তঃসত্ত্বা নারী, তাঁর স্বামী ও সন্তানের ওপর।রাজুর ভারী যান চালানোর অনুমতি ছিল না। তাঁর মধ্যম সারির যান চালানোর একটি সনদ ছিল। এই সনদেরও মেয়াদ পেরিয়ে যায় ২০১৬ সালে।র‌্যাবের আইন ও গণমাধ্যম শাখার পরিচালক খন্দকার আল মঈন বলেন, রাজু ১১ জুলাই থেকে টানা পাঁচ দিন ট্রাক চালাচ্ছিলেন। ত্রিশালে দুর্ঘটনার দিন তিনি চাঁপাইনবাবগঞ্জ থেকে আম ও রাজশাহীর নৌহাটা থেকে আলু-পেঁয়াজ নিয়ে কিশোরগঞ্জের তাড়াইলে যাচ্ছিলেন।তিনি বলেন, চালক রাজু আগে জেল খেটেছেন। ২০০২ সালে যশোরের এক ট্রাক চালকের সহকারী ছিলো। সে সময় এক দুর্ঘটনায় তাঁর বাঁ পা জখম হয়। এখনো তাঁর বাঁ পা অচল।র‌্যাব জানায়, জিজ্ঞাসাবাদে রাজু দাবি করেন, ত্রিশালে তার ট্রাকটির পেছনে যাত্রীবাহী একটি বাস ছিল। বাসটি অনবরত হর্ন বাজাচ্ছিল। তিনি বাসটিকে জায়গা দিতে বাঁয়ে চাপানোর চেষ্টা করেন। এ সময় ব্রেক কাজ করছিল না ফলে তিনি নিয়ন্ত্রণ হারান।সড়কের পাশে দাঁড়ানো পরিবারটিকে রাজু দেখতে পাননি বলে দাবি করেছেন। ট্রাকের মালিক রাজশাহীর ব্যবসায়ী মনজুর। দুর্ঘটনার সময় ট্রাকচালক রাজুর সহকারী খায়রুল ঘুমাচ্ছিলেন। ট্রাকের ফিটনেস সার্টিফিকেটও ছিল মেয়াদোত্তীর্ণ।সড়কে এমন মর্মান্তিক দুর্ঘটনার দায় সরকারি প্রতিষ্ঠান ও পরিবহন মালিকরাও এড়াতে পারে না। শারীরিকভাবে অক্ষম একজন চালককে দিয়ে ট্রাক চালানোর অভিযোগে মালিকের বিরুদ্ধেও তদন্ত হবে বলে জানিয়েছে র‌্যাব। আরও পড়ুন: ত্রিশালের সড়কে জন্ম নেয়া শিশু এখনও শঙ্কামুক্ত নয়র‌্যাব আরও জানায়, দুর্ঘটনার পর উপস্থিত লোকজন ট্রাকটি থামায়। তখন সুযোগ বুঝে রাজু ঢাকাগামী একটি বাসে উঠে পড়েন। পরবর্তী সময়ে বাস থেকে তিনি ময়মনসিংহ বাইপাসে নামেন এবং সেখান থেকে একটি সিএনজিচালিত অটোরিকশায় করে প্রথমে মুক্তাগাছা এবং পরে অপর একটি বাসে করে তিনি টাঙ্গাইলের এলেঙ্গায় পৌঁছান। সেখান থেকে রাজু তার পরিচিত বিভিন্ন ট্রাকচালকের ট্রাকে উঠে আত্মগোপনে থাকেন। সোমবার এমন একটি ট্রাক সাভারে পৌঁছালে সেখান থেকে তাঁকে গ্রেপ্তার করা হয়।র‌্যাবের সংবাদ সম্মেলনে বলা হয়, দুর্ঘটনার সময় ঘটনাস্থলেই নিহত হন জাহাঙ্গীর আলম (৩৫) ও তার অন্তঃসত্ত্বা স্ত্রী রত্না বেগম (২৬)। এ ছাড়া তার তিন বছর বয়সী মেয়ে সানজিদা আক্তারকে স্থানীয় স্বাস্থ্য কমপ্লেক্সে নেওয়ার পথে মারা যায়।একাত্তর/এসি
tags:প্রধান সংবাদ, সড়ক দুর্ঘটনা, রাজধানী, ময়মনসিংহ, ত্রিশাল


26008
দিঘলিয়ায় দিনভর একের পর এক পরিদর্শন দল
দেশযোগ
2022-07-19T21:17:33+06:00
নির্বাচন এলেই স্বাধীনতাবিরোধী চক্র সাম্প্রদায়িক সহিংসতা সৃষ্টির পাঁয়তারা করে বলে অভিযোগ করেছেন ধর্ম প্রতিমন্ত্রী ফরিদুল হক খান। নড়াইলে হিন্দু সম্প্রদায়ের পুড়িয়ে দেয়া বাড়ি দেখতে গিয়ে তিনি একথা বলেন। এদিকে, দিঘলীয়ায় মন্দির ও বাড়িতে হামলার অভিযোগে রোমান মোল্লা নামে আরেক যুবককে গ্রেফতার করে রিমান্ডে নিয়েছে পুলিশ। মঙ্গলবার সকাল থেকেই ব্যস্ত ছিলো নড়াইল প্রশাসন। সকালে বাম গণতান্ত্রিক জোট ও সুপ্রিম কোর্টের আইনজীবীরা ক্ষতিগ্রস্ত এলাকা পরিদর্শনের পর স্থানীয়দের সাথে কথা বলেন। দুপুরে ঘটনাস্থলে আসেন ধর্ম ও স্থানীয় সরকার প্রতিমন্ত্রী। সাথে ছিলেন সনাতন ধর্মের নেতরা। এ সময় তিনি ঘটনা সম্পর্কে বিস্তারিত শুনেন এবং কথা বলেন স্থানীয়দের সঙ্গে। পরে ধর্ম প্রতিমন্ত্রী ফরিদুল হক খান বলেন, সাম্প্রদায়িক সম্প্রীতি বিনষ্টে স্বাধীনতাবিরোধী চক্র ষড়যন্ত্র করছে। সম্প্রীতি বিনষ্টের অপরাধী যেই হোক তাকে আইনের আওতায় আনা হবে।তিনি আরো বলেন, স্বাধীনতাবিরোধী ওই চক্র দেশের ভাবমূর্তি নষ্ট করতে আগুন ও হামলাসহ নানা অরাজকতা সৃষ্টি করে দেশকে সবসময় অস্থিতিশীল পরিবেশে রাখতে চায়।ক্ষতিগ্রস্ত পরিবার ও মন্দিরের পুরোহিতদের উদ্দেশ্যে ধর্ম প্রতিমন্ত্রী বলেন,আপনাদের ভয় পাবার কোন কারণ নেই। সরকার আপনাদের পাশে আছে। এ সময় স্থানীয় সরকার প্রতিমন্ত্রী স্বপন ভট্টাচার্য বলেন, বঙ্গবন্ধুর হত্যাকাণ্ডে সেসব গোষ্ঠী জড়িত ছিলো আজ তারাই শেখ হাসিনার সরকারকে বেকায়দায় ফেলতে  চায়।তিনি আরও বলেন, মহল বিশেষ দেশে অস্থিতিশীল পরিবেশ সৃষ্টি করে এদেশকে সাম্প্রদায়িক দেশে পরিণত করার অপচেষ্টায় লিপ্ত রয়েছে।আরও পড়ুন: লোডশেডিং নিয়ে শহর ও গ্রামে চলছে বৈষম্যএরপর, বিকেল সাড়ে ৫টায় মন্ত্রী, সংসদ সদস্যদের উপস্থিতিতে লোহাগড়া উপজেলা পরিষদ মিলনায়তনে ধর্মীয় সম্প্রীতি রক্ষার্থে এক মতবিনিময় সভা অনুষ্ঠিত হয়।এদিকে, নড়াইলের লোহাগড়া দিঘলিয়া ভাঙচুর মামলায় রোমান মোল্লা নামে এক যুবককে গ্রেফতারের পর তার তিন দিনের রিমান্ড মঞ্জুর করেছে আদালত। একাত্তর/এসি
tags:প্রধান সংবাদ, খুলনা, সাম্প্রদায়িক হামলা, হিন্দু, নড়াইল, লোহাগড়া, দিঘলিয়া


26009
মানুষের জীবন নিয়ে খেলেছে সাবরিনা-আরিফসহ আট আসামি
অন্যান্য
2022-07-19T21:31:18+06:00
করোনা পরীক্ষার ভুয়া রিপোর্ট দেয়ার মামলায় জেকেজি হেলথকেয়ারের চেয়ারম্যান চিকিৎসক সাবরিনা আরিফ চৌধুরী ও তার স্বামী আরিফুল হক চৌধুরীসহ আটজনকে ১১ বছর করে কারাদণ্ড দিয়েছেন আদালত। ঢাকার মুখ্য মহানগর হাকিম আদালতের বিচারক তোফাজ্জল হোসেন এই রায় দেন। রায়ের পর্যবেক্ষণে আদালত বলেছে, করোনার ভুয়া রিপোর্ট দিয়ে তারা মানুষের জীবন নিয়ে খেলেছে। করোনা পরীক্ষার নামে ভুয়া রিপোর্ট দেয়ার অভিযোগে ডাক্তার সাবরিনাসহ আট অভিযুক্তকে মঙ্গলবার সকালে আদালতে হাজির করে আইনশৃঙ্খলা বাহিনীর সদস্যরা। বেলা পৌনে একটার দিকে রায় ঘোষণা করেন ঢাকার চিফ মেট্রোপলিটন ম্যাজিস্ট্রেট আদালতের বিচারক তোফাজ্জল হোসেন। রায়ে ডা. সাবরিনা ও তার স্বামী জেকেজির প্রধান নির্বাহী আরিফ, জেকেজির সমন্বয়ক সাঈদ চৌধুরী, সাবেক কর্মকর্তা হুমায়ুন কবির ও তার স্ত্রী তানজিনা পাটোয়ারী, বিপ্লব দাস, শফিকুল ইসলাম ও জেবুন্নেসাকে ১১ বছরের কারাদণ্ড দেয়া হয়। এর মধ্যে করোনা সনদ নিয়ে জালিয়াতির দায়ে দুটি ধারায় চার বছর ও প্রতারণার ধারায় তিন বছরের কারাদণ্ড দেয়া হয়েছে। তিন ধারার শাস্তি একের পর এক চলবে বলে বিচারক তোফাজ্জল হোসেন রায়ে উল্লেখ করেছেন।রায়ের পর্যবেক্ষণে বিচারক বলেন, করোনার ভুয়া রিপোর্ট দিয়ে মানুষের জীবন নিয়ে খেলেছেন জেকেজি হেলথ কেয়ারের চেয়ারপারসন ডা. সাবরিনা চৌধুরী ও প্রধান নির্বাহী কর্মকর্তা (সিইও) আরিফুল হক চৌধুরীসহ আট আসামি। তাই আসামিদের সাজা দেওয়া প্রয়োজন।বিচারক বলেন, ডা. সাবরিনা-আরিফসহ অন্য আসামিরা করোনা পরীক্ষার ভুয়া রিপোর্ট দিয়েছে। রাষ্ট্র যখন নাগরিকের করোনা পরীক্ষা বিনামূল্যে করার দায়িত্ব নেয়। তখন তারা করোনার ভুয়া পরীক্ষা করে মানুষের জীবন নিয়ে খেলেছে। তারা মানুষদের করোনার ভুয়া সার্টিফিকেট দিতো। এজন্য তাদের সাজা দেওয়া হলো।রায় ঘোষণার আগে সকাল সাড়ে আটটার দিকে তাদের কাশিমপুর কেন্দ্রীয় কারাগার থেকে ঢাকা মেট্রোপলিটন ম্যাজিস্ট্রেট (সিএমএম) আদালতে হাজির করা হয়। তাদের রাখা হয় আদালতের হাজতখানায়। পরে তাদের আদালতে ওঠানো হয়।মামলায় ৪০ জন সাক্ষীর মধ্যে ২৬ জন আদালতে সাক্ষ্য দেয়। তবে, আসামিপক্ষের আইনজীবীর দাবি মামলায় কোনো সংশ্লিষ্টতা না পাবার পরও সাবরিনাকে এই মামলায় জড়ানো হয়েছে। করোনার নমুনা সংগ্রহ ও ভুয়া প্রতিবেদন দেওয়ার অভিযোগে ২০২০ সালের ২৩ জুন জেকেজি হেলথ কেয়ারের সিইও আরিফুলসহ মোট ছয়জনকে গ্রেপ্তার করে তেজগাঁও থানা পুলিশ। একই বছরের ১২ জুলাই সাবরিনাকে গ্রেপ্তার করে পুলিশ। তিনি জাতীয় হৃদরোগ ইন্সটিটিউটের চিকিৎসক ছিলেন। গ্রেপ্তার হবার পর তাকে সাময়িক বরখাস্ত করে হাসপাতাল কর্তৃপক্ষ।আরও পড়ুন: দিঘলিয়ায় দিনভর একের পর এক পরিদর্শন দলমামলা সূত্রে জানা যায়, ঢাকাসহ দেশের বিভিন্ন জায়গায় করোনা শনাক্তের জন্য নমুনা সংগ্রহ করে তা পরীক্ষা না করেই জেকেজি হেলথকেয়ার ২৭ হাজার মানুষকে ভুয়া রিপোর্ট দেয়। এ অভিযোগে ২০২০ সালের ২৩ জুন অভিযান চালিয়ে প্রতিষ্ঠানটি সিলগালা করে দেওয়া হয়। পরে তাদের বিরুদ্ধে তেজগাঁও থানায় মামলা করলে দুজনকে গ্রেফতার করা হয়।একাত্তর/এসি
tags:প্রধান সংবাদ, রাজধানী, করোনা পরীক্ষা, ভুয়া, জেকেজি, সাবরিনা


26010
অটোরিকশার ধাক্কায় শিশুর মৃত্যু
দেশযোগ
2022-07-19T21:34:30+06:00
চাঁপাইনবাবগঞ্জের গোমস্তাপুরে বিদ্যুৎচালিত অটোরিকশার এক শিশুর মৃত্যু হয়েছে। মঙ্গলবার (১৯ জুলাই) বিকেলে উপজেলার বাঙ্গাবাড়ী এলাকায় এ দুর্ঘটনা ঘটে।জানা গেছে, দুর্ঘটনায় নিহত শিশু আফরোজা (৮) দাঁড়িপাতা গ্রামের মো. রুবেলের মেয়ে।গোমস্তাপুর থানার ভারপ্রাপ্ত কর্মকর্তা (ওসি) আলমাস আলী সরকার জানান, বিকেলে গোমস্তাপুর উপজেলার বাঙ্গাবাড়ি ইউনিয়নের সন্তোষপুর-বাঙ্গাবাড়ী সড়কে আফরোজা রাস্তা পার হতে গিয়ে অটোর ধাক্কায় গুরুতর আহত হলে তাকে উদ্ধার করে স্থানীয় হাসপাতালে নেয়ার পথেই তার মৃত্যু হয়। এ ঘটনায় গোমস্তাপুর থানায় প্রয়োজনীয় আইনানুগ ব্যবস্থা গ্রহন করা হয়েছে বলেও জানান ওসি।একাত্তর/জো 
tags:চাঁপাইনবাবগঞ্জ, শিশুর মৃত্যু, অটোরিকশা, গোমস্তাপুর, বাঙ্গাবাড়ী


26011
রায় শুনে হেসেছেন সাবরিনা, বলেছেন তিনি নির্দোষ
অন্যান্য
2022-07-19T21:46:59+06:00
করোনার ভুয়া রিপোর্টের মামলায় জেকেজি হেলথকেয়ারের চেয়ারপারসন ডা. সাবরিনা চৌধুরী ১১ বছরের জেল সাজার রায় শুনে হেসে দিয়েছেন। বলেছেন, একদিন মানুষ জানবে সাবরিনা নিরপরাধ ছিলো। একদিন প্রমাণ হবে আমি নির্দোষ। মঙ্গলবার (১৯ জুলাই) চাঞ্চল্যকর এই মামলার রায় রায় শুনে কাঠগড়ায় দাঁড়িয়েই হাসেন সাবরিনা। এ সময় উপস্থিত সাংবাদিকের প্রশ্নের জবাবে তিনি বলেন, বুঝতে পারছিলাম কী হবে, তবে এতটা হবে বুঝতে পারিনি। একদিন নির্দোষ প্রমাণিত হবেন উল্লেখ করে ডা.সাবরিনা বলেন, একটা কথাই বলবো। আল্লাহ ধৈর্যশীলদের সঙ্গেই আছেন। একদিন মানুষ জানবে সাবরিনার অপরাধ ছিল না। রায়ের বিরুদ্ধে আপিলের বিষয়ে সাবরিনা বলেন, আমি জেকেজির চেয়ারম্যান ছিলাম না, এই সাজা কীভাবে হলো? আপিলের কথা তো পরে।এরপর সাবরিনাকে মুখ্য মহানগর হাকিম আদালত থেকে হাজতখানায় নেওয়ার সময় তাঁর এক আইনজীবী বলেন, বের হয়ে যাবেন ইনশাআল্লাহ। সে সময় সাবরিনা আইনজীবীর উদ্দেশ্যে বলেন, আমি তো সেদিনই মরে গেছি। যেদিন আমাকে এখানে ঢোকানো হয়েছে। আমি বের হবো কি না সেটা বড় কথা না। বড় কথা হলো দেশবাসী জানলো আমি অপরাধী। এরপরে সাবরিনা বলেন, একদিন প্রমাণ হবে সাবরিনা নির্দোষ। আমি নির্দোষ কিন্তু দেশবাসী জানলো আমি অপরাধী। শুধু বলব, আল্লাহ একদিন এর বিচার করবেন।রায় ঘোষণার সময় ও পরে আসামি সাবরিনাকে ভাবলেশহীন দেখা গেছে। তার চোখেমুখে চিন্তার কোনো ছাপ দেখা যায়নি। তবে মামলার অন্য আসামিদের স্বজনরা রায় শেষে বেরিয়ে যাওয়ার সময় কান্না ও আহাজারি করছিলেন।করোনা ভাইরাসের নমুনা পরীক্ষা নিয়ে প্রতারণার মামলায় জেকেজি হেলথ কেয়ারের চেয়ারম্যান ডা. সাবরিনা চৌধুরী এবং তার স্বামী ও প্রতিষ্ঠানটির সিইও আরিফুল চৌধুরীসহ আটজনকে তিনটি আলাদা অভিযোগে ১১ বছর করে কারাদণ্ড দিয়েছে আদালত। মামলা সূত্রে জানা যায়, ঢাকাসহ দেশের বিভিন্ন জায়গায় করোনা শনাক্তের জন্য নমুনা সংগ্রহ করে তা পরীক্ষা না করেই জেকেজি হেলথকেয়ার ২৭ হাজার মানুষকে রিপোর্ট দেয়। এর বেশির ভাগই ‘ভুয়া’ বলে চিহ্নিত হয়। এ অভিযোগে ২০২০ সালের ২৩ জুন অভিযান চালিয়ে প্রতিষ্ঠানটি সিলগালা করে দেওয়া হয়। পরে ডা. সাবরিনা ও তার স্বামী আরিফুল চৌধুরীর বিরুদ্ধে তেজগাঁও থানায় মামলা করা হলে দুজনকেই গ্রেপ্তার করে আইন-শৃঙ্খলা বাহিনী। ওই বছরের ৫ আগস্ট ঢাকা মহানগর হাকিম আদালতে সাবরিনা-আরিফসহ আট আসামির বিরুদ্ধে অভিযোগপত্র দেন ডিবি পুলিশের পরিদর্শক মামলার তদন্ত কর্মকর্তা লিয়াকত আলী।আরও পড়ুন: মানুষের জীবন নিয়ে খেলেছে সাবরিনা-আরিফসহ আট আসামি২০২০ সালের ২০ আগস্ট আদালত আসামিদের অব্যাহতির আবেদন করে অভিযোগ গঠনের মাধ্যমে বিচার শুরুর আদেশ দেন। বিচার চলাকালীন বিভিন্ন সময়ে এ মামলাটিতে ৪০ জন সাক্ষীর মধ্যে ২৬ জনের সাক্ষ্যগ্রহণ করেছে আদালত।গেলো ১১ মে আদালতে আত্মপক্ষ সমর্থনে আসামিরা নিজেদের ‘নির্দোষ’ দাবি করে ন্যায়বিচার প্রত্যাশা করেন। এরপর গত ২৯ জুন যুক্তিতর্ক উপস্থাপন শেষে আদালত রায়ের জন্য ১৯ জুলাই দিন ধার্য করেন।একাত্তর/এসি
tags:রাজধানী, আদালত, করোনা পরীক্ষা, ভুয়া, জেকেজি, সাবরিনা


26012
নড়াইলে হিন্দুদের ওপর হামলা আগুনের ঘটনায় ‍যুবক রিমান্ডে
দেশযোগ
2022-07-19T22:37:58+06:00
নড়াইলের দিঘলিয়ায় হিন্দু ধর্মাবলম্বীদের বাড়িঘর-দোকানপাট ভাঙচুর, লুটপাট ও মন্দিরে হামলা এবং আগুনের ঘটনায় গ্রেপ্তার এক যুবকের তিন দিনের রিমান্ড মঞ্জুর করেছেন আদালত।মঙ্গলবার (১৯ জুলাই) বিকেলে নড়াইল সিনিয়র জুড়িশিয়াল  ম্যাজিস্ট্রেট মোরশেদুল আলমের আমলি আদালত এ রিমান্ড মঞ্জুর করেন। এর আগে পুলিশের পক্ষ থেকে সাত দিনের রিমান্ড আবেদন করে তাকে আদালতে হাজির করা হয়। ওই যুবকের নাম রোমান মোল্লা। তার বাড়ি কুমড়ী গ্রামে। সে দিঘলিয়া নবগঙ্গা ডিগ্রি কলেজের স্নাতক দ্বিতীয় বর্ষের ছাত্র।উল্লেখ্য, গত শুক্রবার (১৫ জুলাই) ফেসবুকে একটি পোস্টকে কেন্দ্র করে ইসলাম ধর্ম অবমাননার ‘কথিত অভিযোগ’ তুলে নড়াইলের লোহাগড়ার দিঘলিয়ায় হিন্দু সম্প্রদায়ের কয়েকটি বাড়ি, দোকান, মন্দিরে হামলা ও অগ্নিসংযোগের ঘটনা ঘটে।এ ঘটনায় রোববার রাতে লোহাগড়া থানার এসআই মাকরুফ রহমান বাদি হয়ে আড়াইশ অজ্ঞাত ব্যক্তির বিরুদ্ধে মামলা করেন। রোববার অভিযান চালিয়ে জেলার বিভিন্ন স্থান থেকে ছয়জনকে গ্রেপ্তার করে পুলিশ।এদিকে বাড়িঘর- দোকান-মন্দিরে হামলা ও অগ্নিসংযোগের পর পরিস্থিতি নিয়ন্ত্রণে প্রশাসনের পদক্ষেপ, নিরাপত্তার আশ্বাসেও আতঙ্ক কাটছে না সেখানকার হিন্দুদের। অনেকে এখনও এলাকাছাড়া। বিশেষ করে অনেক নারী এলাকা ছেড়ে অন্যত্র আশ্রয় নিয়েছেন বলে জানা গেছে। ইতিমধ্যে অগ্নিকাণ্ডে ক্ষতিগ্রস্ত বসতবাড়ি ও হামলার শিকার মন্দির মেরামতের কাজ শুরু করেছেন ভুক্তভোগীরা।স্থানীয়রা জানান, দিঘলিয়া গ্রামে প্রায় তিন শতাধিক পরিবার বাস করে। এর মধ্যে বাজারের পাশেই সাহাপাড়ায় শতাধিক হিন্দু পরিবার যুগের পর যুগ ধরে বসবাস করে এলেও কোনোদিন তারা এ ধরনের ঘটনার মুখোমুখি হননি। কিন্তু শুক্রবারের হামলা ও অগ্নিসংযোগের ঘটনা তাদের মধ্যে ভীতি ও আতঙ্কের জন্ম দিয়েছে।জাতীয় ক্রিকেট দলের সাবেক অধিনায়ক মাশরাফিও আক্ষেপ করে ফেসবুকে লিখেছেন, ‘ছেলেবেলা থেকে যে নড়াইলকে দেখে এসেছি, যে নড়াইলকে নিয়ে আমরা গর্ব করি, সেই নড়াইলের সঙ্গে এই নড়াইলকে আমি মেলাতে পারছি না।’অপরদিকে মঙ্গলবার (১৯ জুলাই) সকাল থেকেই ব্যস্ত ছিলো নড়াইল প্রশাসন। সকালে বাম গণতান্ত্রিক জোট ও সুপ্রিম কোর্টের আইনজীবীরা ক্ষতিগ্রস্ত এলাকা পরিদর্শনের পর স্থানীয়দের সঙ্গে কথা বলেন।দুপুরে ঘটনাস্থলে আসেন ধর্ম ও স্থানীয় সরকার প্রতিমন্ত্রী স্বপন ভট্টাচার্য। সাথে ছিলেন সনাতন ধর্মের নেতরা। এ সময় তিনি ঘটনা সম্পর্কে বিস্তারিত শুনেন এবং কথা বলেন স্থানীয়দের সঙ্গে। একাত্তর/এসি
tags:খুলনা, সাম্প্রদায়িক হামলা, হিন্দু, নড়াইল, লোহাগড়া, দিঘলিয়া, ধর্ম অবমাননা


26013
আমাজন বনে প্রতি সেকেন্ডে ১৮টি গাছ নিধন
বিশ্বযোগ
2022-07-19T22:57:38+06:00
পৃথিবীর অক্সিজেন হিসাবে পরিচিত ও সবচেয়ে বড় চিরহরিৎ বনাঞ্চল ব্রাজিলের আমাজন উজাড় করার মহোৎসব চলছে বহু বছর ধরে। এনিয়ে পরিবেশবাদীরা সোচ্চার হবার পরও এই অরণ্য ধ্বংসের মোচ্ছবকে থামানো যাচ্ছে না। সবশেষ উপাত্তে দেখা গেছে ব্রাজিলের আমাজন অরণ্যে ২০২১ সালে প্রতি সেকেন্ডে প্রায় ১৮টি গাছ নিধন করা হয়েছে। এদিকে দেশটিতে বন নিধন ২০ শতাংশেরও বেশি বেড়ে গেছে। সোমবার প্রকাশিত স্যাটেলাইট থেকে পাওয়া বিভিন্ন উপাত্তের ওপর ভিত্তি করে তৈরি করা এক প্রতিবেদন থেকে এ তথ্য জানা যায়। ম্যাপ বায়োমাসের প্রতিবেদনে বলা হয়, ২০২১ সালে ব্রাজিলে প্রায় ১৬,৫৫৭ বর্গ কিলোমিটার বনভূমি নিধন করা হয়েছে। বন উজাড় করা এ এলাকা নর্দার্ন অ্যায়ারল্যান্ডের চেয়েও বড়।২০২০ সালে ১৩,৭৮৯ বর্গ কিলোমিটার বনভূমি উজাড় করা হয়েছিল। ২০২১ সালে আমাজনের ৬০ শতাংশ ভূমির গাছপালা নিধন করা হয়। আমাজন হচ্ছে বিশ্বের সবচেয়ে বড় রেইনফরেস্ট।এনজিও, বিশ্ববিদ্যালয় ও প্রযুক্তি কোম্পানির একটি নেটওয়ার্ক ম্যাপবায়োমাসের দেওয়া তথ্য অনুযায়ী, আমাজনে প্রতি ঘণ্টায় ১১১.৬ হেক্টর বা প্রতি মিনিটে ১.৯ হেক্টর জমির বন উজাড় করা হয়। এই হিসাবে প্রতি সেকেন্ডে প্রায় ১৮টি গাছ নিধন করা হয়।তারা জানায়, প্রধানত চাষাবাদের জন্য এসব জমির গাছপালা কেটে ফেলা হয়। হিসাব অনুযায়ী মোট নিধন হওয়া বনভূমির প্রায় ৯৭ শতাংশ কৃষি কাজের জন্য ব্যবহার করা হয়। সেখানে বনভূমি উজাড়ের আরেকটি গুরুত্বপূর্ণ কারণ অবৈধ খনন কাজ।
tags:ব্রাজিল, আমাজন, পৃথিবীর অক্সিজেন, চিরহরিৎ বনাঞ্চল, পরিবেশবাদী, অরণ্য ধ্বংস


26014
ইউরোপজুড়ে ভাঙছে তাপমাত্রা রেকর্ড, জ্বলছে বনভূমি
বিশ্বযোগ
2022-07-19T23:05:57+06:00
ইউরোপের পশ্চিমাঞ্চলজুড়ে বয়ে যাওয়া তীব্র তাপদাহ এখন মহাদেশটির উত্তরাঞ্চলের
দিকে এগিয়ে যাচ্ছে। এরই মধ্যে মহাদেশের বেশিরভাগ অংশ সূর্যের তীব্র উত্তাপে ঝলসে গেছে,
তাপমাত্রা রেকর্ড ভেঙ্গেছে এবং ভয়ংকর দাবানল বনভূমি গ্রাস করছে।পশ্চিম ইউরোপে সোমবার ছিল রেকর্ড তাপপ্রবাহের
দিন। যুক্তরাজ্যে
মঙ্গলবার তাপমাত্রা বেড়ে রেকর্ড ৪১ ডিগ্রি সেলসিয়াসে পৌঁছাতে পারে বলে আবহাওয়া অফিসের
পূর্বাভাস। জারি হয়েছে সর্বোচ্চ স্বাস্থ্য সতর্কতা। যুক্তরাজ্যের মতোই অবস্থা ইউরোপের
একাধিক দেশের। যেনো প্রকৃতির রোষানলে পুড়ছে যুক্তরাজ্য। সোমবার দেশটির বিভিন্ন প্রান্তে
তাপমাত্রা রেকর্ড ৩৮ দশমিক এক ডিগ্রি সেলসিয়াসে পৌঁছায়। এটি ছিল বছরের উষ্ণতম দিন এবং
উষ্ণতার রেকর্ডে তৃতীয়তম দিন। এর ফলে গলে যাচ্ছে
বিমানবন্দরের রানওয়ে, ফাটল দেখা দিচ্ছে রেললাইনে। মঙ্গলবার তাপমাত্রা আরো বেড়ে ৪১ ডিগ্রি সেলসিয়াসে পৌঁছাতে পারে বলে
পূর্বাভাস দিয়েছে যুক্তরাজ্যের আবহাওয়া দপ্তর। এর আগে ২০১৯ সালে দেশটির কেমব্রিজ শহরে,
ইতিহাসের সর্বোচ্চ তাপমাত্রা রেকর্ড করা হয়েছিল ৩৮ দশমিক ৭ ডিগ্রি সেলসিয়াস।যুক্তরাজ্যের স্বাস্থ্য নিরাপত্তা সংস্থা ইউকেএইচএসকে ইতোমধ্যে সর্বোচ্চ
স্বাস্থ্য সতর্কতা জারি করেছে। রোববার থেকেই বন্ধ আছে যুক্তরাজ্যের প্রায় সব স্কুল।
অনেক এলাকায় রেল ও মেট্রো ট্রেন পরিষেবা স্থগিতও করা হয়েছে।একই অবস্থা ইউরোপের একাধিক দেশের। দক্ষিণ পশ্চিম ইউরোপে এই মুহূর্তে
সবচেয়ে বেশি তাপপ্রবাহ ঘটছে। আর তা ক্রমশ উত্তরের দিকে অগ্রসর হচ্ছে। ফ্রান্সের চ্যানেল
জুড়ে, অনেক শহর ও নগরীতে সোমবার রেকর্ড সর্বোচ্চ তাপমাত্রা ছিল।চ্যানেল উপকূলের সেন্ট ব্রিউচে পূর্ববর্তী রেকর্ড
৩৮.১ ডিগ্রি ছাড়িয়ে তাপমাত্রা পৌঁছেছে ৩৯.৫ ডিগ্রি সেলসিয়াসে। পশ্চিমাঞ্চলীয় নঁতে শহরে
কয়েক দশকের ৪০ ডিগ্রির রেকর্ড ভেঙ্গে তাপমাত্রা পৌঁছেছে  ৪২ ডিগ্রি সেলসিয়াসে। ফ্রান্সের দক্ষিণ-পশ্চিমাঞ্চলে
দমকল কর্মীরা এখনো দুটি বিশাল দাবানল নেভাতে কাজ করছে।ফ্রান্সের পশ্চিমাঞ্চল বিপর্যয়কর তাপমাত্রার মুখে আছে বলে সতর্ক করেছেন
বিশেষজ্ঞরা। জাতীয় আবহাওয়া দপ্তর জানিয়েছে, দেশটির বেশ কয়েকটি অংশ তাদের সবচেয়ে উষ্ণতম
দিনগুলো পার করছে। ওই সব অঞ্চলে দমকলকর্মীরা দাবানলের আগুন নেভাতে লড়ে যাচ্ছে। এলাকা
ছেড়ে সরে যেতে বাধ্য হচ্ছে হাজারো মানুষ। এদিকে, স্পেনের উত্তরাঞ্চলে ৪৩ ডিগ্রি সেলসিয়াস তাপমাত্রা রেকর্ড করেছে
আবহাওয়া অফিস। জার্মানিতে মঙ্গলবার কোনো কোনো অঞ্চলে ৪০ ডিগ্রি সেলসিয়াস তাপমাত্রা
হবে বলে জার্মানির আবহাওয়া দপ্তরের পূর্বাভাসে জানানো হয়েছে। এই তাপদাহের মধ্যে স্পেন
ও পর্তুগালে এখন পর্যন্ত এক হাজার জনেরও বেশি মানুষের মৃত্যু হয়েছে। এদিকে পর্তুগাল
সরকার এই দাবদাহের কারণে দেশটিতে আগামী রোববার পর্যন্ত জরুরি অবস্থা জারি করেছে।
tags:ইউরোপ, তীব্র তাপদাহ, দাবানল, তীব্র উত্তাপ, তাপমাত্রা রেকর্ড


26015
ইতিহাসে সবচেয়ে উষ্ণ দিন দেখলো যুক্তরাজ্য
বিশ্বযোগ
2022-07-19T23:13:09+06:00
শেষ পর্যন্ত আবহাওয়া বিশেষজ্ঞদের পূর্ভাভাসই সত্য হলো। নিজেদের ইতিহাসে সবচেয়ে উষ্ণ দিন দেখলো যুক্তরাষ্ট্র। মঙ্গলবার দেশটিতে প্রথমবারের মতো ৪০ ডিগ্রির সেলসিয়াসের বেশি তাপমাত্রা রেকর্ড হয়েছে। এটিও ছাড়িয়ে যাবার আশঙ্কাও করা হচ্ছে। মঙ্গলবার প্রথমে হিথ্রো বিমানবন্দর এলাকায় ৪০.২ ডিগ্রি সেলসিয়াস তাপমাত্রা রেকর্ড হয়। পরে লিঙ্কনশায়ারের কলিংসবাই এলাকায়ও একই তাপমাত্রা রেকর্ড হয়। এছাড়া লন্ডনের কে গার্ডেনে তাপমাত্রা ৪০.১ ডিগ্রি সেলসিয়াস স্পর্শ করেছে। এতো তাপমাত্রা ব্রিটিশরা আগে দেখেনি। পূর্ব ইংল্যান্ডের সুরীয়ে থেকে দক্ষিণ ইয়র্কশায়ার পর্যন্ত এলাকায় মঙ্গলবারের তাপমাত্রা ৩০ থেকে ৪০ ডিগ্রি সেলসিয়াস পর্যন্ত রেকর্ড হয়েছে।এর অর্থ হলো যুক্তরাজ্যের বেশ কয়েকটি আবহাওয়া কেন্দ্রে তাপমাত্রা অতীতের সব রেকর্ড ভেঙেছে। এর আগে যুক্তরাজ্যে সর্বোচ্চ ৩৮. ৭ ডিগ্রি সেলসিয়াস রেকর্ড হয়েছিলো।যুক্তরাজ্যের আবহাওয়া বিভাগের প্রধান বিজ্ঞানী স্টিফেন বেলচার বলেন, জীবনে কখনও এমনটা দেখব ভাবিনি। যুক্তরাজ্যের তাপমাত্রা এই মাত্র ৪০ ডিগ্রি সেলসিয়াস স্পর্শ করল।গত কয়েক দিনের তীব্র তাপদাহের কারণে সোমবার দেশজুড়ে রেড নোটিশ জারি করে ব্রিটিশ সরকার। প্রয়োজন ছাড়া বাসা থেকে বের হতে নিষেধ করে দেয়া হয়েছে।সতর্কতার এ পর্যায়ের অর্থ হলো- শুধু ঝুঁকিপূর্ণ গ্রুপের লোকরা নন, অতিরিক্ত তাপমাত্রায় সুস্থ সবল লোকরাও অসুস্থ হয়ে পড়তে পারেন। সরকারের এই সতর্কবার্তা সোম থেকে মঙ্গলবার পর্যন্ত মধ্য, উত্তর, পূর্ব ও দক্ষিণ পূর্ব ইংল্যান্ডে কার্যকর থাকবে।
tags:যুক্তরাষ্ট্র, আবহাওয়া বিশেষজ্ঞ, পূর্ভাভাস, উষ্ণতম দিন


26016
একসঙ্গে চার সন্তান প্রসব, দুটি মেয়ে দুটি ছেলে
দেশযোগ
2022-07-19T23:20:19+06:00
যশোরে একসঙ্গে চার সন্তানের জন্ম দিয়েছেন এক নারী। তার নাম শারমিন
আক্তার শম্পা। ২৬ বছরের এই গৃহবধূর আট বছর আগে বিয়ে হলেও মা হলেন এই প্রথম।সোমবার দিবাগত রাত ১২টার দিকে শহরের জেলরোড কুইন্স হাসপাতালে সিজারের
মাধ্যমে চার সন্তানের জন্ম হয়। এদের মধ্যে দুটি ছেলে ও দুটি মেয়ে।প্রসূতি শম্পা যশোর সদর উপজেলার বসুন্দিয়া এলাকার মালয়েশিয়ো প্রবাসী
কুদ্দুস মোল্লার স্ত্রী। একসঙ্গে চার সন্তানের জন্ম হওয়ায় শম্পার স্বজনদের মধ্যে আনন্দের
বন্যা বইছে।শম্পা জানান, ২০১২ সালের ২৬ জুলাই কুদ্দুস মোল্লার সাথে তার বিয়ে হয়ে।
জরায়ুর সমস্যার কারণে দশ বছর ধরে তিনি সন্তান ধারণ করতে পারছিলেন না। সবশেষ চিকিৎসকের তত্ত্বাবধানে থাকায় অন্তঃসত্ত্বা হন। ইতিপূর্বে আলট্রাসনো
করায় তারা চার সন্তান হওয়ার বিষয়টি জানতেন। তার স্বামী বর্তমানে মালয়েশিয়াতে আছেন।তিনি আরো জানান, ১৯ আগস্ট সন্তান প্রসবের দিন ছিল। প্রসব বেদনা ওঠায়
সোমবার বিকেলে কুইন্স হসপিটালে ভর্তি হন তিনি। এরপর রাতে সিজারের মাধ্যমে ডা. প্রতিভা ঘরাইয়ের তত্ত্বাবধানে চার সন্তানের
জন্ম হয়। এদের মধ্যে দুটি ছেলে ও দুটি মেয়ে সন্তান। শম্পা ও চার শিশু বর্তমানে সুস্থ
রয়েছেন।শম্পা বেগম জানান, তার স্বামীর সঙ্গে মোবাইল ফোনে কথা হয়েছে। তিনি
খুব খুশি। চার সন্তানের জন্য সবার কাছে দোয়া চেয়েছেন তিনি।কুইন্স হাসপাতালের ব্যবস্থাপনা পরিচালক হুমায়ুন কবীর কবু জানান, তাদের
হাসপাতালে এর আগে এক মা চার সন্তানের জন্ম দিয়েছেন। সেই সন্তানেরা সবাই সুস্থ আছে।এবার আরেক মা একসাথে চার সন্তানের জন্ম দিয়েছেন। একটি সন্তান ওজন কম
হওয়ায় কিছুটা অসুস্থ। তাকে পাশের হাসপাতালে বিশেষ তত্ত্বাবধানে রাখা হয়েছে।
tags:যশোর, একসঙ্গে চার সন্তান, জেলরোড, কুইন্স হাসপাতাল, সিজারের মাধ্যমে জন্মদান


26017
মাঙ্কিপক্স: ভারতের সব বন্দরে স্বাস্থ্য পরীক্ষার নির্দেশ
বিশ্বযোগ
2022-07-19T23:27:14+06:00
ভারতে এরিমধ্যে মাঙ্কিপক্সে আক্রান্ত দুই জন রোগী শনাক্ত হয়েছে। দু’জনেই ঠিকানা কেরালা এবং তাদের উভয়ের নিকট অতীতে বিদেশ ভ্রমণের অভিজ্ঞতা রয়েছে। এই পরিস্থিতিতে ভারতের স্বাস্থ্য মন্ত্রণালয় দেশটিতে মাঙ্কিপক্স ছড়িয়ে যাওয়ার ঝুঁকি কমাতে সব  স্থল, নৌ ও বিমানবন্দরে স্বাস্থ্য পরীক্ষার নির্দেশ দিয়েছে। সোমবার কেরালায় দেশটিতে দ্বিতীয় ব্যক্তির দেহে মাঙ্কিপক্স শনাক্ত হওয়ার পর মন্ত্রণালয় এই নির্দেশ জারি করে। ৩১ বছর বয়সী লোকটি গত সপ্তাহে দুবাই থেকে কেরালায় আসেন।ভারতে ১৪ জুলাই দক্ষিণ কেরালার কোলাম জেলায় মাঙ্কিপক্সে আক্রান্ত প্রথম ব্যক্তির দেহে মারাত্মক ভাইরাস জ্বর দেখা দেয়। তাকে পর্যবেক্ষণে রাখা হয়েছে। এই ব্যক্তি বিদেশে মাঙ্কিপক্স আক্রান্তের সঙ্গে ঘনিষ্ঠ ছিলেন বলে জানা গেছে। এই রোগের বিস্তার ঠেকাতে কর্তৃপক্ষ ওই রাজ্যের ১৪টি জেলায় সতর্কতা জারি করে।ভারতের কেন্দ্রীয় সরকার ইতোমধ্যেই এই ব্যাপারে একটি মাল্টিডিসিপ্লিনারি সেন্ট্রাল টিম মোতায়েন করেছে। যারা মাঙ্কিপক্সের উপর সার্বক্ষণিক নজরদারি রাখছে। 
tags:ভারত, মাঙ্কিপক্স, বন্দরে স্বাস্থ্য পরীক্ষা, রোগী শনাক্ত, কেরালা


26018
মিসরে দাড়িয়ে থাকা ট্রাকে বাসের ধাক্কায় বহু হতাহত
বিশ্বযোগ
2022-07-19T23:33:25+06:00
মিসরের দক্ষিণাঞ্চলীয় প্রদেশ মিনিয়ায় একটি যাত্রীবাহি বাস পার্ক করা একটি ট্রাককে ধাক্কা দিলে দুর্ঘটনায় অন্তত ২২ জনের প্রাণহানি ঘটেছে ও ৩৩ জন এতে আহত হয়েছে। মঙ্গলবার সকালের দিকে এই দুর্ঘটনা ঘটে বলে এক বিবৃতিতে জানিয়েছে মিনিয়ার প্রাদেশিক সরকার। আহতদের অনেকের অবস্থা গুরুতর হওয়া মৃতের সংখ্যা বাড়তে পারে। রাজধানী কায়রোর সঙ্গে মিনিয়ার সংযোগকারী মহাসড়কে দাঁড়িয়ে থাকা একটি ট্রাকের সঙ্গে দ্রুতগতিতে ছুটতে থাকা যাত্রীবাহী একটি বাসের সংঘর্ষে ঘটে এই দুর্ঘটনা। ট্রাকটি টায়ার বদলের জন্য সড়কে দাঁড়িয়েছিল। যাত্রীবাহি বাসটিতে ৪৫ জন যাত্রী ছিলো। নিহত বেশিরভাগই বাসটির যাত্রী ছিলেন বলে জানা গেছে। যে এলাকায় দুর্ঘটনা ঘটেছে সেটি মিনিয়ার মালাউই শহরে পড়েছে। রাজধানী কায়রো থেকে মালাউইর দূরত্ব প্রায় ২২০ কিলোমিটার।বাসটি কায়রো থেকে দক্ষিণাঞ্চলীয় সোহাগ প্রদেশে যাচ্ছিল। দুর্ঘটনার পর মিনা প্রদেশ সরকারের পক্ষ থেকে ১০টি অ্যাম্বুলেন্স দুর্ঘটনাস্থলে পাঠানো হয়। আহতদের হাসপাতালে ভর্তি করা হয়েছে।মিসরে সড়ক দুর্ঘটনা প্রায় নৈমিত্তিক ব্যাপার। দেশটিতে প্রতি বছর হাজারেরও বেশি মানুষ নিহত হন এই দুর্ঘটনায়। ২০২০ সালে দেশটিতে সড়ক দুর্ঘটনায় প্রায় ৭ হাজার মানুষ মারা গিয়েছে।
tags:দুর্ঘটনা, প্রাণহানি, মিসর, দক্ষিণাঞ্চলীয় প্রদেশ, মিনিয়া, বাস-ট্রাক ধাক্কা


26019
বিশ্ব করোনা: একদিনে ১৫৮৪ মৃত্যু, বেড়েছে সংক্রমণ
বিশ্বযোগ
2022-07-20T09:39:23+06:00
বিশ্বে গত ২৪ ঘণ্টায় করোনাভাইরাসে আক্রান্ত হয়েছেন আরও আট লাখ ১৫ হাজার ৭২১ জন। যা আগের দিনের তুলনায় প্রায় পৌনে চার লাখ বেশি। অন্যদিকে এ সময়ে ভাইরাসটিতে আক্রান্ত হয়ে মৃত্যু হয়েছে এক হাজার ৫৮৪ জনের।বুধবার (২০ জুলাই) সকালে করোনাভাইরাসে আক্রান্ত, মৃত্যু ও সুস্থতার হিসাব রাখা ওয়েবসাইট ওয়ার্ল্ডোমিটারস থেকে এ তথ্য পাওয়া গেছে।ওয়ার্ল্ডোমিটারসের সর্বশেষ তথ্য অনুযায়ী, বিশ্বে এখন পর্যন্ত মোট করোনায় আক্রান্ত হয়েছেন ৫৬ কোটি ৯৩ লাখ ৯৪ হাজার ৩৭৪ জন। মৃত্যু হয়েছে ৬৩ লাখ ৯১ হাজার ৩৪৬ জনের।গেলো ২৪ ঘণ্টায় যুক্তরাষ্ট্রে মৃত্যু হয়েছে ২৯৯ জনের এবং শনাক্ত হয়েছে ৭৫ হাজার ২৫৭ জনের। একই সময়ে ব্রাজিলে আক্রান্ত ৫৮ হাজার ২২৫ জন এবং মৃত ৩৭৮ জন। ইতালিতে আক্রান্ত ১ লাখ ২০ হাজার ৬৮৩ জন এবং মৃত্যু ১৭৬ জনের।অন্যদিকে শেষ ২৪ ঘণ্টায় তাইওয়ানে আক্রান্ত ২৭ হাজার ১৪৬ জন এবং মৃত্যু হয়েছে ৩৭ জনের। জাপানে মৃত ১৬ জন এবং আক্রান্ত ৭৯ হাজার ৬৩৩ জন। গত ২৪ ঘণ্টায় অস্ট্রেলিয়ায় মৃত ৭৫ জন এবং আক্রান্ত ৫০ হাজার ৪৯৬ জন।আরও পড়ুন: দিঘলিয়ায় দিনভর একের পর এক পরিদর্শন দলএছাড়া রাশিয়ায় করোনাভাইরাসে সংক্রমিত হয়েছেন চার হাজার ২০০ জন এবং মৃত্যু হয়েছে ৪৪ জনের। একই সময়ে থাইল্যান্ডে সংক্রমিত হয়েছেন দুই হাজার ১২৫ জন এবং ১৮ জনের মৃত্যু হয়েছে। উল্লেখ্য, ২০১৯ সালের ডিসেম্বরে চীনের উহানে প্রথম করোনাভাইরাসে আক্রান্ত রোগী শনাক্ত হয়। এরপর ২০২০ সালের ১১ মার্চ বিশ্ব স্বাস্থ্য সংস্থা (ডব্লিউএইচও) করোনাকে ‘বৈশ্বিক মহামারি’ হিসেবে ঘোষণা করে।একাত্তর/আরবিএস  
tags:প্রধান সংবাদ, করোনা, চীন, বিশ্ব স্বাস্থ্য সংস্থা, ওমিক্রন


26020
শ্রীলঙ্কায় প্রেসিডেন্ট নির্বাচন আজ
বিশ্বযোগ
2022-07-20T10:17:04+06:00
অর্থনৈতিক সংকটের জেরে চলতি মাসে প্রবল জনরোষের মুখে পদত্যাগ করেন শ্রীলঙ্কার প্রেসিডেন্ট গোতাবায়া রাজাপাকসে। আন্দোলনের একপর্যায়ে দেশ ছেড়ে পালাতে বাধ্য হন প্রেসিডেন্ট ও প্রধানমন্ত্রীর পদে থাকা দুই ভাই গোতাবায়া ও মাহিন্দা রাজাপাকসে। দেশটিতে চলমান বিশৃঙ্খলা ও অর্থনৈতিক সংকট কাটিয়ে উঠতে শ্রীলঙ্কার পার্লামেন্টে বুধবার প্রেসিডেন্ট নির্বাচন করবেন দেশটির এমপিরা। শ্রীলঙ্কান সংবাদমাধ্যম ডেইলি মিরর জানায়, বুধবার (২০ জুলাই) সকাল ১০টায় দেশটির পার্লামেন্টের অধিবেশনে প্রেসিডেন্ট নির্বাচন প্রক্রিয়া শুরু হবে। লঙ্কার প্রেসিডেন্ট হওয়ার দৌড়ে চারজন এগিয়ে থাকলেও শেষ মুহূর্তে নির্বাচন থেকে সরে দাঁড়িয়েছেন বিরোধী দলের প্রার্থী সাজিথ প্রেমাদাসা। মূলত দুল্লাস আলহাপেরুমাকে সমর্থন জানিয়ে রনিল বিক্রমাসিংহেকে পরাজিত করার জন্যই এই সিদ্ধান্ত নিয়েছেন তিনি। অন্যদিকে প্রেসিডেন্ট পদে লড়ছেন অন্তর্বর্তীকালীন প্রেসিডেন্ট রনিল বিক্রমাসিংহে, ক্ষমতাসীন দলের দুল্লাস আলাহাপেরুমা ও বামপন্থি ন্যাশনাল পিপলস পাওয়ার দলের অনুরা কুমারা দিসানায়েক। অন্তর্বর্তীকালীন প্রেসিডেন্ট রনিলকে বেশ কয়েকজন এমপি সমর্থন দেবেন বলে প্রতিশ্রুতি দিয়েছেন। গতকাল মধ্যরাত পর্যন্ত রনিল বেশ কয়েকজন এমপির সঙ্গে যোগাযোগ করেছেন। এমপিদের মধ্যে তার জনপ্রিয়তা থাকলেও দেশটির বর্তমান পরিস্থিতির কারণে রাজনৈতিক চাপে রয়েছেন রনিল। তার বিরুদ্ধে এখন রাজাপক্ষেদের সঙ্গে আঁতাত করার অভিযোগ উঠেছে। ফলে যেকোনো মূহুর্তে বদলে যেতে পারে ফলাফল।  ক্ষমতাসীন শ্রীলঙ্কা পদুজানা পেরামুনা (এসএলপিপি) থেকে বের হয়ে যাওয়া একদল সংসদ সদস্যের নেতা দুল্লাস আলাহাপ্পেরুমাও আছেন এই লড়াইয়ে। নির্বাচনী দৌড়ে ব্যাপক কর্মতৎপরতা চালিয়েছে যাচ্ছেন তিনি।আরও পড়ুন: বিশ্ব করোনা: ১৫৮৪ মৃত্যু, আক্রান্ত বেড়েছেজানা গেছে, তামিল এমপিদের সমর্থন পেতে এই নেতা সরকার দলীয় এমপি ও পররাষ্ট্রমন্ত্রী জি এল পেইরিসকে সঙ্গে নিয়ে তামিল ন্যাশনাল অ্যালায়েন্সের সঙ্গে বৈঠক করেছেন। তামিল এমপিরা তার সামনে পাঁচ দফা দাবি তুলে ধরে বলছেন, দুল্লাস যদি এসব দাবি মেনে নেয় তাহলেই তারা দুল্লাসকে সমর্থন দেবেন।অন্যদিকে রয়েছেন ন্যাশনাল পিপলস পাওয়ারের প্রেসিডেন্ট প্রার্থী অনুরা কুমারা দিসানায়েক। তিনি এরইমধ্যে ঘোষণা করেছেন যে, তিনি ক্ষমতায় এলে মন্ত্রিপরিষদ ছোট করে ১০ সদস্যে নামিয়ে আনবেন। অন্যদিকে বিদেশি রাষ্ট্র ও আন্তর্জাতিক সংস্থার সহায়তায় পরিস্থিতি স্বভাবিক করবেন। এছাড়া প্রেসিডেন্টের নির্বাহী ক্ষমতা কমিয়ে আনা এবং দুর্নীতির বিরুদ্ধে দাঁড়ানোর ঘোষণাও দিয়েছেন অনুরা। একাত্তর/আরবিএস   
tags:শ্রীলঙ্কা, অর্থনীতি, ঋণখেলাপি


26021
এসি ও বাতি বন্ধ রেখে সংসদীয় স্থায়ী কমিটির বৈঠক অনুষ্ঠিত
অন্যান্য
2022-07-20T10:40:57+06:00
দিনের আলো ব্যবহার করে অনুষ্ঠিত হলো সংসদীয় স্থায়ী কমিটির বৈঠক। মঙ্গলবার জাতীয় সংসদ ভবনে বিদ্যুৎ সাশ্রয় করার জন্য বৈদ্যুতিক বাতি ও শীতাতপ নিয়ন্ত্রণ যন্ত্র (এসি) ব্যবস্থা বন্ধ রেখে বিদ্যুৎ, জ্বালানি ও খনিজ সম্পদ মন্ত্রণালয় সম্পর্কিত স্থায়ী কমিটির এই বৈঠক অনুষ্ঠিত হয়।জাতীয় সংসদ ভবনের কেবিনেট কক্ষে অনুষ্ঠিত ২৮তম বৈঠকে দেশের বিদ্যুৎ উৎপাদন প্রকল্পসমূহের বিপরীতে গৃহীত বৈদেশিক ঋণ পরিশোধের পরিকল্পনা সম্পর্কে আলোচনা করা হয়। এছাড়া ক্যাপাসিটি চার্জ প্রদান সম্পর্কিত তথ্য কমিটিতে উপস্থাপন করা হয়।বিদ্যুৎ কেন্দ্রগুলোর ঋণের বিপরীতে ঋণ ও ঋণের সুদ পরিশোধকল্পে প্রবিধান রাখার পরামর্শ প্রদান করে কমিটি। বৈঠকে সরকারি স্থাপনাসমূহে জরুরী ভিত্তিতে এনার্জি অডিট করার জন্য প্রয়োজনীয় ব্যবস্থা গ্রহণের সুপারিশ করা হয়।কমিটির সভাপতি ওয়াসিকা আয়শা খান এতে সভাপতিত্ব করেন। বৈঠকে কমিটির সদস্য মো. নূরুল ইসলাম তালুকদার, মোছা. খালেদা খানম এবং নার্গিস রহমান অংশগ্রহণ করেন।আরও পড়ুন: শ্রীলঙ্কায় প্রেসিডেন্ট নির্বাচন আজবৈঠকে বিগত ২৬তম বৈঠকের কার্যবিবরণী নিশ্চিত করা হয় এবং ২৬তম বৈঠকে গৃহীত সিদ্ধান্তসমূহের অগ্রগতি সম্পর্কে বিস্তারিত আলোচনা করা হয়। প্রধান বিদ্যুৎ পরিদর্শন (সিইআই) দপ্তরের কার্যক্রম ও দেশের সার্বিক বিদ্যুৎ ব্যবস্থাপনা নিয়েও বৈঠকে আলোচনা হয়।এছাড়া ইতোমধ্যে সমাপ্ত হয়ে যাওয়া বিভিন্ন প্রকল্পে ব্যবহৃত যানবাহনসমূহ থেকে কয়েকটি প্রধান বিদ্যুৎ পরিদর্শন (সিইআই) দপ্তরকে বরাদ্দ দেয়ার জন্য সুপারিশ করেছে কমিটি।বৈঠকে বিদ্যুৎ বিভাগের সচিব, বাংলাদেশ বিদ্যুৎ উন্নয়ন বোর্ডের চেয়ারম্যান, বাংলাদেশ পল্লী বিদ্যুতায়ন বোর্ড এর চেয়ারম্যান, বিইপিআরসি’র চেয়ারম্যান উপস্থিত ছিলেন। 
tags:রাজধানী, বিদ্যুৎ, বাতি, এসি


26022
রাজধানীতে মাদকসহ গ্রেপ্তার আরও ৫১
অন্যান্য
2022-07-20T10:49:05+06:00
রাজধানীর একাধিক এলাকায় মাদকবিরোধী অভিযান পরিচালনা করে মাদক বিক্রি ও সেবনের অভিযোগে ৫১ জনকে গ্রেপ্তার করেছে ঢাকা মেট্রোপলিটন পুলিশের (ডিএমপি) বিভিন্ন অপরাধ ও গোয়েন্দা বিভাগ।বুধবার (২০ জুলাই) ডিএমপির মিডিয়া অ্যান্ড পাবলিক রিলেশনস বিভাগ এ তথ্য নিশ্চিত করেছে। গ্রেপ্তারের সময় তাদের কাছ থেকে ১৩৬৫ পিস ইয়াবা, ১০০ গ্রাম হেরোইন, ৮ কেজি ৭৫ গ্রাম গাঁজা ও ২৭ বোতল ফেন্সিডিল উদ্ধার করা হয়।ঢাকা মেট্রোপলিটন পুলিশ এর নিয়মিত মাদকবিরোধী অভিযানের অংশ হিসেবে মঙ্গলবার (১৯ জুলাই) সকাল ছয়টা থেকে বুধবার (২০ জুলাই) সকাল ছয়টা পর্যন্ত রাজধানীর বিভিন্ন থানা এলাকায় অভিযান চালিয়ে তাদেরকে গ্রেপ্তারসহ মাদকদ্রব্য উদ্ধার করা হয়।আরও পড়ুন: শ্রীলঙ্কায় প্রেসিডেন্ট নির্বাচন আজগ্রেপ্তারকৃতদের বিরুদ্ধে সংশ্লিষ্ট থানায় মাদকদ্রব্য নিয়ন্ত্রণ আইনে ৩৬টি মামলা দায়ের করা হয়েছে। চলতি মাসে ডিএমপি'র নিয়মিত অভিযানে ঢাকার বিভিন্ন এলাকা থেকে মাদক মামলায় কয়েকশ অভিযুক্তকে গ্রেপ্তার করা হয়েছে।একাত্তর/আরবিএস 
tags:রাজধানী, মাদক, ঢাকা, গ্রেপ্তার


26023
বুধবার কোন এলাকায় কখন লোডশেডিং
জাতীয়
2022-07-20T11:07:14+06:00
সরকারের নির্দেশনা অনুযায়ী ঢাকার দুই বিতরণ কোম্পানি ডিপিডিসি ও ডেসকো মঙ্গলবার (১৯ জুলাই) থেকে সম্ভাব্য লোডশেডিংয়ের তালিকা তৈরি করা শুরু করেছে। সেই অনুযায়ী বুধবারের (২০ জুলাই) তালিকাও প্রকাশ করেছে তারা। কোম্পানি দুটির ওয়েবসাইটের নির্দিষ্ট লিংকে এই তালিকা দেখা যাবে। এদিকে বিদ্যুৎ সাশ্রয়ের জন্য রাত আটটার পর দোকানপাট, শপিংমল বন্ধ রাখা, আলোকসজ্জা সম্পূর্ণ নিষিদ্ধ করে সোমবার নির্দেশনা জারি করা হয়েছে।জ্বালানি সঙ্কটের এই সময়ে সরকারি নির্দেশনা অমান্য করে রাত আটটার পর দোকানপাট, শপিংমল খোলা দেখলেই বিদ্যুৎ সংযোগ বিচ্ছিন্ন করে দেওয়া শুরু হয়েছে।নিচের লিংকে ডিপিডিসি ও ডেসকোর বুধবারের লোডশেডিংয়ের এলাকাভিত্তিক তালিকা রয়েছে।ডিপিডিসির বুধবারের লোডশেডিংয়ের তালিকা দেখতে ক্লিক করুনডেসকোর বুধবারের লোডশেডিংয়ের তালিকা দেখতে ক্লিক করুনএকাত্তর/এসি
tags:প্রধান সংবাদ, বিদ্যুৎ, লোডশেডিং


26024
ওমান প্রবাসীকে কুপিয়ে হত্যা, প্রধান আসামি গ্রেপ্তার
দেশযোগ
2022-07-20T11:31:48+06:00
নোয়াখালীর সুবর্ণচরে এক ওমান প্রবাসীকে কুপিয়ে হত্যার ঘটনায় পলাতক প্রধান আসামিকে গ্রেপ্তার করেছে পুলিশ। বুধবার (২০ জুলাই) সকালে গ্রেপ্তারকৃত আসামি মাইন উদ্দিনকে (৩৬) নোয়াখালীর চিফ জুডিশিয়াল ম্যাজিস্ট্রেট আদালতে সোপর্দ করা হয়। মাইন উপজেলার চর ওয়াপদা ইউনিয়নের বাসিন্দা ও সফি উল্যার ছেলে।   এর আগে মঙ্গলবার ভোরে চট্টগ্রামের হাটহাজারী মদিনা ঘাট এলাকা থেকে তাকে গ্রেপ্তার করা হয়। একই দিন সন্ধ্যার দিকে আসামিকে চরজব্বার থানায় আনা হয়। অন্যদিকে নিহত ওমান প্রবাসী কামাল উদ্দিন উপজেরার চরওয়াপদা ৬ নম্বর ওয়ার্ড চরকাজী মোখলেছ গ্রামের ওবায়দুল হক ওদু মিয়ার ছেলে। চরজব্বার থানার ভারপ্রাপ্ত কর্মকর্তা (ওসি) দেব প্রিয় দাশ ঘটনার সত্যতা নিশ্চিত করে বলেন, গ্রেপ্তারকৃত মাইন হত্যা মামলার ওয়ারেন্টভূক্ত পলাতক আসামি। গোপন সংবাদের ভিত্তিতে অভিযান চালিয়ে তাকে গ্রেপ্তার করা হয়। আসামিকে বিচারিক আদালতের মাধ্যমে কারাগারে পাঠানো হবে।  আরও পড়ুন: বুধবার কোন এলাকায় কখন লোডশেডিংউল্লেখ্য, পূর্ব শক্রতার জের ধরে ২০২১ সালের ৯ জুন বিকেলে উপজেলার মালেকের দোকান এলাকায় মাঈন উদ্দিন, রফিক, ইসমাইল, রুহুল আমিনের ছেলে আবুল কালামসহ হামলাকারীরা কামালকে কুপিয়ে গুরুত্বর আহত করে। পরে স্থানীয় লোকজন কামালকে উদ্ধার করে প্রথমে নোয়াখালী জেনারেল হাসপাতালে নিয়ে যায়। সেখান থেকে রাতে উন্নত চিকিৎসার জন্য ঢাকায় নেওয়ার পথে কামাল মারা যান। এ ঘটনায় নিহত কামালের ভাই বেলাল বাদি হয়ে চরজব্বার থানায় মাইন উদ্দিনসহ ১৭ জনের নাম উল্লেখ ও অজ্ঞাতনামা আরও ১০-১২ জনকে আসামি করে একটি মামলা দায়ের করেন।  একাত্তর/আরবিএস   
tags:হত্যা, গ্রেপ্তার, খুন


26025
চেয়ারম্যানকে লাঞ্ছিতের প্রতিবাদে এমপি’র বিরুদ্ধে বিক্ষোভ
দেশযোগ
2022-07-20T11:40:30+06:00
কুমিল্লায় দেবীদ্বার উপজেলা চেয়ারম্যান আবুল কালাম আজাদকে লাঞ্ছিতের প্রতিবাদে সংসদ সদস্য রাজী মোহাম্মদ ফখরুলের বিরুদ্ধে বিক্ষোভ করেছে স্থানীয় আওয়ামী লীগের নেতাকর্মীরা।বুধবার (২০ জুলাই) সকালে দেবীদ্বার উপজেলার ঢাকা-চট্টগ্রাম মহাসড়কের মাধাইয়া বাজারে বিভিন্ন ইউনিয়ন আওয়ামী লীগ ও অঙ্গ সংগঠনের নেতাকর্মীরা খণ্ড খণ্ড মি‌ছিল ক‌রে প্রতিবাদ জানান  ।প‌রে পথ প্রতিবাদ সভায় বক্তারা কুমিল্লা উত্তর জেলা আওয়ামী লীগের সাংগঠনিক সম্পাদক ও দেবিদ্বার উপজেলা চেয়ারম্যানকে লাঞ্ছিত করার ঘটনাটি তদন্ত করে কুমিল্লা-৪ আসনের এমপি’র বিচার দাবি করেন। আরও পড়ুন: এসি ও বাতি বন্ধ রেখে সংসদীয় স্থায়ী কমিটির বৈঠক অনুষ্ঠিতউল্লেখ্য, গত ১৬ জুলাই জাতীয় সংসদের মেম্বারস ক্লাবে দেবীদ্বার উপজেলা আওয়ামী লীগের সম্মেলন প্রস্তুতি কমিটির সভা হয়। ওই সভায় ইউনিয়ন কমিটি ঘোষণা নিয়ে কুমিল্লা-৪ (দেবীদ্বার) আসনের এমপি রাজী মোহাম্মদ ফখরুল একই এলাকার উপজেলা চেয়ারম্যান আবুল কালাম আজাদকে লাঞ্ছিত করেন। এ খবর ছড়িয়ে পড়লে শনিবার সন্ধ্যায় চেয়ারম্যানের সমর্থকরা সড়ক অবরোধ করে। ঘটে ধাওয়া-পাল্টা ধাওয়ার ঘটনা, আহত হয় অন্তত আটজন। পরে পুলিশ বিক্ষোভকারীদের ছত্রভঙ্গ করে দেয়। একাত্তর/এসি
tags:আওয়ামী লীগ, চট্টগ্রাম, কুমিল্লা, দেবীদ্বার


26026
মমতাকে পদ্মা সেতু দেখার আমন্ত্রণ জানালেন প্রধানমন্ত্রী
জাতীয়
2022-07-20T11:52:30+06:00
বাংলাদেশের জনসাধারণের জন্য এক মাস আগেই খুলে দেওয়া হয়েছে পদ্মা সেতু। এবার এই সেতু দেখতে পশ্চিমবঙ্গের মুখ্যমন্ত্রী মমতা বন্দ্যোপাধ্যায়কে চিঠি লিখে আমন্ত্রণ জানালেন প্রধানমন্ত্রী শেখ হাসিনা।বুধবার (২০ জুলাই) ভারতের আনন্দবাজার পত্রিকার এক প্রতিবেদনে এ তথ্য জানানো হয়েছে। চিঠিতে প্রধানমন্ত্রী শেখ হাসিনা লিখেছেন, 'পদ্মা সেতু বাংলাদেশের সঙ্গে পশ্চিমবঙ্গ তথা সমগ্র ভারতের আত্মিক বন্ধনকে আরও দৃঢ় করবে ও বাণিজ্যিক সম্পর্কে সম্ভাবনার নতুন দ্বার উন্মোচন করবে বলে আমি বিশ্বাস করি।' এদিকে আগামী সেপ্টেম্বর মাসে দিল্লি যাবেন শেখ হাসিনা। সেই সফরে মমতা বন্দ্যোপাধ্যায়ের সঙ্গে দেখা হওয়ার বিষয়েও আশা প্রকাশ করেন তিনি। আরও পড়ুন: বুধবার কোন এলাকায় কখন লোডশেডিংউল্লেখ্য, ২০০১ সালের ৪ জুলাই পদ্মা সেতুর ভিত্তি প্রস্তুর স্থাপন করেন প্রধানমন্ত্রী শেখ হাসিনা। গেলো ২৫ জুন সেতুর আনুষ্ঠানিক উদ্বোধন করেন তিনি। ২৬ জুন থেকে সেতুতে যান চলাচল শুরু হয়।এর আগে পশ্চিমবঙ্গের মুখ্যমন্ত্রীর জন্য রাজশাহীর আম পাঠিয়েছিলেন শেখ হাসিনা। প্রাপ্তি স্বীকার করে প্রধানমন্ত্রীকে একটি আন্তরিক চিঠিও দিয়েছিলেন মমতা। একাত্তর/আরবিএস  
tags:প্রধান সংবাদ, প্রধানমন্ত্রী, মমতা, হাসিনা


26027
ঢাকা-মাওয়া এক্সপ্রেসওয়েতে বিএনপি-ছাত্রদলের মশাল মিছিল
রাজনীতি
2022-07-20T11:57:04+06:00
মুন্সীগঞ্জের শ্রীনগর উপজেলায় ঢাকা-মাওয়া এক্সপ্রেসওয়েতে মশাল মিছিল করেছে স্থানীয় বিএনপি ও ছাত্রদল। পরে স্থানীয় ছাত্রলীগ তাদের ধাওয়া করে।মঙ্গলবার (১৯ জুলাই) রাত সাড়ে আটটার দিকে এক্সপ্রেসওয়ের সমষপুর বাসস্ট্যান্ডে এই মিছিল বের করা হয়। প্রত্যক্ষদর্শীরা জানান, রাত সাড়ে আটটার দিকে ওই এলাকায় প্রায় অর্ধ শতাধিক অটোরিকশা ও মোটরসাইকেল করে আসে বিএনপি ও ছাত্রদলের স্থানীয় নেতা-কর্মীরা। এ সময় তারা বিএনপির ভারপ্রাপ্ত চেয়ারম্যান তারেক রহমানের বিরুদ্ধে সকল মামলা প্রত্যাহারের দাবি জানিয়ে মশাল মিছিল করে। এদিকে মশাল মিছিলের খবর পেয়ে উপজেলা ছাত্রলীগের নেতাকর্মীরা তাদের ধাওয়া করে। তবে অপর একটি সূত্র জানায়, ছাত্রলীগের নেতা কর্মী ও পুলিশ আসার আগেই তারা এক্সপ্রেসওয়ে থেকে চলে যায়। আরও পড়ুন: চেয়ারম্যানকে লাঞ্ছিতের প্রতিবাদে এমপি’র বিরুদ্ধে বিক্ষোভশ্রীনগর থানার অফিসার ইনচার্জ মো. আমিনুল ইসলাম জানান, রাত পৌনে ৯টার দিকে পুলিশের একাধিক টিম ঘটনাস্থলে আসে। একাত্তর/এসি
tags:বিএনপি, ঢাকা, মুন্সীগঞ্জ, মুন্সিগঞ্জ, শ্রীনগর, ছাত্রদল


26028
শ্রীলঙ্কায় প্রেসিডেন্ট নির্বাচনে ভোটগ্রহণ শুরু
বিশ্বযোগ
2022-07-20T12:13:22+06:00
শ্রীলঙ্কায় চলমান বিশৃঙ্খলা ও অর্থনৈতিক সংকট কাটিয়ে উঠতে নতুন প্রেসিডেন্ট নির্বাচনের জন্যে বুধবার দেশটির পার্লামেন্টে ভোটগ্রহণ শুরু হয়েছে। ক্ষমতাচ্যুত প্রেসিডেন্ট গোতাবায়া রাজাপাকসের স্থলাভিষিক্ত হবেন নতুন প্রেসিডেন্ট। বার্তা সংস্থা এএফপি জানায়, স্থানীয় সময় বুধবার সকাল ১০ টায় পার্লামেন্টের সেক্রেটারি জেনারেল ধাম্মিকা দাসানায়েক কোরাম বেল বাজানোর পর গোপন ব্যালটে ভোটগ্রহণ শুরু হয়। পার্লামেন্টের ২২৫ জন আইনপ্রণেতা তিনজন প্রার্থীর মধ্য থেকে দেশটির ভবিষ্যত নেতা নির্বাচন করবেন।প্রেসিডেন্ট পদে লড়ছেন অন্তর্বর্তীকালীন প্রেসিডেন্ট রনিল বিক্রমাসিংহে, ক্ষমতাসীন দলের দুল্লাস আলাহাপেরুমা ও বামপন্থি ন্যাশনাল পিপলস পাওয়ার দলের অনুরা কুমারা দিসানায়েক। অন্যদিকে প্রেসিডেন্ট থেকে সরে দাঁড়িয়েছেন বিরোধী দলের প্রার্থী সাজিথ প্রেমাদাসা। মূলত দুল্লাস আলহাপেরুমাকে সমর্থন জানিয়ে রনিল বিক্রমাসিংহেকে পরাজিত করার জন্যই এই সিদ্ধান্ত নিয়েছেন তিনি। আরও পড়ুন: বুধবার কোন এলাকায় কখন লোডশেডিংউল্লেখ্য, গত মার্চ মাস থেকে অর্থনৈতিক সংকটের কারণে শ্রীলঙ্কায় শুরু হয় আন্দোলন। চলতি মাসে প্রবল জনরোষের মুখে পদত্যাগ করেন শ্রীলঙ্কার প্রেসিডেন্ট গোতাবায়া রাজাপাকসে। আন্দোলনের একপর্যায়ে দেশ ছেড়ে পালাতে বাধ্য হন প্রেসিডেন্ট ও প্রধানমন্ত্রীর পদে থাকা দুই ভাই গোতাবায়া ও মাহিন্দা রাজাপাকসে।একাত্তর/আরবিএস 
tags:ভারত, শ্রীলঙ্কা, অর্থনীতি, ঋণখেলাপি


26029
ঢাকা থেকে ট্রেন চলাচল বন্ধ
অন্যান্য
2022-07-20T12:19:10+06:00
ঢাকা থেকে রাজশাহী যাওয়ার টিকেট না পেয়ে রাজধানীর বিমানবন্দর স্টেশনে রেললাইন অবরোধ করেছে একদল শিক্ষার্থী। এতে ঢাকা থেকে নারায়ণগঞ্জ ছাড়া দেশে অন্য সব পথে রেলযোগাযোগ কার্যত বন্ধ হয়ে গেছে।বুুধবার (২০ জুলাই) সকাল ৯টার দিকে বিমানবন্দর স্টেশনে নীলসাগর এক্সপ্রেস ট্রেন আটকে দিলে রেল চলাচল বন্ধ হয়ে যায়।রেলওয়ে পুলিশের ঢাকা সার্কেলের সহকারী পুলিশ সুপার মাজহারুল ইসলাম সাংবাদিকদের বলেন, টিকেট না পেয়ে একদল শিক্ষার্থী লাইনের ওপর অবরোধ করে চিলাহাটিগামী নীলসাগর এক্সপ্রেস ট্রেন আটকে দিয়েছে। বিক্ষোভকারীদের দাবি, রাজশাহী বিশ্ববিদ্যালয়ে ভর্তি পরীক্ষার জন্য টিকেট সংগ্রহে বহু শিক্ষার্থী সকালে বিমানবন্দর স্টেশনে জড়ো হয়। কিন্তু কয়েকজনকে টিকেট দেওয়ার পর কাউন্টার থেকে বলা হয় ‘টিকেট নাই’।দিকে সোশ্যাল মিডিয়ায় এ নিয়ে সরব হয়েছে শিক্ষার্থীরা। শহিদুল্লাহ হাবিব খান নামে এক শিক্ষার্থী সোশ্যালে লিখেছেন, ‘কাল রাত থেকেই লাইনে দাঁড়িয়ে ছিল টিকিটের জন্য। বিশাল লাইন এ ৩০০ এর উপরে লোক ছিল। ১ম জন টিকিট পাওয়ার পর আর কোন টিকিট ই রেলকর্তৃপক্ষ দিতে পারে নাই। সবশেষ ঃ এখনো আন্দোলন চলছে.. ’আরও পড়ুন: ঢাকা-মাওয়া এক্সপ্রেসওয়েতে বিএনপি-ছাত্রদলের মশাল মিছিলএ প্রতিবেদন লেখা পর্যন্ত বিমানবন্দর রেল স্টেশনের কোনো কর্মকর্তার সঙ্গে যোগাযোগ করা যায়নি। একাত্তর/এসি
tags:রাজধানী, রেল, শিক্ষার্থী, ট্রেন, টিকেট


26030
রপ্তানি আয়ের লক্ষ্যমাত্রা ঘোষণা করলো সরকার
অর্থযোগ
2022-07-20T12:37:34+06:00
চলতি (২০২২-২৩) অর্থবছরে ৬৭ বিলিয়ন ডলার রপ্তানি আয়ের লক্ষ্যমাত্রা ঘোষণা করেছে সরকার।বুধবার (২০ জুলাই) বাণিজ্য মন্ত্রণালয়ে এক সংবাদ সম্মেলনে এ তথ্য জানান বাণিজ্যমন্ত্রী টিপু মুনশি।এ সময় বাণিজ্যমন্ত্রী বলেন, ২০২১-২১ অর্থবছরে রপ্তানিতে আমরা ৬০ বিলিয়ন ডলার আয় করেছি। সবদিক বিবেচনা করে এবার রপ্তানি আয়ের লক্ষ্যমাত্রা ১১ শতাংশ বাড়িয়ে ৬৭ বিলিয়ন ডলার নির্ধারণ করা হয়েছে।আরও পড়ুন: ঢাকা-মাওয়া এক্সপ্রেসওয়েতে বিএনপি-ছাত্রদলের মশাল মিছিলতিনি আরও বলেন, এমন কিছু নির্ধারণ করা হবে না, যা অর্জনযোগ্য নয়। গতবছর অর্থাৎ ২০২১-২২ অর্থবছরের রপ্তানি লক্ষ্যমাত্রা ছিল ৫১ বিলিয়ন ডলার। আর রপ্তানি হয়েছে ৬০ বিলিয়ন ডলার।একাত্তর/আরবিএস  
tags:প্রধান সংবাদ, রপ্তানি, বাণিজ্যমন্ত্রী, আয়


26031
বরিশালে অটো-বাস সংঘর্ষে ছয়জন নিহত
দেশযোগ
2022-07-20T13:02:17+06:00
বরিশালের বাকেরগঞ্জ উপজেলায় ব্যাটারিচালিত অটোরিকশা ও বিআরটিসি বাসের সংঘর্ষে নারীসহ ছয়জন নিহত হয়েছেন।বুধবার (২০ জুলাই) দুপুর সাড়ে ১২টার দিকে বরিশাল-পটুয়াখালী মহাসড়কের ফায়ার সার্ভিস সংলগ্ন এলাকায় এ দুর্ঘটনা ঘটে।দুর্ঘটনার শিকার কুয়াকাটা থেকে আসা বিআরটিসি পরিবহন ও ব্যাটারি চালিতি অটোরিক্সাটি আটক করেছে বাকেরগঞ্জ থানা পুলিশ।পুলিশ আরও জানায়, বিআরটিসি বাসের চালক ও হেলপার পলাতক রয়েছে। দুর্ঘটনা নিহত ব্যক্তিদের লাশ বাকেরগঞ্জ থানায় নিয়ে আসা হয়েছে। এই দুর্ঘটনায় একই পরিবারে চার জনের মধ্যে তিনজনের মৃত্যু হয়েছে। বিষয়টি নিশ্চিত করেছেন জেলার সহকারী পুলিশ সুপার সুদীপ্ত সরকার। তি‌নি ব‌লেন, বিআর‌টি‌সির এক‌টি বাস‌ কুয়াকাটা থে‌কে থে‌কে ব‌রিশা‌লের দি‌কে যাত্রী নি‌য়ে যা‌চ্ছি‌লে। অন্যদি‌কে ব‌্যাটা‌রিচা‌লিত এক‌টি অটোরিক্সা যাত্রী নি‌য়ে বা‌কেরগঞ্জের লক্ষ্মীপাশা থে‌কে বা‌কেরগঞ্জ পৌর শহ‌রের দি‌কে যা‌চ্ছি‌লে। প‌থে দুই যা‌নের ম‌ধ্যে মু‌খোমু‌খি সংঘর্ষ হ‌য়। ঘটনাস্থ‌লে এক নারীসহ চারজ‌ন নিহত হয়। পরে আরও দুইজন মারা যান। তা‌দের ব‌রিশা‌লের শের-ই-বাংলা মে‌ডি‌কেল ক‌লেজ হাসপাতা‌লে পাঠানো হ‌য়ে‌ছে। মহাসড়‌কে কিছু সম‌য়ে‌র জন‌্য যান চলাচ‌লে ব‌্যাঘাত ঘট‌লেও এখন স্বাভা‌বিক র‌য়ে‌ছে।তি‌নি আরও ব‌লেন, সংঘ‌র্ষে অটোরিক্সাটি দুম‌ড়েমুচ‌ড়ে গি‌য়ে‌ছে। বা‌সের চালক ও সহকারী পা‌লি‌য়ে যাওয়ায় কাউ‌কে আটক করা সম্ভব হয়‌নি। নিহত‌দের ময়নাতদ‌ন্তের জন‌্য লাশ শের-ই-বাংলা মে‌ডি‌কেল ক‌লেজ হাসপাতা‌লে পাঠানো হ‌য়ে‌ছে। এ ঘটনায় এক‌টি মামলার প্রস্তু‌তি চল‌ছে।একাত্তর/এসি/এআর
tags:সড়ক দুর্ঘটনা, বরিশাল, বাকেরগঞ্জ


26032
পশ্চিমবঙ্গে বিষাক্ত মদ পানে সাতজনের মৃত্যু
বিশ্বযোগ
2022-07-20T13:06:32+06:00
পশ্চিমবঙ্গের হাওড়ার ঘুসু়ড়িতে মদ খেয়ে একসঙ্গে সাতজনের মৃত্যু হয়েছে। মৃতদের পরিবারের অভিযোগ, বিষাক্ত মদ খেয়েই প্রাণ হারিয়েছেন তারা। এছাড়া আশঙ্কাজনক অবস্থায় আরও অনেককেই হাসপাতালে ভর্তি করা হয়েছে। মৃতের সংখ্যা আরও বাড়তে পারে বলেও শঙ্কা সংশ্লিষ্টদের। আনন্দবাজার ও এবিপি নিউজের প্রতিবেদনে বলা হয়েছে, মঙ্গলবার রাতে ঘুসু়ড়ি অঞ্চলে এ ঘটনা ঘটে। এরইমধ্যে ঘটনাস্থলে পৌঁছেছেন হাওড়ার পুলিশ সুপার। অন্যদিকে অভিযুক্ত মদ বিক্রেতা প্রতাপ কর্মকার পলাতক বলেও পুলিশ সূত্রের খবর।স্থানীয়রা জানান, ওই এলাকার বেশ কিছু মানুষ মঙ্গলবার রাতে মদ খেয়ে অসুস্থ হয়ে পড়েন। মদ খাওয়ার কিছুক্ষণ পরই অনেকেরই বমি শুরু হয়। পরে গুরুতর অসুস্থ হয়ে এদের মধ্যে অনেকে বাড়িতেই মারা যান। খবর পেয়ে মালিপাঁচঘড়া থানার আধিকারিকরা মৃতদেহগুলো নিয়ে যায়। এছাড়া প্রায় ২০ জনকে গুরুতর অসুস্থ অবস্থায় হাসপাতালে ভর্তি করা হয়েছে।আরও পড়ুন: ঢাকা-মাওয়া এক্সপ্রেসওয়েতে বিএনপি-ছাত্রদলের মশাল মিছিলএলাকাবাসীরা অভিযোগ, এই এলাকার রেললাইনের ধারে বেশ কিছু দেশি মদের ঠেক (দোকান) রয়েছে। এলাকার কারখানার শ্রমিকরা প্রায়শই এই ঠেকগুলোতে মদ খান। মঙ্গলবার অভিযুক্ত মদ বিক্রেতা প্রতাপের ঠেক থেকে মদ কিনে খাওয়ার পরপরই এই ঘটনা ঘটে। এ ঘটনায় ক্ষুদ্ধ হয়ে স্থানীয়রা একটি ঠেকে হামলা চালিয়ে সেখানে ভাঙচুর চালিয়েছে।  অভিযুক্ত মদ বিক্রেতাকে ধরতে ঘটনার তদন্ত শুরু করেছে পুলিশ।একাত্তর/আরবিএস  
tags:মৃত্যু, পশ্চিমবঙ্গ, মদ


26033
শিক্ষার্থীদের অবরোধ প্রত্যাহার, ঢাকা থেকে রেল চলাচল শুরু
অন্যান্য
2022-07-20T13:25:05+06:00
ঢাকা থেকে রাজশাহী যাওয়ার টিকেট না পেয়ে রাজধানীর বিমানবন্দর স্টেশনে রেললাইনে চলমান অবরোধ প্রত্যাহার করেছেন শিক্ষার্থীরা। বুধবার (২০ জুলাই) বেলা সাড়ে ১২টার দিকে শিক্ষার্থীরা সরে গেলে রেলপথ স্বাভাবিক হয়। এরপর চিলাহাটিগামী নীলসাগর এক্সপ্রেস ট্রেনটি বিমানবন্দর স্টেশন ছেড়ে যায় এবং অন্য রুটের ট্রেন চলাচলও শুরু হয়। এর আগে সকাল ৯টার দিকে বিমানবন্দর রেলওয়ে স্টেশনে নীলফামারীগামী নীলসাগর এক্সপ্রেস ট্রেনটিকে আটকে রাখেন রাজশাহী বিশ্ববিদ্যালয়ে ভর্তি পরীক্ষা দিতে ইচ্ছুক শিক্ষার্থীসহ অন্য যাত্রীরা। এতে ঢাকা থেকে নারায়ণগঞ্জ ছাড়া দেশে অন্য সব পথে রেলযোগাযোগ কার্যত বন্ধ হয়ে গেছে।শিক্ষার্থীদের অভিযোগ, রাবিতে ২০২১-২২ শিক্ষার্ষের বিজ্ঞান শাখার পরীক্ষা আগামী ২৫ জুলাই। তারা ২৪ জুলাইয়ের টিকিট কাটতে স্টেশনে যান। কিন্তু টিকিট বিক্রির মাত্র চার মিনিটের মাথায় জানানো হয় সব টিকিট শেষ হয়ে গেছে। অবরোধের পর শহিদুল্লাহ হাবিব খান নামে এক শিক্ষার্থী সোশ্যালে লেখেন, ‘কাল রাত থেকেই লাইনে দাঁড়িয়ে ছিল টিকিটের জন্য। বিশাল লাইন এ ৩০০ এর উপরে লোক ছিল। ১ম জন টিকিট পাওয়ার পর আর কোন টিকিট ই রেলকর্তৃপক্ষ দিতে পারে নাই। সবশেষঃ এখনো আন্দোলন চলছে.. ’আরও পড়ুন: বরিশালে অটোরিকশা-বাস সংঘর্ষ, নারী শিশুসহ নিহত পাঁচঢাকা রেলওলে থানার ওসি বলেন, রেলের কর্মকর্তারা এসে শিক্ষার্থীদের দাবি মেনে নেওয়ার আশ্বাস দিয়েছেন। তারা যেন সুষ্ঠুভাবে রাজশাহী বিশ্ববিদ্যালয়ের ভর্তি পরীক্ষা দিতে যেতে পারেন, কর্মকর্তারা সেই আশ্বাস দিয়েছেন। ভর্তি পরীক্ষার জন্য সাপ্তাহিক ছুটির দিনেও ট্রেন চালানোর কথা বলেছেন। কর্মকর্তাদের আশ্বাস পেয়ে শিক্ষার্থীরা অবরোধ তুলে নেয়।ঢাকা রেলওয়ে থানার ভারপ্রাপ্ত কর্মকর্তা মাজহারুল হক বলেন, রাজশাহী বিশ্ববিদ্যালয়ের ভর্তি পরীক্ষার্থী ও যাত্রীরা টিকেট কালোবাজারির অভিযোগ করেছেন। আমরা ঘটনাস্থলে গিয়ে বিষয়টি খতিয়ে দেখবো।একাত্তর/এসি
tags:রাজধানী, রেল, শিক্ষার্থী, ট্রেন, অবরোধ


26034
বিএনপি'র জন্য আমরা অপেক্ষা করবো: সিইসি
জাতীয়
2022-07-20T13:39:18+06:00
বাংলাদেশ জাতীয়তাবাদী দল (বিএনপি) নির্বাচন কমিশনের ডাকা চলমান সংলাপ প্রত্যাখ্যান করলেও তাদের জন্য অপেক্ষা করবেন বলে জানিয়েছেন প্রধান নির্বাচন কমিশনার (সিইসি) কাজী হাবিবুল আউয়াল। বুধবার (২০ জুলাই) দুপুরে ইসির সঙ্গে বিএনপির সংলাপের সময় নির্ধারিত ছিল। কিন্তু দলটির নেতারা সংলাপে না আসার পরিপ্রেক্ষিতে সিইসি সাংবাদিকদের একথা বলেন।এ সময় সিইসি বলেন, বিএনপির জন্য আমরা ওয়েট করবো।এদিকে বিএনপিকে সংলাপে আনার জন্য বিশেষ কোনো উদ্যোগ নেয়া হবে কি না জানতে চাইলে তার কোনো উত্তর দেননি সিইসি।তিনি বলেন, এ পর্যন্ত যতগুলো পার্টি সংলাপে অংশ নিয়েছে, তাদের সবার মনোভাব ইতিবাচক। নির্বাচনে যাতে ভোটাররা ভোটাধিকার প্রয়োগ করতে পারেন সে বিষয়টি নিশ্চিতের কথা বলেছে দলগুলো। তিনি আরও বলেন, ঐক্যমত তো হতেও পারে, নাও হতে পারে। কিন্তু আমরা বলেছি, আমরা আমাদের প্রয়াস অব্যাহত রাখবো। এ বিষয়ে কেউ না করেনি। প্রয়াসটি অব্যাহত থাকবে। তিনি আরও যুক্ত করেন, আমরা সুস্পষ্টভাবে বলেছি, ঐক্যটা আমাদের নয়, আমরা রাজনৈতিক দলগেুলোকে বলেছি আপনারা ঐক্যের চেষ্টা করুন এবং ঐক্য হলে আমরা আনন্দিত হবো। আর আমরা যে দায়িত্ব নিয়েছি, আইন-কানুন এবং সংবিধান অনুযায়ী দায়িত্ব পালন করার, সেই দায়িত্বটা পালন করে যাবো।আরও পড়ুন: বরিশালে অটোরিকশা-বাস সংঘর্ষ, নারী শিশুসহ নিহত পাঁচইসি সংলাপের চতুর্থ দিন আজ তিনটি দলের সঙ্গে ইসির সংলাপ হওয়ার কথা রয়েছে। এরমধ্যে বাংলাদেশ ন্যাশনাল আওয়ামী পার্টি তাদের সময় পরিবর্তন করেছে। অন্যদিকে বিএনপি সংলাপ বর্জন করায় আজ মাত্র একটি দলের সঙ্গে সংলাপে বসেছে ইসি। এছাড়া চারদিনে ১৪টি দলকে ইসি আমন্ত্রণ জানালেও তাদের ডাকে সাড়া দিয়েছে ১১টি রাজনৈতিক দল। বিএনপি, বাংলাদেশ মুসলিম লীগ এবং কল্যাণ পার্টি ইসির ডাকা সংলাপ বর্জন করেছে।একাত্তর/আরবিএস  
tags:বিএনপি, নির্বাচন, ইসি, সংলাপ


26035
বিদ্যুৎ সাশ্রয়ে অপ্রয়োজনীয় লাইট, ফ্যান বন্ধের নির্দেশ পলকের
অন্যান্য
2022-07-20T13:39:55+06:00
বিদ্যুৎ সাশ্রয়ে অপ্রয়োজনীয় লাইট, ফ্যান ও এসি বন্ধ রাখতে আইসিটি বিভাগের সংশ্লিষ্ট কর্মকর্তাদের নির্দেশনা দিয়েছেন তথ্য ও যোগাযোগ প্রযুক্তি প্রতিমন্ত্রী জুনাইদ আহমেদ পলক। বিভাগের সভাকক্ষে আয়োজিত পূর্বে নির্ধারিত সভায় সীমিত লাইট জ্বালিয়ে সভা পরিচালনার জন্য নির্দেশনা দেন তিনি।মঙ্গলবার (১৯ জুলাই) সকাল সাড়ে আটটায় বিদ্যুৎ খরচ কমিয়ে আনতে সরকারের বিদ্যুৎ সাশ্রয়ী কর্মসূচির অংশ হিসেবে আইসিটি টাওয়ারের পরিদর্শন করে তিনি এ নির্দেশনা দেন। এসময় তিনি বলেন, যেসব কক্ষে বাইরে থেকে আলো আসার ব্যবস্থা রয়েছে, সেই কক্ষ গুলোতে বাতি নিভিয়ে পর্দা সরিয়ে দিনের আলো ব্যবহার করতে হবে। এসি ব্যবহার সীমিত ও সম্ভাব্য ক্ষেত্রে বন্ধ রেখে এবং অফিসের কাজ পরিচালনায় এসি ২৫ ডিগ্রির ঘরে রাখার জন্য দপ্তর প্রধান ও সংশ্লিষ্টদের নির্দেশনা দেন পলক।পলক আরও বলেন, বিদ্যুৎ ও ব্যয় সাশ্রয়ে প্রধানমন্ত্রী শেখ হাসিনার আহবানে সাড়া দিয়ে এক মাসের চ্যালেঞ্জ গ্রহণ করেছি। তবে সে কাজটি নিজের ঘর থেকে শুরু করা দরকার। আর সেজন্য নিজ নিজ অবস্থান থেকে সবাইকে সচেতন হতে হবে।আরও পড়ুন: শিক্ষার্থীদের অবরোধ প্রত্যাহার, ঢাকা থেকে রেল চলাচল শুরুতিনি বলেন, আমরা হিসাব করে দেখেছি আইসিটি বিভাগে ৭০ শতাংশ বিদ্যুৎ খরচ কমিয়ে আনা সম্ভব। তিনি আমাদের মূল্যবান জাতীয় সম্পদ বিদ্যুৎ ব্যবহারে সাশ্রয়ী হওয়ার ওপর গুরুত্বারোপ করেন।একাত্তর/এসি
tags:রাজধানী, বিদ্যুৎ, জুনাইদ আহমেদ পলক, আইসিটি


26036
শ্রীলঙ্কার প্রেসিডেন্ট নির্বাচনে রানিল বিক্রমাসিংহে জয়ী
বিশ্বযোগ
2022-07-20T13:47:09+06:00
শ্রীলঙ্কার ভারপ্রাপ্ত রাষ্ট্রপতি রানিল বিক্রমাসিংহে কিছুক্ষণ আগেদেশটির সংসদে অনুষ্ঠিত রাষ্ট্রপতি নির্বাচনে জয়ী হয়েছেন বলে ঘোষণা করেছেন স্পিকার।লঙ্কান সংসদ সদস্যদের ভোটাভুটিতে রানিল পেয়েছেন ১৩৪ ভোট, দুল্লাসআলাহাপ্পেরুমে পেয়েছেন ৮২ ভোট এবং অনুরা কুমারা দেশানায়েক পেয়েছেন ৩ ভোট।২২৫ আসনের পার্লামেন্টে লঙ্কান সংসদের সংখ্যা গরিষ্ঠের ভোটে নির্বাচনেজয়ী হলেও রানিল বিক্রমাসিংহের দেশটির প্রেসিডেন্ট হিসাবে শপথ নেয়া হবে কিনা, সেটি এখনোনিশ্চিত নয়। কারণ, রানিলকে রাজাপাকসে পরিবারের ঘনিষ্টজন বলেই মনে করে থাকে শ্রীলঙ্কারজনগন। প্রেসিডেন্ট গোতাবায়ার পাশাপাশি প্রধানমন্ত্রী রানিলের পদত্যাগও দাবি করেছিলেনতারা। ভোটের আগে দুল্লাস আলাহাপেরুমাকে সমর্থন করার জন্য প্রতিদ্বন্দ্বিতাথেকে সরে দাঁড়ান বিরোধী নেতা সাজিথ প্রেমাদাসা। এরপরই দেশটির রাজনীতি আবারও উত্তপ্তহতে থাকে। গত সপ্তাহে গণরোষের মুখে প্রেসিডেন্ট গোতাবায়া দেশ ছেড়ে পালালে নতুনপ্রেসিডেন্ট নির্বাচনে যেতে হয় লঙ্কান পার্লামেন্টকে। এনিয়ে দ্বিতীয়বার প্রেসিডেন্টনির্বাচিত করলো দেশটির এমপিরা।নজিরবিহীন অর্থনৈতিক সংকটের কারণে শ্রীলঙ্কায় রাজাপক্ষেদের সরকার উৎখাতেমাঠে নেমেছিলেন বিক্ষোভকারীরা। আন্দোলনের একপর্যায়ে গদি ছেড়ে পালাতে বাধ্য হয়েছেন প্রেসিডেন্ট ও প্রধানমন্ত্রীরপদে থাকা দুই ভাই গোতাবায়া ও মাহিন্দা রাজাাকসে।তবে রানিল বিক্রমাসিংহের বিরুদ্ধে এখন রাজাপাকসেদর সঙ্গে আঁতাত করারঅভিযোগ উঠেছে। প্রধানমন্ত্রী পদে তাঁর নিয়োগকেও দেখা হচ্ছে গণতন্ত্রের লঙ্ঘন হিসেবে।তাই নতুন প্রেসিডেন্ট পেলেও দেশটির পরিস্থিতি শান্ত হবে বলে মনে হচ্ছেনা। কারণ, রানিলকে প্রেসিডেন্ট হিসাবে মেনে নেবে না দেশটিতে বিক্ষোভরত জনগণ।আরও পড়ুন: বিএনপি'র জন্য আমরা অপেক্ষা করবো: সিইসি গত সপ্তাহে বিক্ষোভকারীরা তৎকালীন প্রেসিডেন্ট গোটাবায়ার সরকারি বাসভবনও দপ্তর দখল করে নেয়ার পর তিনি পালিয়ে প্রথমে প্রতিবেশী মালদ্বীপ ও পরে সিঙ্গাপুর চলেযান। পরে সেখান থেকে তিনি পদত্যাগ করেন। ওই সময় ছয়বারের প্রধানমন্ত্রী বিক্রমাসিংহেদেশটির ভারপ্রাপ্ত প্রেসিডেন্টের দায়িত্ব পান।বিক্ষোভকারীরা বিক্রমাসিংহের ব্যক্তিগত বাসভবন ও তার দপ্তরও তছনছ করে,কিন্তু তাকে ক্ষমতাচ্যুত করতে ব্যর্থ হয়।একাত্তর/আরবিএস  
tags:প্রধান সংবাদ, শ্রীলঙ্কা, প্রেসিডেন্ট, রানিল বিক্রমাসিংহে


26037
সরকার নয়, বিএনপি চোখে সর্ষে ফুল দেখছে: কাদের
রাজনীতি
2022-07-20T14:11:55+06:00
‘সরকার চোখে সর্ষে ফুল দেখছে’ বিএনপি নেতাদের এমন বক্তব্যের জবাবে আওয়ামী লীগের সাধারণ সম্পাদক ও সেতুমন্ত্রী ওবায়দুল কাদের বলেছেন, সরকার নয়, বিএনপিই চোখে সর্ষে ফুল দেখছে।তিনি বলেন, সামনে আসছে তরুণ প্রজন্মের মেট্রোরেল, কর্ণফুলী নদীর তলদেশে বঙ্গবন্ধু শেখ মুজিবুর রহমান টানেলসহ অনেক মেগা প্রকল্প, তাই বিএনপি নেতারা চোখে শুধু সর্ষে ফুলই দেখতে পাচ্ছেন। বুধবার (২০ জুলাই) সকালে রাজধানীর সেতু ভবনে ব্রিফিংকালে তিনি এ মন্তব্য করেন।কাদের বলেন, পদ্মাসেতু হয়ে যাওয়ায় বিএনপি নেতাদের যে অন্তর জ্বালা বেড়েছে তা এখনও কমেনি, বরং দিনদিন বাড়ছে। সামনে যখন এসব প্রকল্পের উদ্বোধন হবে তখন বিএনপি নেতারা চোখে সর্ষে ফুল ছাড়া আর কিছুই দেখতে পাবেন না। বিদ্যুৎ নিয়ে সাময়িক সঙ্কট নাকি সরকারের পতনের দিকে নিয়ে যাবে- বিএনপি মহাসচিবের এমন বক্তব্যের জবাবে ওবায়দুল কাদের বলেন, সরকার পতনের যে দিবাস্বপ্ন বিএনপি দেখছে সেটা অচিরেই দুঃস্বপ্নে পরিণত হবে।দুর্নীতিতে সিদ্ধহস্ত বিএনপি নেতারা সব কিছুতেই দুর্নীতির গন্ধ খুঁজে বেড়ান মন্তব্য করে ওবায়দুল কাদের বলেন, সবকিছু নিয়ে মিথ্যাচার করা বিএনপির এখন দৈনন্দিন রুটিন হয়ে গিয়েছে। তিনি বলেন দেশবাসী জানেন বিশ্বব্যাপী এখন জ্বালানি সঙ্কট দেখা দিয়েছে এবং ইউক্রেন- রাশিয়া যুদ্ধ এ সঙ্কটকে আরও প্রকট করেছে। যুদ্ধের প্রভাবে জ্বালানি মার্কেট চরম অস্থিতিশীল হয়ে উঠেছে,  এ পরিস্থিতিতে দেশের অর্থনীতি যাতে বড়ো ধরনের কোনো ক্ষতির সম্মুখীন না হয় সে লক্ষে সরকারকে আগেভাগেই কিছু সতর্কতামূলক ব্যবস্থা নিতে হচ্ছে  বলে জানান আওয়ামী লীগের সাধারণ সম্পাদক। ওবায়দুল কাদের বলেন, বিএনপি নেতৃবৃন্দ বিশ্বব্যাপী এ সঙ্কটের কোনো সমাধানের কথা বলছে না। বরং দুর্নীতির কাল্পনিক অভিযোগ তুলে জনগণকে বিভ্রান্ত করার অপচেষ্টা জনগণকে উসকে দেওয়ার ষড়যন্ত্র করছে। বিএনপির কথা মানুষ এখন আর বিশ্বাস করে না উল্লেখ করে আওয়ামী লীগের সাধারণ সম্পাদক বলেন, যে কোকো সঙ্কট ও দুর্যোগে আওয়ামী লীগের নেতৃত্ব আজ পরীক্ষিত। আরও পড়ুন: শ্রীলঙ্কার প্রেসিডেন্ট নির্বাচনে রানিল বিক্রমাসিংহে জয়ীতিনি বলেন  করোনা সংকট মোকাবিলায় যেখানে বিশ্বের অনেক উন্নত দেশ হিমশিম খেয়েছে সেখানে শেখ হাসিনা সরকার অত্যন্ত দক্ষতার সাথে করোনা সঙ্কট মোকাবিলা করে দেশের অর্থনীতিকে সচল রেখেছে। তিনি বলেন, অতীতেও জনগণ শেখ হাসিনা সরকারের ওপর আস্থা রেখেছেন এবং এখনও রাখছেন।বিশ্ব পরিস্থিতি ও বাস্তবতা বিএনপি অনুধাবন করতে না পারলেও জনগণ ঠিকই বিষয়টি অনুধাবন করে সরকারকে সহযোগিতা করবে বলে আশাবাদ ব্যক্ত করেন ওবায়দুল কাদের। একাত্তর/এসি
tags:আওয়ামী লীগ, ওবায়দুল কাদের, বিএনপি, মির্জা ফখরুল


26038
রেলস্টেশনে ঢাবি ছাত্রের অবস্থানের কারণ জানতে চায় হাইকোর্ট
অন্যান্য
2022-07-20T14:28:17+06:00
রেলওয়ের অব্যবস্থাপনা, যাত্রী হয়রানির প্রতিবাদে কমলাপুর রেলস্টেশনে অবস্থান নেওয়া মহিউদ্দিন রনির অবস্থানের কারণ জানতে চেয়েছেন হাইকোর্ট। বুধবার (২০ জুলাই) বেলা ১১টায় বেঞ্চ বসার পর ডেপুটি অ্যাটর্নি জেনারেল একেএম আমিন উদ্দিনের কাছে রনির অবস্থানের কারণ জানতে চান আদালত। এ সময় বিচারপতি মো. নজরুল ইসলাম তালুকদার ও বিচারপতি কাজী ইজারুল হক আকন্দের বেঞ্চ রাষ্ট্রপক্ষের আইনজীবীকে রনির বিষয়ে তথ্য জানাতে বলেন।ডেপুটি অ্যাটর্নি জেনারেল জানান, পত্রিকা ও বিভিন্ন মাধ্যমে তারা জানতে পেরেছেন রেলপথে  টিকেট বাণিজ্য ও অনিয়ম নিয়ে প্রতিবাদ জানিয়ে আসছেন ওই ঢাবি শিক্ষার্থী। তখন আদালত বলেন, ঘটনা কী, খোঁজ নেন। কমলাপুর রেলস্টেশনে একজন ছেলে দিনের পর দিন অবস্থান করছেন, পত্র-পত্রিকা, ফেসবুক, ইউটিউব সবখানে বিষয়টি ভাইরাল এবং আলোচনা হচ্ছে। খোঁজ নিয়ে দেখুন সমস্যা সমাধান করা যায় কি না। প্রয়োজনে রেল মন্ত্রণালয় ও দুদকের কাছে সমাধান কি তা জানতে চান। আরও পড়ুন: বিএনপি'র জন্য আমরা অপেক্ষা করবো: সিইসিগত ৭ জুলাই থেকে রেলওয়ের অব্যবস্থাপনা, যাত্রী হয়রানির প্রতিবাদে ছয় দফা দাবিতে হাতে শিকল বাঁধা অবস্থায় কমলাপুর রেলস্টেশনে অবস্থান করছেন ঢাকা বিশ্ববিদ্যালয়ের থিয়েটার অ্যান্ড পারফরম্যান্স স্টাডিজ বিভাগের চতুর্থ বর্ষের শিক্ষার্থী মহিউদ্দিন রনি।শুরুতে একা আন্দোলন করলেও পরে তার বন্ধু, সহপাঠীসহ বেশ কয়েকজন শিক্ষার্থীও অবস্থান নেন। কদিন ধরে সেখানে তারা গান, কবিতা, পথনাটকের মাধ্যমে প্রতিবাদ জানিয়ে আসছেন।একাত্তর/এসি
tags:প্রধান সংবাদ, আদালত, হাইকোর্ট, রেলওয়ে


26039
লঙ্কার প্রেসিডেন্ট ভোটে জিতে যা বললেন রানিল
বিশ্বযোগ
2022-07-20T14:35:21+06:00
সংসদে প্রেসিডেন্ট নির্বাচনে জয়ী হবার পরপরই রানিল বিক্রমাসিংহে তার দুই প্রতিদ্বন্দ্বী দুল্লাস আলাহাপেরুমা এবং অনুরা কুমারা দেশানায়েকসহ সব সংসদ সদস্যকে ধন্যবাদ জানিয়ে তার সঙ্গে হাতে হাত রেখে কাজ করার আহবান জানিয়েছেন। লঙ্কান পার্লামেন্টে প্রেসিডেন্ট ভোটাভুটি শেষে এক সংক্ষিপ্ত বক্তৃতায় রানিল বিক্রমাসিংহে বলেন, জনগণ আমাদের পুরানো রাজনীতির কথা জানতে চায় না। আমি বিরোধী দলের নেতা সাজিথ প্রেমাদাসা, সাবেক প্রেসিডেন্ট মাহিন্দা রাজাপাকসে ও মাইথ্রিপালা সিরিসেনাসহ অন্য বিরোধী দলগুলোকে একসাথে কাজ করার জন্য অনুরোধ করছি। আরও পড়ুন: শ্রীলঙ্কার প্রেসিডেন্ট নির্বাচনে রানিল বিক্রমাসিংহে জয়ীতিনি আর বলেন, আমরা গত ৪৮ ঘণ্টা ধরে বিভক্ত ছিলাম। সেই সময়কাল এখন শেষ। এখন আমাদের একসাথে কাজ করতে হবে। একই সঙ্গে সংসদ চত্বরের মধ্যেই প্রেসিডেন্ট হিসাবে শপথ নেয়ার আয়োজন করতে স্পিকারের প্রতি আহবানও জানান, নবনির্বাচিত প্রেসিডেন্ট রানিল বিক্রমাসিংহে। একাত্তর/এসি
tags:শ্রীলঙ্কা, প্রেসিডেন্ট, রানিল বিক্রমাসিংহে


26040
রনির অভিযোগে সহজকে কঠিন জরিমানা
অন্যান্য
2022-07-20T14:53:20+06:00
tags:প্রধান সংবাদ, রাজধানী, টিকেট, যাত্রী হয়রানি, সহজ ডট কম, রেলওয়ে


26041
রাজধানীসহ বিভিন্ন জেলায় স্বস্তির বৃষ্টি
অন্যান্য
2022-07-20T14:58:15+06:00
টানা তাপদাহের পর বৃষ্টি হয়েছে রাজধানী ঢাকা, চট্টগ্রাম, নারায়ণগঞ্জ,
গাজীপুর, কুমিল্লাসহ দেশের বিভিন্ন এলাকায়। বৃষ্টিতে চট্টগ্রাম নগরীর কিছু এলাকায় দেখা
দিয়েছে জলাবদ্ধতা।বুধবার সকাল থেকেই রাজধানীর আকাশে ছিলো মেঘের আনাগোনা। সকালের দিকে
কয়েক পশলার পর বেলা ১২টার দিকে শুরু হয় ঝুম বৃষ্টি। চলে প্রায় আধা ঘন্টার মতো। এতে পথচারীরা বিপাকে পড়লেও স্বস্তির নিঃশ্বাস নিয়েছেন রাজধানীবাসী।
কারণ, গেল কয়েক দিনের তাপদাহের মানুষের জীবন অতিষ্ট হয়ে উঠেছিলো। রাজধানীর মতো দেশের বিভিন্ন জেলাতেও বৃষ্টি হয়েছে। এতে বিভিন্ন অঞ্চলের
ওপর দিয়ে বয়ে যাওয়া তাপপ্রবাহের আওতা কমতে পারে বলে জানিয়েছে বাংলাদেশ আবহাওয়া অধিদপ্তর।আবহাওয়া অধিদপ্তরের তথ্যানুযায়ী, গত ২৪ ঘণ্টায় দেশের বিভিন্ন অঞ্চলে
থাকা ৪৩টি বৃষ্টি পরিমাপক পয়েন্টের মধ্যে ৩৬টিতে বৃষ্টি হয়েছে।মঙ্গলবার গভীর রাত থেকে চট্টগ্রামের শুরু হয় বৃষ্টি। সকালেও বৃষ্টি
অব্যাহত ছিল। টানা বৃষ্টিতে জলাবদ্ধ হয়ে পড়ে নগরীর কাতালগঞ্জ, বাদুরতলা, হালিশহরসহ
কিছু নিচু এলাকা। বৃষ্টি ও জলাবদ্ধতার কারণে দুর্ভোগে পড়েন স্কুল-কলেজগামী শিক্ষার্থী,
অভিভাবক ও অফিসগামী মানুষ। পতেঙ্গা আবহাওয়া অফিস জানায়, দুপুর ১২টা পর্যন্ত ৯৮ মিলিমিটার
বৃষ্টি হয়েছে।আরও পড়ুন: বিএনপি'র জন্য আমরা অপেক্ষা করবো: সিইসিআবহাওয়া অধিদপ্তরের পূর্বাভাস বলছে, আগামী ২৪ ঘণ্টায় দেশের অনেক এলাকায়
বৃষ্টি হবে। এতে তাপমাত্রা সামান্য হলেও কমবে।আগামী কয়েক দিন দেশের বিভিন্ন এলাকায় ধীরে ধীরে বৃষ্টি বাড়তে পারে।
এ সময়ে হালকা বৃষ্টি বা বজ্রসহ বৃষ্টি হতে পারে। এতে সেসব এলাকার তাপমাত্রা কমতে পারে।গত ২৪ ঘণ্টায় দেশের সর্বোচ্চ তাপমাত্রা রেকর্ড হয় রাজশাহীতে, ৩৮ ডিগ্রি
সেলসিয়াস। একই সময় সর্বোচ্চ বৃষ্টি হয় ফেনীতে, ৮০ মিলিমিটার। রাজধানীতে এ সময় বৃষ্টি
হয় ২ মিলিমিটার।একাত্তর/আরবিএস  
tags:রাজধানী, বৃষ্টি, তাপদাহ


26042
বিয়ের ১৬ দিনের মাথায় শোবার ঘরে স্বামী-স্ত্রীর ঝুলন্ত মরদেহ
দেশযোগ
2022-07-20T15:25:26+06:00
বিয়ের মাত্র ১৬ দিনের মাথায় নওগাঁর আত্রাইয়ে শোবার ঘর থেকে স্বামী-স্ত্রীর ঝুলন্ত মরদেহ উদ্ধার করেছে থানা পুলিশ।বুধবার (২০ জুলাই) সকাল ১০টার দিকে উপজেলার বিশা ইউনিয়নের সুদরানা গ্রামের নিজ ঘর থেকে তাদের মরদেহ উদ্ধার করা হয়।নিহতরা হলেন, উপজেলার বিশা ইউনিয়নের সুদরানা গ্রামের মাসুম আলী সরদার (২১) ও তার স্ত্রী  লিমা খাতুন (১৯) কুষ্টিয়া জেলার দৌলতপুর থানার তারাগুনিয়া গ্রামের আসকরের মেয়ে। তারা মামাতো-ফুফতো ভাই বোন। আত্রাই থানার ভারপ্রাপ্ত কর্মকর্তা (ওসি) তারেকুর রহমান সরকার বিষয়টি নিশ্চিত করেছেন।পরিবারের বরাত দিয়ে ওসি বলেন, ঈদ উল আযহার এক সপ্তাহ আগে পারিবারিকভাবেই মামাতো-ফুফতো ভাই-বোনের বিয়ে অনুষ্ঠিত হয়। তাদের সংসার ভালোই চলছিলো। প্রতিদিনের মতো মঙ্গলবার রাতে খাবার খেয়ে ঘুমিয়ে পরেন স্বামী-স্ত্রী। সকালে তাদের ঘুম থেকে উঠতে দেরি হলে পরিবারের লোকজন ডাকাডাকি শুরু করেন। তাদের ডাকাডাকিতে কোনো সাড়া না দিলে পরিবারের লোকজন দরজা ভেঙ্গে ঘরে ঢুকে মাসুমের গলায় গামছা ও লিমা খাতুনের গলায় ওড়না প্যাঁচানো অবস্থায় ঘরের তীরের সঙ্গে ঝুলে থাকতে দেখে। পরে পুলিশকে খবর দিলে পুলিশ ঘটনাস্থলে গিয়ে তাদের লাশ উদ্ধার করে।আরও পড়ুন: বরিশালে অটোরিকশা-বাস সংঘর্ষ, নারী শিশুসহ নিহত পাঁচওসি আরও বলেন, প্রাথমিকভাবে ধারনা করা হচ্ছে পারিবারিক কারণে তারা আত্নহত্যা করেছেন। ঘটনায় থানায় সাধারণ ডায়রি দায়েরের প্রক্রিয়া চলছে। ময়নাতদন্তের প্রতিবেদন হাতে পেলেই মৃত্যুর সঠিক কারণ জানা যাবে।একাত্তর/আরবিএস  
tags:মরদেহ, স্ত্রী, স্বামী


26043
রাতে কমিউনিটি সেন্টারে ধুমিয়ে চলছে আলোকসজ্জা
অন্যান্য
2022-07-20T15:36:17+06:00
সারাদেশে রাত আটটার মধ্যে দোকানপাট ও বিপনীবিতান বন্ধে সরকারি নির্দেশ
রাজধানী ঢাকায় সময় মতই পালন করেছে ব্যবসায়ীরা।তবে, নগরীর বেশিরভাগ কমিউনিটি সেন্টারগুলোতে দেখা যায় অতিরিক্ত আলোকসজ্জার
দৃশ্য। সে সাথে রেস্তোরাঁগুলোতে মানা হয়নি নিষেধাজ্ঞা। তাদের দাবি, কোনো নির্দেশনা পাননি
তারা। মঙ্গলবার রাত ৮টার পর রামপুরায় আল কাদেরিয়া রেস্তোরায় দেখা যায় পুরো
ভবন আলোকিত করা হয়েছে। এ ব্যাপারে জানতে চাইলে কর্তৃপক্ষ জানায়, তারা কিছুক্ষণ আগেই
বন্ধ করেছে।ম্যানেজারের সাথে কথা বলার পরই ৮.৩৫ মিনিটের দিকে দেখা যায়, আলোকসজ্জা
বন্ধ করতে। আফতাব নগরের সিরাজ কমিউনিটি সেন্টারেও একই চিত্র। আটটার পরও পুর ভবন জুড়েই রাখা হয়েছে আলোকসজ্জা। এনিয়ে জানতে চাইলে,
প্রতিষ্ঠানের মালিক জানান, এখনো তারা কোনো ধরনের নির্দেশনা পাননি। রাত ৯টা দশমিনিট মেরুল বাড্ডার সানজি কমিউনিটি সেন্টার। বাইরে আলোকিত
রেখে ধুমধুাম তবে রাজধানীর ছোট-বড় প্রতিটি শপিংমলই আটটার পরপরই বন্ধ করতে দেখা যায়।
তবে ছোট রেস্টুরেন্টুগুলো নিয়ম উপেক্ষা করে অতিরিক্ত বাতি জালিয়ে খোলা রেখেছেন। রাত আটটার পরে দোকানপাট বন্ধ রাখতে গত ১৬ জুন প্রধানমন্ত্রীর কার্যালয়
একটি অনুশাসন দিয়েছিল। গত ২০ জুন থেকে বন্ধের সিদ্ধান্ত নেয় সরকার।আরও পড়ুন: শিক্ষার্থীদের অবরোধ প্রত্যাহার, ঢাকা থেকে রেল চলাচল শুরুকিন্তু কোরবানির ঈদের কারণে ব্যবসায়ীদের দাবির পরিপ্রেক্ষিতে কয়েক
দিনের জন্য তা শিথিল করা হয়। ঈদের পর থেকে আবার আটটায় দোকান বন্ধের সিদ্ধান্ত কার্যকর
শুরু করেছে সরকার।গেলো মঙ্গলবার বিদ্যুৎ, জ্বালানি ও খনিজ সম্পদ প্রতিমন্ত্রী নসরুল
হামিদ জানান, রাত ৮টার পর দোকানপাট, শপিংমল খোলা রাখলে বিদ্যুৎ সংযোগ বিচ্ছিন্ন করা
হবে। একাত্তর/আরবিএস  
tags:প্রধান সংবাদ, রাজধানী, লোডশেডিং, আলোকসজ্জা, কমিউনিটি সেন্টার


26044
মুক্তিপণ আদয়ে ব্যর্থ হয়ে অষ্টম শ্রেণির ছাত্রকে খুন
দেশযোগ
2022-07-20T16:31:36+06:00
গাইবান্ধায় অষ্টম শ্রেণির এক কিশোরকে অপহরণের পর মুক্তিপণে পরিকল্পনা করে একই বিদ্যালয়ের দশম শ্রেণির তিন কিশোর। কিন্তু অচেতন করে অপহরণের পর যে বাড়িতে কিশোরটিকে রাখা হয় সেই বাড়ি মালিক বিষয়টি টের পেয়ে যান। পরে মুক্তিপণের পরিকল্পনা ভেস্তে যাওয়ায় তাকে শ্বাসরোধে হত্যা করা। এ ঘটনায় তিনজনকে আটক করেছে পুলিশ। বুধবার (২০ জুলাই) দুপুরে গাইবান্ধার পুলিশ সুপার মুহাম্মদ তৌহিদুল ইসলাম প্রেস ব্রিফিংয়ে এ তথ্য জানান।  নিহত ওই স্কুলছাত্রের নাম শিহাব। সে জেলার সুন্দরগঞ্জ উপজেলার ব্যবসায়ী আনিছুর রহমানের ছেলে ও বেলকা এমটি উচ্চ বিদ্যালয়ের অষ্টম শ্রেণির ছাত্র ছিল। গ্রেপ্তাররা হলো- একই বিদ্যালয়ের দশম শ্রেণির ছাত্র আবদুর রাজ্জাক সুমন (১৫), মো. জিন্নাহ মিয়া (১৬) মো. বাদশা মিয়া (১৫)। তাদের বাড়ি উপজেলার শান্তিরাম ইউনিয়নে।এর আগে গত ১৪ জুলাই রাতে শিহাবকে অপহরণ করা হয়। পরদিন বিকেলে লালচামার গ্রামের তিস্তা নদী থেকে তার মরদেহ উদ্ধার করে পুলিশ। পুলিশ সুপার জানান, শিহাবকে ঈদুল আজহার ১৫ দিন আগে অপহরণ ও ৫০ হাজার টাকা মুক্তিপণ আদায়ের পরিকল্পনা করে ওই কিশোররা। এ জন্য তারা ধুবনী এলাকায় একটি বাড়িতে রুম ভাড়া করে। পরিকল্পনা অনুযায়ী তারা ১৪ জুলাই শিহাবকে বেলকা এমসি বিদ্যালয়ের পেছনে ডেকে নেয়। এক পর্যায়ে শিহাবকে জুসের সঙ্গে ঘুমের ওষুধ খাইয়ের মাথায় আঘাত করে অচেতন। এরপর সেখান থেকে মোটরসাইকেলে করে ধুবনীর ভাড়া করা ঘরে নেয়। কিন্তু বাড়ির মালিক বিষয়টি টের পেলে সেখানে থেকে তাদের মুক্তিপণ চাওয়া আর সম্ভব হয় নি। তখন তারা শিবাবকে খুনের পরিকল্পনা করে। রাত আড়াইটার দিকে চোখ বেঁধে অচেতন শিহাবকে তিস্তা নদীর ঘাটে নেয়। সেখানে তাকে হাত বেঁধে একটি বস্তায় ভরে পানিতে চুবিয়ে শ্বাসরোধ করে হত্যা করে পালিয়ে যায়।আরও পড়ুন: রনির অভিযোগে সহজকে কঠিন জরিমানাপুলিশ সুপার জানান, হত্যার রহস্য উদঘাটনে এএসপি আবদুল আউয়াল, গোয়েন্দা পুলিশের ওসি মোখলেসুর রহমান এবং সুন্দরগঞ্জ থানার একটি টিম কাজ করেছে। একাত্তর/এসি
tags:রংপুর, খুন, গাইবান্ধা, অপহরণ, মুক্তিপণ, সুন্দরগঞ্জ


26045
গাজীপুরে ছাদ থেকে পড়ে শিশুর মৃত্যু
দেশযোগ
2022-07-20T17:04:54+06:00
গাজীপুরের টঙ্গীতে সাত তলা ভবনের ছাদ থেকে পড়ে শিশুর মৃত্যু হয়েছে। বুধবার (২০ জুলাই) দুপুরে টঙ্গীর মুক্তারবাড়ি এলাকায় মর্মান্তিক এই দুর্ঘটনা ঘটে। স্থানীয়রা জানায়, মুক্তারবাড়ি এলাকার আবু আহমেদের বাড়ির সাত তলার ছাদ থেকে নিচে পড়ে ঘটনাস্থলে শিশু সাবিদ মারা যায়। সাবিদের বাবা মইন ওই বাড়ির সাত তলার ওপরে দুটি রুমে বসবাস করেন এবং ওই বাড়ির কেয়ারটেকার হিসেবে কাজ করেন।টঙ্গী পশ্চিম থানার উপপরিদর্শক তাইজুল ইসলাম জানান, খবর পেয়ে ঘটনাস্থলে গিয়ে পুলিশ মরদহটি উদ্ধার ও সুরতহাল রিপোর্ট তৈরি করেছে। এ বিষয়ে আইনগত প্রক্রিয়া চলমান রয়েছে।একাত্তর/জো 
tags:শিশুর মৃত্যু, গাজীপুর, টঙ্গী, মুক্তারবাড়ি


26046
দুর্ঘটনার পর আহত বান্ধবীদের ফেলেই পালান তিন মদ্যপ বন্ধু
দেশযোগ
2022-07-20T17:17:28+06:00
বঙ্গবন্ধু এক্সপ্রেসওয়েতে মদ্যপ অবস্থায় বেপরোয়া গতিতে মোটরসাইকেল চালিয়ে দুর্ঘটনায় পতিত হওয়ার পর দুই বান্ধবীকে ফেলে পালানো তিন যুবককে আটক করেছে পুলিশ। সোমবার (১৮ জুলাই) মধ্যরাতে এ দুর্ঘটনার পর ওই দুই তরুণীর মধ্যে একজন ঘটনাস্থলেই মারা যান। নিহতের নাম বৃষ্টি (২৭)। তিনি ঢাকার বাড্ডা এলাকার বাসিন্দা। আহত তরুণীর নাম জান্নাতুল ফেরদৌস (২৭)। এ ঘটনায় আটক যুবক এসএম মাহমুদুল আহসান রবিনের (২৯) বিরুদ্ধে শ্রীনগর থানায় মামলা করেছে হাঁসাড়া হাইওয়ে থানা পুলিশ। বুধবার (২০ জুলাই) সকালে তাকে মুন্সীগঞ্জ আদালতে প্রেরণ করা হয়েছে। তিনি হাজারীবাগ এলাকার গণকটুলির বাসিন্দা। দুই বছর আগে তিনি বিয়ে করেছেন বলে জানা গেছে। বাকী দুই যুবক মোশাররফ হোসেন (৩২) ও সুমনকে (৩২) অবৈধভাবে পদ্মা সেতুতে ওঠার চেষ্টা করায় মোবাইল কোর্টে দুই হাজার টাকা জরিমানা করে ছেড়ে দেওয়া হয়েছে। আহত জান্নাতুল ফেরদৌস জানান, রাত একটার দিকে বৃষ্টি ও তাকে নিয়ে ঢাকার হাতিরঝিল এলাকা থেকে তিন বন্ধু রবিন, মোশাররফ ও সুমন মোটরসাইকেলে করে মাওয়ার দিকে রওনা দেন। রাত দুইটার দিকে তারা শ্রীনগর উপজেলার উমপাড়া এলাকায় বেপরোয়া গতিতে চলতে গিয়ে নিয়ন্ত্রণ হারিয়ে সড়ক ব্যারিকেডে ধাক্কা খান। এতে বৃষ্টি ঘটনাস্থলেই মারা যান। বাকি চারজন আহত হন। এসময় তিন যুবক আহত জান্নাতুলকে বৃষ্টির পাশে রেখে মোটরসাইকেল নিয়ে পালিয়ে যান। পরে পদ্মা সেতুর উত্তর টোল প্লাজা থেকে তাদেরকে আটক করে পুলিশ। হাঁসাড়া হাইওয়ে থানার উপ-পরিদর্শক জহিরুল জানান, সোমবার রাতে এক্সপেসওয়ের শ্রীনগর উপজেলার উমপাড়া এলাকা থেকে হাঁসাড়া হাইওয়ে থানা পুলিশ নিহত বৃষ্টি ও আহত জান্নাতুল ফেরদৌসকে উদ্ধার করে শ্রীনগর উপজেলা স্বাস্থ্য কমপ্লেক্সে নিয়ে আসে। এমন সময় পদ্মা সেতু উত্তর থানা পুলিশ ওই দুই নারীর বন্ধু এসএম আহসান রবিনকে (২৯) চিকিৎসার জন্য একই হাসপাতালে নিয়ে আসলে জান্নাতুল ফেরদৌস তাকে সনাক্ত করে পুলিশের সাহায্য প্রার্থনা করেন। এসময় পুলিশ রবিনকে আটক করে। শ্রীনগর উপজেলা স্বাস্থ্য কমপ্লেক্সের জরুরী বিভাগের চিকিৎসক মাহিয়া মারজান জানান, রাত ৩টার দিকে দুর্ঘটনায় আহত নারীকে হাসাড়া হাইওয়ে পুলিশ হাসপাতালে নিয়ে আসে। আহত নারীকে রাজধানীর মিটফোর্ড হাসপাতালে প্রেরণ করা হয়েছে। তিন যুবকই মদ্যপ অবস্থায় ছিলেন বলেও তিনি জানান।আরও পড়ুন: মুক্তিপণ আদয়ে ব্যর্থ হয়ে অষ্টম শ্রেণির ছাত্রকে খুনপদ্মা সেতু উত্তর থানার ভারপ্রাপ্ত কর্মকর্তা আলমগীর হোসেন জানান, পুলিশ তিনজনের মধ্যে অবৈধভাবে সেতুতে উঠার দায়ে দুইজনকে আটক করে এবং তাদেরকে এক হাজার টাকা করে জরিমানা করে। বাকী একজনকে হাইওয়ে থানায় সোপর্দ করা হয়।এদিকে, শ্রীনগর থানার ভারপ্রাপ্ত কর্মকর্তা আমিনুল ইসলাম জানান, এ ঘটনায় আটক রবিনের বিরুদ্ধে হাইওয়ে পুলিশ মামলা করেছে। তাকে বুধবার সকালে আদালতে পাঠানো হয়েছে। একাত্তর/এসজে
tags:দুর্ঘটনা, মোটরসাইকেল, বঙ্গবন্ধু এক্সপ্রেসওয়ে, মদ্যপ


26047
গতবারের তুলনায় ডেঙ্গু রোগীর অর্ধেক: মেয়র তাপস
অন্যান্য
2022-07-20T17:23:13+06:00
ঢাকা দক্ষিণ সিটি কর্পোরেশনের মেয়র ব্যারিস্টার শেখ তাপস বলেছেন, গতবারের তুলনায় এবছর এখন পর্যন্ত ডেঙ্গু রোগীর সংখ্যা অর্ধেকের চাইতেও কম।তিনি বলেন, আপনারা জেনে খুশি হবেন যে, গত বছরের এই সময় যেই (যত) সংখ্যক ডেঙ্গু রোগী পাওয়া গিয়েছিল, এবার তার অর্ধেকেরও নিচে ডেগু রোগী পাওয়া যাচ্ছে। সুতরাং এডিস মশা নিয়ন্ত্রণে প্রত্যেকটা ওয়ার্ডে আমাদের দিনব্যাপী যে কার্যক্রম আমরা সে কার্যক্রমের সুফল পাওয়া আরম্ভ করেছি। এখন পর্যন্ত আমরা এডিস মশার বিস্তার নিয়ন্ত্রণে রাখতে সক্ষম হয়েছি। খবর বাসসের।বুধবার (২০ জুলাই) দুপুরে নিউমার্কেট-গাউসিয়া ফুটওভার ব্রিজ পরিদর্শন শেষে সাংবাদিকদের এসব কথা বলেন মেয়র।তিনি বলেন, এডিস মশার প্রজননস্থল ধ্বংসে এবং ডেঙ্গু রোগের বিস্তার রোধে পরিচালিত কার্যক্রম ঢাকা দক্ষিণ সিটি কর্পোরেশনের প্রধান কার্যালয় নগর ভবনে স্থাপিত নিয়ন্ত্রণ কক্ষ হতে সরেজমিন সরাসরি তদারকি করা হচ্ছে।আরও পড়ুন: রনির অভিযোগে সহজকে কঠিন জরিমানামেয়র বলেন, এডিস মশার প্রজনন এবং বিস্তারের এটা ভরা মৌসুম। এজন্য অগ্রিমভাবে আমরা নিয়ন্ত্রণ কক্ষ খুলেছি এবং নিয়ন্ত্রণ কক্ষ থেকে আমরা সরেজমিন সরাসরি এটাকে তদারকি করছি। যে জায়গায় আমরা তথ্য (এডিস মশার প্রজননস্থল সম্পর্কে) পাচ্ছি, (ডেঙ্গু) রোগীর ঠিকানা পাচ্ছি; সেই সকল জায়গায় গিয়ে আমরা প্রথমে উৎসস্থলগুলো ধ্বংস করছি। সেখানে সকালে লার্ভিসাইডিং করছি এবং বিকেলে পুরো ৩০০ গজ এলাকা নিয়ে আমরা ফগিং করে দিচ্ছি, যাতে করে আমরা এডিস মশার বিস্তারকে প্রতিরোধ করতে পারি।একাত্তর/আরএ
tags:রাজধানী, ডেঙ্গু, ঢাকা দক্ষিণ সিটি কর্পোরেশন, শেখ তাপস


26048
উচ্চশিক্ষায় বয়সের সীমা চান না শিক্ষামন্ত্রী
জাতীয়
2022-07-20T17:23:57+06:00
যেকোনো বয়সে বিশ্ববিদ্যালয়ে পড়ার সুযোগ কেন থাকবে না তা নিয়ে প্রশ্ন তুলে শিক্ষামন্ত্রী দীপু মনি বলেছেন, উচ্চশিক্ষার সুযোগ সারা বিশ্ব যখন অবারিত করছে, তখন আমরা দেয়াল তুলছি কেন।বুধবার (২০ জুলাই) আন্তর্জাতিক মাতৃভাষা ইনস্টিটিউটে বাংলাদেশ অ্যাক্রেডিটেশন কাউন্সিলের সম্মেলন ও উদ্বোধন অনুষ্ঠানে তিনি এ কথা বলেন।অনুষ্ঠানে শিক্ষামন্ত্রী বলেন, বিশ্ববিদ্যালয়ে ভর্তি নিয়ে অনেক কিছু করার আছে। যখন সারা বিশ্ব সব কিছুতে সুযোগ অবারিত করার কথা বলছে, মানসম্মত শিক্ষার সঙ্গে সঙ্গে আমরা যখন বলছি জীবনব্যাপী শিক্ষা, তখন আমরা সব জায়গায় কেন দেয়াল তুলছি? তখন কেন আমরা একটি নির্দিষ্ট বয়সসীমার ভেতরে ভর্তির কথা বলছি? কেনও বলছি একবারের বেশি ভর্তি পরীক্ষা দিতে পারবো না? কেন আমরা বলছি এক বিষয়ে পড়ে এলে অন্য বিষয় পড়া যাবে না?  আমার কাছে এটি বোধগম্য নয়। আমি আইন নিয়ে পড়েছি, কেন আমি ডিপ্লোমা ইঞ্জিয়িনিয়ারিং নিয়ে পড়তে পারবো না? আমি পদার্থ, রাসায়ন পড়ছি হঠাৎ আমার মনে হলো আমি অন্য বিষয়ে পড়বো, তাহলে কেন আমি অন্য বিষয়ে তখন ভর্তি হতে পারবো না? সারা পৃথিবীতে পড়ানো হচ্ছে, কেন বাংলাদেশে হবে না। এ বিষয়গুলো দেখতে হবে। যারা ভর্তি হতে চাচ্ছে তাদের তো পরীক্ষার মাধ্যমে মেধা যাচাই করেই নেবেন, এমনি এমনি তো নেবেন না। তাহলে একবারের বেশি সে কেন ভর্তি পরীক্ষা দিতে পারবে না। শিক্ষার্থীর জীবনের সব পথ বন্ধ করে দেওয়া বোধহয় ঠিক না।দীপু মনি বলেন, শুধু শিক্ষার্থী ভর্তি করছি। কতটা আমার জায়গা আছে, কত শিক্ষার্থীকে সবধরনের সুবিধা দিয়ে সঠিক শিক্ষার পরিবেশ দিতে পারবো তা মাথায় নিচ্ছি না। কত বেশি শিক্ষার্থী ভর্তি করতে পারছি তা নিয়ে আমরা ব্যস্ত। প্রধানমন্ত্রী বার বার বলছেন- ফিজিক্যাল মাস্টারপ্লান ও অ্যাকাডেমিক মাস্টারপ্লানের কথা। একশ বছর আগে বিশ্ববিদ্যালয় যে বিষয়টি খুলেছিলো সেটি কী আজকের জন্য একইভাবে প্রতিটি বিষয় প্রাসঙ্গিক কি-না? সেটি দেখতে হবে।  অ্যাক্রেডিটেশন কাউন্সিল প্রসঙ্গে শিক্ষামন্ত্রী বলেন, এর মাধ্যমে শিক্ষা প্রতিষ্ঠানের যে মান নির্ণয় করা হচ্ছে শুধু তা না, প্রতিষ্ঠান নিজেই যে সেলফ অ্যাসেসমেন্ট প্রক্রিয়ার মধ্য দিয়ে যায় তার মধ্য দিয়ে নিজেই মান বাড়াতে পারে। আমাদের অ্যাক্রেডিটেশন কাউন্সিলের পথচলা শুরু হয়েছে তার সুফল সকল প্রতিষ্ঠান পেতে শুরু করবে।দীপু মনি বলেন, আমরা গ্লোবাল ভিলেজে বসবাস করি। কাজেই আমাদেরকে আন্তর্জাতিক মানের সঙ্গে সামঞ্জস্য করে চলতে হবে। সেখানে সেই মানের সঙ্গেও নিজেদেরকে খাপ খাইয়ে নেওয়ার প্রয়োজন রয়েছে। আন্তর্জাতিক মানের জন্যই অ্যাক্রেডিটেশনের প্রসেসটা খুব জরুরি। নিজেদেরকে বিশ্বমানের করবার জন্যই অ্যাক্রেডিটেশনের প্রয়োজন।  তিনি বলেন, অনেক সময় আমার কাছে মনে হয়, একটু মনে হয় উন্নাসিকতা আমাদের মধ্যে আছে যে, আমি ভালো পড়াচ্ছি। আমরা ভালো পড়াচ্ছি।  কিন্তু সেই সনদ সে কতটুকু কাজে লাগাতে পারছে? তার কর্ম জগতে কতটুকু ভালোভাবে কাজে লাগাতে পারছে, সেটা দেখাও আমাদের দেখা দায়িত্ব। আমার মনে হয় সে দায়িত্ব এড়িয়ে যাওয়ার কোনো সুযোগ নেই। সে কারণে আমাদেরকে কর্ম জগতের চাহিদার কথা মাথায় রাখতে হবে। সেজন্য আমাদের উচ্চ শিক্ষায় কোথায় কোথায় সমস্যা আছে সেগুলো নিরূপণ করতে হবে।অনুষ্ঠানে বিশেষ অতিথি ছিলেন শিক্ষা উপমন্ত্রী মহিবুল হাসান চৌধুরী, মাধ্যমিক ও উচ্চশিক্ষা বিভাগের সচিব মো. আবু বকর ছিদ্দীক, ইউজিসির চেয়ারম্যান (অতিরিক্ত দায়িত্ব) দিল আফরোজা বেগম।অনুষ্ঠানে সভাপতিত্ব করেন অ্যাক্রেডিটেশন কাউন্সিলের চেয়ারম্যান মেসবাহউদ্দিন আহমেদ।একাত্তর/এআর
tags:প্রধান সংবাদ, শিক্ষামন্ত্রী, উচ্চশিক্ষা


26049
ইট বোঝাই ট্রলির ডালার চাপায় শিশুর মৃত্যু
দেশযোগ
2022-07-20T17:24:48+06:00
কুড়িগ্রামের কচাকাটা এলাকায় একটি ইট বোঝাই ট্রলির ডালায় চাপা পড়ে পাঁচ বছরের এক শিশুর মৃত্যু হয়েছে। বুধবার (২০ জুলাই) সকালে ভূরুঙ্গামারী উপজেলার বলদিয়া ইউনিয়নের ছনবান্দা গ্রামে এই মর্মান্তিক দুর্ঘটনা ঘটে। জানা যায়, নিহত শিশু মোশাররফ হোসেন (৫) ওই গ্রামের কৃষক ছাইদুল ইসলামের পুত্র।স্থানীয় সূত্রে জানা গেছে, সকাল দশটার দিকে শিশুটি বাড়ির পাশের রাস্তায় খেলছিল। এসময় ইট বোঝাই একটি ট্রলি সেদিক দিয়ে যাচ্ছিল। চলন্ত ট্রলির পিছনের ডালা ধরে ঝুলে পড়ে শিশুটি। ট্রলিটি কিছু দূর যাবার পর রাস্তার মাঝখানে একটি কালভার্ট ভেঙ্গে পড়ে গেলে শিশুটি ট্রলির ডালার নীচে চাপা পড়ে যায়। এতে ঘটনাস্থলেই তার মৃত্যু হয়। কচাকাটা থানার ভারপ্রাপ্ত কর্মকর্তা (ওসি) জাহিদুল ইসলাম ঘটনার সত্যতা স্বীকার করে জানান, দুর্ঘটনা কবলিত ট্রলিটি আটক করা হয়েছে। নিহত শিশুর মরদেহ দাফনের জন্য পরিবারের কাছে হস্তান্তর করা হয়েছে। একাত্তর/জো 
tags:কুড়িগ্রাম, শিশুর মৃত্যু, কচাকাটা, ইট বোঝাই ট্রলি, ভূরুঙ্গামারী, বলদিয়া, ছনবান্দা


26050
দশ ট্রাক অস্ত্র মামলার আপিল শুনানি ১৮ অক্টোবর
অন্যান্য
2022-07-20T17:29:43+06:00
আলোচিত ১০ ট্রাক অস্ত্র আটকের ঘটনায় করা মামলায় মৃত্যুদণ্ডপ্রাপ্ত আসামিদের ডেথ রেফারেন্স (মৃত্যুদণ্ড অনুমোদন) ও আপিলের শুনানি ১৮ অক্টোবর নির্ধারণ করা হয়েছে।বুধবার (২০ জুলাই) রাষ্ট্রপক্ষের আবেদনের পরিপ্রেক্ষিতে হাইকোর্ট শুনানির এ দিন ধার্য করেন।এর আগে, ১৬ জানুয়ারি আলোচিত এ ঘটনায় করা মামলায় মৃত্যুদণ্ডপ্রাপ্ত আসামিদের ডেথ রেফারেন্স ও আপিলের শুনানির জন্যে হাইকোর্টের কার্যতালিকায় উঠেছিল। হাইকোর্টের বিচারপতি সহিদুল করিম ও বিচারপতি মো. আখতারুজ্জামানের সমন্বয়ে গঠিত বেঞ্চে চলতি বছরের ১৬ জানুয়ারি কার্যতালিকায় মামলাটি শুনানির জন্য এক নম্বর ক্রমিকে ছিল।প্রসঙ্গত, বিএনপি-জামায়াত জোট সরকারের আমলে ২০০৪ সালের ১ এপ্রিল সিইউএফএল ঘাট থেকে আটক করা হয় ১০ ট্রাকভর্তি অস্ত্রের চালান। এ নিয়ে কর্ণফুলী থানায় ১৮৭৮ সালের অস্ত্র আইন ও ১৯৭৪ সালের বিশেষ ক্ষমতা আইনে চোরাচালানের অভিযোগ এনে দু’টি মামলা হয়। সিআইডি পুলিশ দুটি মামলা একসঙ্গে তদন্ত করে। বিচারও একসঙ্গে শুরু হয়।পরে ২০১৪ সালের ৩০ জানুয়ারি চট্টগ্রাম মহানগর দায়রা জজ আদালত এবং বিশেষ ট্রাইব্যুনাল-১ এর বিচারক এস এম মজিবুর রহমান এ মামলার রায় দেন।রায়ে চোরাচালানের ঘটনায় করা বিশেষ ক্ষমতা আইনের মামলায় ১৪ জনকে মৃ্ত্যুদণ্ড দেওয়া হয়। পাশাপাশি অস্ত্র আইনের পৃথক দু’টি ধারায় ১৪ জনের প্রত্যেককে যাবজ্জীবন ও সাত বছর করে দণ্ডাদেশ দেওয়া হয়। একই বছরের ৪ ফেব্রুয়ারি ১০ ট্রাক অস্ত্র আটকের ঘটনায় করা দুই মামলায় বিচারিক আদালতের ৫১৪ পৃষ্ঠার পূর্ণাঙ্গ রায় প্রকাশিত হয়।একাত্তর/এআর
tags:আদালত, মৃত্যুদণ্ড, আপিল, দশ ট্রাক অস্ত্র, ডেথ রেফারেন্স


26051
বিলের ধারে খেলতে গিয়ে পানিতে ডুবে শিশুর মৃত্যু
দেশযোগ
2022-07-20T17:39:10+06:00
সিরাজগঞ্জের তাড়াশে বাড়ির পাশে বিলের ধারে খেলতে গিয়ে পানিতে ডুবে ছয় বছরের এক শিশুর মৃত্যু হয়েছে।বুধবার (২০ জুলাই) বিকাল চারটার দিকে উপজেলার সগুনা ইউনিয়নের কুন্দইল চকপাড়ায় এই মর্মান্তিক দুর্ঘটনা ঘটে। জানা গেছে, পানিতে ডুবে মারা যাওয়া শিশু মৃদুল হোসেন (৬) কুন্দইল গ্রামের মনির হোসেনর ছেলে।বিষয়টি নিশ্চিত করে সগুনা ইউনিয়নের চেয়ারম্যান মো. জুলফিকার আলী ভুট্রো জানান, বাবা-মা কাজে ব্যস্ত থাকায় শিশু মৃদুল বাড়ির পাশে বিলের ধারে তার খেলার সাথীদের সাথে খেলা করছিল। একপর্যায়ে শিশুটি পানির ধারে গেলে পা ফসকে পানিতে পরে যায়। তিনি আরও জানান, খবর পেয়ে বাড়ির লোকজন ও এলাকাবাসী প্রায় আধাঘণ্টা চেষ্টা চালিয়ে বিলের পানি থেকে শিশু মৃদুলকে মৃত অবস্থায় উদ্ধার করেন।একাত্তর/জো 
tags:সিরাজগঞ্জ, পানিতে ডুবে শিশুর মৃত্যু, তাড়াশ, সগুনা ইউনিয়ন, কুন্দইল চকপাড়া


26052
দুই শিশুকে বিক্রি করে দেন বাবা, দুই বছর পর উদ্ধার
দেশযোগ
2022-07-20T17:39:35+06:00
চাঁদপুরের হাজীগঞ্জে নিজের দুই সন্তানকে বিক্রি করে দেয়ার দুই বছর পর তাদেরকে উদ্ধার করে বাবামায়ের কাছে ফিরিয়ে দিয়েছে পুলিশ। মঙ্গলবার (১৯ জুলাই) রাতে জেলার বিভিন্ন স্থান থেকে ওই ইভা (৫) ও রিয়া (১৮ মাস) নামে ওই দুই শিশুকে উদ্ধার করা হয়। তারা চাঁদপুরের হাজীগঞ্জের ৭ নং বড়কুল পশ্চিম ইউনিয়নের নাটেহরা গ্রামের এমরান হোসেন ও জান্নাত বেগম দম্পতির সন্তান। হাজীগঞ্জ থানার ভারপ্রাপ্ত কর্মকর্তা (ওসি) মোহাম্মদ জোবাইর সৈয়দ বুধবার (২০ জুলাই) বেলা তিনটায় মা জান্নাত বেগম ও বাবা এমরান হোসেনের হাতে শিশু দু'টিকে তুলে দেন।পুলিশ ও স্থানীয় সূত্রে জানা যায়, এমরান হোসেনের দুই স্ত্রী। প্রথম স্ত্রী জান্নাতকে নিয়ে তিনি নাটেহরা গ্রামে বসবাস করেন। দ্বিতীয় স্ত্রী থাকেন চট্টগ্রামে। প্রায় দুই বছর আগে প্রথম স্ত্রীর ঘরের তিন সন্তানের মধ্যে বড় মেয়ে ইভাকে (৫) ৪০ হাজার টাকায় জেলার ফরিদগঞ্জে আর ছোট মেয়ে রিয়াকে (১৮ মাস) চাঁদপুর সদর উপজেলায় ৪০ হাজার টাকায় মিলিয়ে মোট ৮০ হাজার বিক্রি করে দেন এমরান হোসেন।  এমরান হোসেন জানান, মেয়েরা তার ছোট স্ত্রীর কাছে ভালো থাকবে, বড় বউকে এমন আশ্বাস দিয়ে তিনি তার দুই মেয়েকে গোপনে ৮০ হাজার টাকায় বিক্রি করে দেন। এদিকে সম্প্রতি বিষয়টি এলাকায় চাউর হলে পুলিশ মঙ্গলবার রাতভর অভিযান চালিয়ে তার দুই সন্তান ইভা ও রিয়াকে উদ্ধার করে। বুধবার (২০ জুলাই) শিশুদের লালন-পালনকারী দুই মাকেও থানা কমপ্লেক্সে নিয়ে আসা হয়। এসময় তারা জানান, তারা লিখিতভাবে স্ট্যাম্পের মাধ্যমে ওই শিশুদের বাবার কাছ থেকে দত্তক নিয়ে গত দুই বছর ধরে লালন-পালন করে আসছেন। তারা জানান, তাদেরকে বলা হয়েছিলো ওই শিশুদের মা মারা গেছেন। তাই তারাও প্রয়োজনে এবং মানবিক দিক বিবেচনা করে তাদেরকে দত্তক নেন। আরও পড়ুন: দুর্ঘটনার পর আহত বান্ধবীদের ফেলেই পালান তিন মদ্যপ বন্ধুশিশুদের বাবা এমরান হোসেন নিজের ভুল স্বীকার করে বলেন, 'ওই সময়ে টাকার বিনিময়ে মেয়েদের দত্তক দিয়েছি। আর এই ভুল হবে না। এখন আমি আমার মেয়েদের লালন পালন করবো।' এ বিষয়ে হাজীগঞ্জ থানার ভারপ্রাপ্ত কর্মকর্তা মোহাম্মদ জোবাইর সৈয়দ জানান, তারা যে প্রক্রিয়ায় শিশুদের দত্তক নিয়েছেন, তা বিধিসম্মত নয়। তাই শিশুদেরকে তাদের বাবা-মায়ের হাতে তুলে দেওয়া হয়েছে।একাত্তর/এসজে
tags:চাঁদপুর, হাজীগঞ্জ, শিশু বিক্রি, দত্তক


26053
সামাজিক মাধ্যমে কিডনি বেচাকেনার ভয়ংকর এক চক্র
অন্যান্য
2022-07-20T17:44:58+06:00
সামাজিক যোগাযোগ মাধ্যমে অবৈধভাবে কিডনি কেনাবেচার সংঘবদ্ধ চক্রের পাঁচ সদস্যকে গ্রেপ্তার করেছে র‌্যাব।মঙ্গলবার দিবাগত রাতে রাজধানীর ভাটারা, বনশ্রী ও মিরপুর এলাকায় অভিযান পরিচালনা করে তাদের গ্রেপ্তার করে র‌্যাব-১ এর একটি দল।পরের দিন বুধবার দুপুরে কারওয়ান বাজারে র‌্যাব মিডিয়া সেন্টারে এক সংবাদ সম্মেলনে এই ব্যাপারে বিস্তারিত জানান র‌্যাব একের অধিনায়ক লেফটেন্যান্ট কর্নেল আব্দুল্লাহ আল মোমেন।তিনি বলেন, সামাজিক মাধ্যমে কিডনি কেনাবেচা এ চক্রের মোট সদস্য সংখ্যা ১৫-২০ জন। তারা মূলত তিনটি ভাগে বিভক্ত হয়ে কিডনি কেনাবেচার এ অবৈধ কার্যক্রম পরিচালনা করে থাকে। চক্রের সদস্যরা পাশের দেশে অবস্থানরত কিডনি কেনাবেচা সদস্যদের চক্রের সঙ্গে সমন্বয়ের মাধ্যমে প্রায় শতাধিক মানুষকে সেদেশে পাচার করেছে।চক্রের প্রথম গ্রুপ ঢাকায় অবস্থান করে এবং সামাজিক মাধ্যমে কিডনি ট্রান্সপ্লান্টেশন প্রয়োজন এমন বিত্তশালী রোগীদের সঙ্গে যোগাযোগ স্থাপন করে। চক্রের দ্বিতীয় দলটি প্রথম দলের চাহিদা মোতাবেক দেশের প্রত্যন্ত অঞ্চলের গরীব ও অভাবী মানুষদের খুঁজে বের করে।এরপর তাদের অর্থনৈতিক দুর্বলতার সুযোগ নিয়ে অর্থের বিনিময়ে কিডনি ট্রান্সপ্লান্টেশনের জন্য ডোনার হতে প্রলুব্ধ করে ঢাকায় নিয়ে আসে। এরপর আরেকটি গ্রুপ ডোনারদের ঢাকায় বিভিন্ন ডায়াগনস্টিক সেন্টারে কিডনি ট্রান্সপ্লান্টেশন প্রত্যাশী রোগীর সঙ্গে ব্লাড ম্যাচিং এবং অন্যান্য পরীক্ষা নিরীক্ষার কাজগুলো শেষ করে রাখে।ব্লাড ম্যাচিং হওয়া এবং অন্যান্য ডায়াগনস্টিক টেস্টে কিডনি ট্রান্সপ্লান্টেশনের উপযুক্ততা নিশ্চিত হলে, তার পাসপোর্ট, ভিসা প্রসেসিং এবং ভুয়া কাগজপত্র তৈরির মাধ্যমে ভুক্তভোগী ডোনারকে পাশের দেশে পাঠানোর জন্য প্রস্তুত করে।এই চক্রের সঙ্গে পাশের দেশে অবস্থানকারী আরেকটি চক্র কিডনি ডোনারকে বিদেশের মাটিতে গ্রহণ করা থেকে শুরু করে হাসপাতালের ডকুমেন্টেশন, অস্ত্রপচারসহ যাবতীয় কার্যক্রম শেষে আবারও দেশে ফেরত পাঠানোর যাবতীয় কাজ শেষ করে।একটি কিডনি প্রতিস্থাপনের জন্য তারা রোগী প্রতি ২০ থেকে ২৫ লাখ টাকা নিতো। বিপরীতে তারা কিডনি ডোনারকে মাত্র চার থেকে পাঁচ লাখ টাকা দিতো। আগাম দুই লাখ টাকা দেয়া হতো। কিডনি ট্রান্সপ্লান্টেশনের পর পুরো টাকা না দেয়ারও অভিযোগও আছে।চক্রের মূলহোতা ও অন্যতম অভিযুক্ত শহিদুল ইসলাম মিঠু ২০১৬ সালে নিজের চিকিৎসার জন্য পাশের দেশে যায়। সেখানে থাকার সময় সে কিডনি প্রতিস্থাপনের রোগীদের ব্যাপক চাহিদা দেখতে পায় এবং সে নিজেই কিডনি প্রতিস্থাপনের অবৈধ ব্যবসা পরিচালনা শুরু করে।পাশের দেশে অবস্থানরত কিডনি কেনাবেচা চক্রের সঙ্গে যোগসাজশে সে বাংলাদেশে কিডনি কেনাবেচা চক্রের সঙ্গে পারস্পরিক সহযোগিতায় একটি দালাল চক্র প্রতিষ্ঠা করে। অনলাইনের মাধ্যমে আগ্রহী বিত্তশালী কিডনি রোগী এবং বিভিন্ন এলাকা থেকে স্থানীয় দালালদের মাধ্যমে কিডনি ডোনার সংগ্রহ করে সব কাজ শেষ করতেন। এখন পর্যন্ত তার মাধ্যমে ৫০ এর বেশি কিডনি কেনাবেচা হয়েছে।র‌্যাব কর্মকর্তা মামুন বলেন, চক্রের অপর সদস্য মিজানুর রহমান কিডনি ডোনারদের পাশের দেশে প্রয়োজনীয় পাসপোর্ট ও অন্যান্য দরকারি নথি তৈরি করে দিতো। সে সব ডোনারের কাগজপত্রে ঝামেলা তাদেরগুলো জাল-জালিয়াতির মাধ্যমে তৈরি করে দিতো মিজান।আরও পড়ুন: দুই শিশুকে বিক্রি করে দেন বাবা, দুই বছর পর উদ্ধারগ্রেপ্তার সাইমন ও আল মামুন ওরফে মেহেদী ছয় মাস আগে চক্রটির মাধ্যমে জনপ্রতি ৪ লাখ টাকায় কিডনি বিক্রয় করে। পরবর্তীতে দ্রুততম সময়ে অধিক টাকা উপার্জনের লোভে তারা এই চক্রটির সঙ্গে জড়িয়ে পড়ে এবং কিডনি ডোনার ও ক্রেতা সংগ্রহে লিপ্ত হয়।তারা নিজেদের সুস্থতার প্রমাণ দেখিয়ে অন্যান্য ডোনারদের কিডনি বিক্রয়ে আগ্রহী করত। তারা এখন পর্যন্ত ১০ জনের কিডনি কেনাবেচা করেছে। এছাড়াও গ্রেপ্তার রাসেল হোসেন ও তারা দুইজন মিলে দেশের প্রত্যন্ত অঞ্চল থেকে প্রলোভন দেখিয়ে সম্ভাব্য ডোনারদের সংগ্রহ করতো।একাত্তর/আরএ
tags:প্রধান সংবাদ, রাজধানী, কিডনি, সামাজিক যোগাযোগ মাধ্যম


26054
বেনাপোলে ৫৫ লাখ টাকার স্বর্ণসহ নারী আটক
দেশযোগ
2022-07-20T17:50:07+06:00
ভারতে পাচারের সময় বেনাপোল চেকপোস্ট থেকে বুধবার (২০ জুলাই) সকাল ১১টার দিকে প্রায় সাড়ে ৮০০ গ্রাম স্বর্ণালংকারসহ উম্মে সালমা নামের এক বাংলাদেশি পাসপোর্টযাত্রীকে আটক করেছে বেনাপোল শুল্ক গোয়েন্দা ও তদন্ত সার্কেল। আটক সালমার বাড়ি ঢাকার ডেমরা থানার সারুলিয়া এলাকায়।বেনাপোল শুল্ক গোয়েন্দা ও তদন্ত সার্কেলের সহকারী পরিচালক মনিরুজ্জামান চৌধুরী বলেন, 'শুল্ক গোয়েন্দা ও তদন্ত সার্কেলের ডিজির কাছ থেকে আমরা জানতে পারি, বুধবার সকালে একজন নারী পাসপোর্টযাত্রী ভারতে পাচারের উদ্দেশ্যে স্বর্ণ নিয়ে যাচ্ছে। সেই খবর পেয়ে আমরা সকাল থেকে চেকপোস্টে অবস্থান করি এবং উম্মে সালমা নামের এক যাত্রীকে নজরদারিতে রাখি।যাত্রীর কাস্টমস ও ইমিগ্রেশনের কাজ সম্পন্ন হওয়ার পর ভারতে প্রবেশের আগে তার গতিরোধ করে জিজ্ঞাসাবাদ করি। প্রথমে স্বীকার না হলেও পরে তিনি তার ব্যাগের ভেতর থেকে পাকা সোনার তৈরি ১০টি চুড়ি ও একটি মোটা চেইন বের করে দেন। 'আটককৃত স্বর্ণের মোট ওজন ৮৪৩ গ্রাম। যার বাজারমূল্য ৫৫ লাখ টাকা। আটক স্বর্ণালংকার বেনাপোল কাস্টম হাউসে জমা দেওয়া হবে এবং যাত্রীর বিরুদ্ধে আইনানুগ ব্যবস্থা নেওয়া হবে বলে জানান ওই কর্মকর্তা।একাত্তর/এআর
tags:পাচার, বেনাপোল, স্বর্ণালংকার, শুল্ক গোয়েন্দা


26055
চুরির অপবাদে কিশোরকে বেঁধে বেধড়ক মারধর
দেশযোগ
2022-07-20T17:52:47+06:00
চুরির অপবাদে বাড়িওয়ালাসহ স্থানীয় কয়েকজনের বেদম মারধরের শিকার ১৪ বছরের কিশোর মনির হোসেন এখন হাসপাতালের বিছানায় ব্যথায় কাতরাচ্ছেন। পুরো শরীরের আঘাতের কালো চিহ্ন। হাত-পাসহ শরীরের বিভিন্ন স্থানে রক্তের ছোপ ছোপ দাগ লেগে আছে। ব্যথায় কাতর মনির হাসপাতালের বেডে শুধু এপাশ-ওপাশ করছেন। চোখে-মুখে ভয় আর আতঙ্ক। চিকিৎসকরা বলছেন, মনিরের সেরে উঠতে সময় লাগবে। তবে আশঙ্কামুক্ত। গত মঙ্গলবার (১৯ জুলাই) খবর পেয়ে গুরুতর অবস্থায় উদ্ধার করে তাকে সাভার উপজেলা স্বাস্থ্য কমপ্লেক্সে ভর্তি করেছে পুলিশ।সাভারে পরিত্যক্ত থাই ফ্রেম চুরির অপবাদ দিয়ে মনির হোসেনকে পাঁচ ঘণ্টা হাত-পা ও চোখ বেঁধে বেধড়ক মারধর করে বাড়িওয়ালাসহ স্থানীয় কয়েকজন। নির্যাতনকারী নাসিম ইকবালকে আটক করা হয়েছে। এ ঘটনায় নাসিমসহ কয়েকজনের বিরুদ্ধে মামলা দায়ের করা হয়েছে।মঙ্গলবার (১৯ জুলাই) সকালে সাভারের দিলখোশবাগ এলাকায় এ ঘটনা ঘটে। খবর পেয়ে দুপুর ১২টার দিকে পুলিশ আহত কিশোরকে হাসপাতালে ভর্তি করে। সাভার মডেল থানার এস আই সিকদার হারুনুর রশিদ বলেন, ট্রিপল নাইনে ফোন পেয়ে রবিনকে উদ্ধার করা হয়।ভুক্তভোগী কিশোর চাঁদপুর জেলার সদর উপজেলার ইসমাইল হোসেনের ছেলে। বর্তমানে মনির সাভারে রেডিও কলোনি এলাকার রবিন মার্কেটের পাশে একটি ভাড়া বাড়িতে মায়ের সাথে বসবাস করে। আগে মাদরাসায় পড়লেও এক বছর ধরে পড়ালেখা বাদ দিয়েছে মনির। এসআই হারুনুর রশিদ আরও বলেন, মনিরকে উদ্ধারের সময়ই অভিযুক্ত এক ব্যক্তিকে আটক করা হয়েছে। প্রাথমিকভাবে জানা গেছে, এক বাড়ির জানালায় লাগানো থাই চুরির অভিযোগে কিশোরকে বেঁধে মারধর করেছে কয়েকজন। তার সঙ্গে কথা বললে সবকিছু জানা যাবে। আরও পড়ুন: দুই শিশুকে বিক্রি করে দেন বাবা, দুই বছর পর উদ্ধারহাসপাতালের বেডে শুয়ে থাকা মনির জানিয়েছে, সকাল পাঁচটা থেকে ন’টা পর্যন্ত তাকে বেঁধে রেখে পিটিয়েছে তাকে। একজন সামনে থেকে আরেকজন পেছন থেকে পিটিয়েছে। ছাদ থেকে ফেলে মেরা ফেলার হুমকি দিয়েছে। জামা-গেঞ্জি ছিঁড়ে ফেলেছে। মাফ চাওয়ার পরও মেরেছে।সাভার উপজেলা স্বাস্থ্য কমপ্লেক্সের স্বাস্থ্য কর্মকর্তা ডা. সায়েমুল হুদা বলেন, কিশোরের সারা শরীরের মারধরের চিহ্ন রয়েছে। তার চিকিৎসা চলছে। তবে আশঙ্কামুক্ত। এদিকে, কিশোরকে মারধরের ঘটনায় আটক নাসিম ইকবালসহ কয়েকজনের বিরুদ্ধে মামলা দায়ের করা হয়েছে।
tags:নির্যাতন, সাভার, চুরির অপবাদ


26056
রাজধানীর বাসা-বাড়িতে এডিসের লার্ভা মিললেই মামলা
অন্যান্য
2022-07-20T17:55:22+06:00
ঢাকা উত্তর সিটি কর্পোরেশনের (ডিএনসিসি) মেয়র মো. আতিকুল ইসলাম বলেছেন, বাসা-বাড়ি ও যে কোন ভবনে এডিসের লার্ভা পেলে কঠোর ব্যবস্থা নেয়া হবে, নিয়মিত মামলা ও জরিমানা করা হবে।বুধবার (২০ জুলাই) ডিএনসিসির ৩৯ নম্বর ওয়ার্ডের আওতাধীন খিলবাড়িরটেক এলাকায় ডেঙ্গু বিরোধী সচেতনতামূলক প্রচার অভিযানে সাংবাদিকদের এক প্রশ্নের জবাবে তিনি বলেন, ‘সিটি কর্পোরেশন নিয়মিত ডেঙ্গু বিরোধী সচেতনতামূলক প্রচারনা চালাচ্ছে। ড্রোন ব্যবহার করে ছাদে জমে থাকা পানি ও মশার প্রজননক্ষেত্র খুঁজে বের করা হচ্ছে। এরপরও বাসা-বাড়ি ও যেকোনো ভবনে এডিসের লার্ভা পেলে কঠোর ব্যবস্থা নেয়া হবে। নিয়মিত মামলা ও জরিমানা করা হবে।’মেয়র বলেন, ডিএনসিসি ডেঙ্গুর প্রকোপ নির্মূলে সর্বোচ্চ অগ্রাধিকার দিয়ে কাজ করে যাচ্ছে। শুধু সিটি কর্পোরেশনের একার পক্ষে এটা সম্ভব নয়- পুরোপুরি নির্মূলের জন্য জনগণকেও দায়িত্ব নিতে হবে।তিনি বলেন, বর্তমানে চলমান আবহাওয়ায় ডেঙ্গুর প্রকোপ অনেক বেড়ে যাচ্ছে। আমরা দেখতে পাচ্ছি প্রায়ই বৃষ্টি হচ্ছে এবং পরক্ষণেই রোদ হচ্ছে। এমন আবহাওয়ায় এডিস মশা বেড়ে যায়। তাই আমি জনগণকে আহবান করছি আপনারা এই সময়টায় অনেক বেশি সতর্ক থাকুন।আরও পড়ুন: গতবারের তুলনায় ডেঙ্গু রোগীর অর্ধেক: মেয়র তাপসতিনি আরো বলেন, দেখা গেছে ড্রেন, জলাশয় এবং নর্দমা থেকে নয় বরং বাসা-বাড়ির জমে থাকা পানি থেকেই এডিস মশা বেশি জন্মায়। আমি অনুরোধ করছি আপনারা বাসাবাড়ির জমা পানি ফেলে দিন।একাত্তর/আরএ
tags:রাজধানী, মেয়র আতিক, ডিএনসিসি, ঢাকা উত্তর সিটি কর্পোরেশন


26057
সরকারি অফিসে বিদ্যুৎ ব্যবহার ২৫% কমানোর নির্দেশনা
জাতীয়
2022-07-20T18:13:09+06:00
সরকারি সব অফিসে বিদ্যুতের ব্যবহার ২৫ শতাংশ কমাতে হবে বলে জানিয়েছেন প্রধানমন্ত্রীর মুখ্য সচিব ড. আহমেদ কায়কাউস। বুধবার (২০ জুলাই) বিকেলে এক সংবাদ সম্মেলনে তিনি এ তথ্য জানান।এ ছাড়া অধিকাংশ সভা অনলাইনে আয়োজন করতে হবে বলেও জানান সচিব। প্রধানমন্ত্রীর কার্যালয়ে সচিবদের বৈঠকে এ সিদ্ধান্ত হয়েছে।এছাড়া অত্যাবশ্যক না হলে বিদেশ ভ্রমণ পরিহারের পারমর্শ দেওয়া হয়েছে।ব্যয় সাশ্রয়ে সকল মন্ত্রণালয়ের সচিবদের নিয়ে প্রধানমন্ত্রীর কার্যালয়ে প্রধানমন্ত্রীর মূখ্য সচিব ড. আহমেদ কায়কাউসের সভাপতিত্বে অনুষ্ঠিত সভায় এসব সিদ্ধান্ত নেওয়া হয়।একাত্তর/এআর
tags:প্রধান সংবাদ, প্রধানমন্ত্রী, বিদ্যুত, সরকারি অফিস, মুখ্য সচিব, ড. আহমেদ কায়কাউস


26058
চট্টগ্রামে অপহৃত শিশু নরসিংদী থেকে উদ্ধার
দেশযোগ
2022-07-20T18:16:09+06:00
চট্টগ্রামে অপহৃত ১২ বছরের এক শিশুকে নরসিংদী থেকে উদ্ধার করে অপহরণকারীকে গ্রেপ্তার করেছে র‌্যাব। মঙ্গলবার (১৯ জুলাই) সন্ধ্যায় নরসিংদী জেলার মাধবদী থানার দাঙ্গালপাড়া গ্রামে অভিযান চালিয়ে অপহৃত শিশুকে উদ্ধার ও অপহরণ মামলার প্রধান আসামি মো. সেলিমকে (২৮) গ্রেপ্তার করা হয়। তিনি চট্টগ্রাম জেলার বাঁশখালী থানাধীন ৮নং ওয়ার্ডের পূর্ব বড়ঘোনা গ্রামের বাসিন্দা। বুধবার (২০ জুলাই) দুপুরে এক প্রেস বিজ্ঞপ্তিতে এ তথ্য জানান র‌্যাব-১১, সিপিএসসি নরসিংদীর ক্যাম্প কমান্ডার অতিরিক্ত পুলিশ সুপার খন্দকার মো. শামীম হোসেন।প্রেস বিজ্ঞপ্তিতে র‌্যাব-১১ জানায়, অপহৃত ওই শিশু চট্টগ্রাম জেলার বাঁশখালী থানার ৮নং ওয়ার্ডের পূর্ব বড়ঘোনার মাইমুনা খাতুন সরকারী প্রাথমিক বিদ্যালয়ের পঞ্চম শ্রেণীর শিক্ষার্থী। অপহরণকারী সেলিম শিশুটিকে স্কুলে যাওয়া আসার পথে অশ্লীল অঙ্গভঙ্গি করে ভয়ভীতি প্রদর্শনপূর্বক যৌন হয়রানীসহ প্রেমের কু-প্রস্তাব দিত। শিশুটি উক্ত প্রস্তাবে রাজি না হওয়ায় গত ২৯ জুন সন্ধ্যার দিকে সেলিম শিশুটিকে অপহরণ করে। পরে তাকে ধর্ষণ ও হত্যার হুমকি দিয়ে তার পরিবারকে বিষয়টি গোপন রাখতে হুমকি দেয়। এ ঘটনায় মামলা হওয়ার পর উক্ত ঘটনার সাথে জড়িত আসামিদের গ্রেপ্তারে গোয়েন্দা তৎপরতা শুরু করে র‌্যাব-১১। গোয়েন্দা তথ্যের ভিত্তিতে তারা জানতে পারে, অপহরণকারী নরসিংদী জেলার মাধবদী থানার দাঙ্গালপাড়া গ্রামের মজনু মিয়ার বাসায় ভাড়াটিয়া হিসেবে ছদ্মবেশে আত্মগোপন করে আছে। আরও পড়ুন: দুই শিশুকে বিক্রি করে দেন বাবা, দুই বছর পর উদ্ধারএরই প্রেক্ষিতে মঙ্গলবার সন্ধ্যায় দাঙ্গালপাড়া গ্রামে অভিযান চালিয়ে অপহৃত শিশুসহ অপহরণ মামলার প্রধান আসামি সেলিমকে গ্রেপ্তার করে র‌্যাব-১১। তাকে চট্টগ্রাম জেলার বাঁশখালী থানায় মামলার তদন্তকারী কর্মকর্তার কাছে হস্তান্তর করা হয়েছে বলে জানিয়েছে র‍্যাব।একাত্তর/এসজে
tags:চট্টগ্রাম, র‍্যাব, শিশু, নরসিংদী, অপহরণ


26059
করোনায় ২৪ ঘণ্টায় এক মৃত্যু, শনাক্তের হার ১২'র ওপরে
অন্যান্য
2022-07-20T18:29:27+06:00
দেশে গত ২৪ ঘণ্টায় নতুন করে করোনাভাইরাসে শনাক্ত হয়েছেন এক হাজার ১০৪ জন। এ নিয়ে আক্রান্তের সংখ্যা দাঁড়িয়েছে ১৯ লাখ ৯৯ হাজার ৩৯৫ জনে।বুধবার (২০ জুলাই) স্বাস্থ্য অধিদপ্তর থেকে পাঠানো করোনাবিষয়ক নিয়মিত সংবাদ বিজ্ঞপ্তিতে এ তথ্য জানানো হয়েছে। শনাক্তের হার ১২ দশমিক ২০ শতাংশ বলে বিজ্ঞপ্তিতে উল্লেখ করা হয়েছে। আগেরদিন এ হার ছিল ৯ দশমিক ৬৬ শতাংশ। এদিকে গত ২৪ ঘণ্টায় করোনায় আক্রান্ত হয়ে আরো একজনের মৃত্যু হয়েছে। এ নিয়ে মোট মৃতের সংখ্যা দাঁড়ালো ২৯ হাজার ২৫০ জনে। শনাক্ত বিবেচনায় মোট মৃত্যুর হার ১ দশমিক ৪৬ শতাংশ।বিজ্ঞপ্তিতে বলা হয়, ২৪ ঘণ্টায় করোনা থেকে সুস্থ হয়েছে এক হাজার ২৪২ জন। এ পর্যন্ত সুস্থ হয়েছেন ১৯ লাখ ২৯ হাজার ৮৯২ জন। এসময় ৯ হাজার ৫৫টি নমুনা সংগ্রহ করা হয়। পরীক্ষা করা হয় ৯ হাজার ৪৭টি নমুনা। শনাক্ত বিবেচনায় দেশে মোট সুস্থতার হার ৯৬ দশমিক ৫২ শতাংশ।আরও পড়ুন: রাজধানীর বাসা-বাড়িতে এডিসের লার্ভা মিললেই মামলাউল্লেখ্য, ২০২০ সালের ৮ মার্চ দেশে করোনা ভাইরাসের প্রথম রোগী শনাক্ত হয়। এর ১০ দিন পর ১৮ মার্চ করোনায় আক্রান্ত হয়ে প্রথম একজনের মৃত্যু হয়।করোনাভাইরাসে আক্রান্ত ও প্রাণহানির পরিসংখ্যান করা ওয়েবসাইট ওয়ার্ল্ডও-মিটারের বুধবার বিকেলের তথ্য অনুযায়ী, বিশ্বে করোনায় এখন পর্যন্ত মৃত্যু হয়েছে ৬৩ লাখ ৯২ হাজার ২৪৭ জনের। সুস্থ হয়েছেন ৫৪ কোটি ১০ লাখ ৮৪ হাজার ২৯০ জন। ভাইরাসে মোট সংক্রমিত হয়েছেন ৫৬ কোটি ৯৯ লাখ ৪৯ হাজার ৭৬ জন। একাত্তর/এসজে
tags:প্রধান সংবাদ, করোনাভাইরাস, মহামারি, বাংলাদেশ


26060
মদন উপজেলাকে ভূমিহীন ও গৃহহীন মুক্ত ঘোষণা ২১ জুলাই
দেশযোগ
2022-07-20T19:03:33+06:00
আগামী ২১ জুলাই নেত্রকোণার মদনকে ভূমিহীন এবং গৃহহীন মুক্ত ঘোষণা করবেন প্রধানমন্ত্রী শেখ হাসিনা। ভার্চুয়ালি যুক্ত হয়ে এই কার্যক্রম ঘোষণা করার কথা রয়েছে প্রধানমন্ত্রী শেখ হাসিনার। বুধবার (২০ জুলাই) সদর ইউনিয়নের মদন দক্ষিণপাড়ায় গড়ে তোলা আশ্রয়ণ প্রকল্পের ঘর পরিদর্শনের সময় এমন তথ্য নিশ্চিত করেন উপজেলা নির্বাহী কর্মকর্তা একে এম লুৎফর রহমান।  তিনি জানিয়েছেন, প্রধানমন্ত্রীর আশ্রয়ণ প্রকল্পের আওতায় উপজেলায় মোট ২১১টি পরিবারকে ঘর এবং দুই শতক জমিসহ দলিল দেওয়া হয়েছে। এখানে আধুনিক সব সুযোগ সুবিধা সম্বলিত প্রতিটি দুই কক্ষের ঘর নির্মাণ করা হয়েছে। এছাড়াও, উপজেলাকে সম্পূর্ণ ভূমিহীন এবং গৃহহীন মুক্ত ঘোষণার সময় এসে গেছে।  একে এম লুৎফর রহমান আরও বলেন, ‘উপজেলার ৮ ইউনিয়নে ৭টি স্পটে নির্মাণ করা হয়েছে এসব গৃহহীনদের ঘর। আমরা এই কাজ করতে গিয়ে সরকারের ৪২.২ একর খাস জায়গা উদ্ধার করেছি। যেগুলো অব্যবহৃত ছিল। অপদখলে ছিল। এর মধ্যে যদি কেউ ভূমিহীন থাকে তাহলে তাদের জন্যও বিশেষ ব্যবস্থা থাকবে’। জীবনে এসেছে পরিবর্তন: ছিলেন ঘরহীন, ঠাঁইহীন। অথচ আজ জীবনে অনেক পরিবর্তন, প্রধানমন্ত্রীর এই উপহার বদলে দিয়েছে মদন উপজেলার সদর ইউনিয়নের মদন দক্ষিণপাড়ার বাসিন্দা আনোয়ারা বেগমের জীবন। জানিয়েছেন তার অনুভূতির কথা। বলছেন, ‘জীবনটাই দুঃখ-কষ্টের মধ্যে গেছে, মানষের জমিতে ঘর করে থাকছি, বর্ষার সময় মেঘবৃষ্টিতে ভিজছি। এমন একটি ঘরে থাকতা পারাম কোনো দিন স্বপ্নেও ভাবি নাই’। আনোয়ারা বলেন, ‘এখন জমিসহ পাকাঘর পাইছি। এখন নিজের জমি আছে, ঘর আছে। পুকুর আছে, বাড়ির সামনে-পেছনে ফলের গাছ, সবজি গাছ লাগানোর ব্যবস্থা আছে, মনের ইচ্ছায় সব কিছু করতে পারতাছি। শেখ হাসিনার ঘর হাইয়া খুব খুশি আমরা। আল্লাহ শেখ হাসিনারে ভালা রাকুক এমন একটি ভালা ঘরে থাইকা এ দোয়াই করি’। আনোয়ারার স্বামী একটি কাঠ মেইলে কাজ করেন। এক সময় মদন বাজারে থাকতেন আনোয়ারা। সেখান থেকেও এলাকার মানুষ তাকে উচ্ছেদ করে দেয়। স্বামীর কোনো সহায়-সম্পত্তি ও মাথা গোঁজার ঠাঁই ছিল না। সবশেষ আনোয়ারা পেয়েছেন তার ঠিকানা। আনোয়ারার মতো উপজেলায় ২১১টি পরিবার এখন স্থায়ী ঠিকানার আওতায়। আর সদর ইউনিয়নের মদন দক্ষিণপাড়া গ্রামের আশ্রয়ণ কেন্দ্রের ৭২টি পরিবার এখন বাস করছেন শান্তিতে। এছাড়াও, দুই শতক জমির ওপর গড়ে তুলেছেন সবজি চাষ। একাত্তর/ এনএ
tags:প্রধানমন্ত্রী, উপহার


26061
শ্রমিক ইউনিয়নের নির্বাচনে সংঘর্ষ, পুলিশসহ ২০ জন আহত
দেশযোগ
2022-07-20T19:03:48+06:00
খাগড়াছড়িতে বাস-মিনিবাস শ্রমিক ইউনিয়নের নির্বাচনকে কেন্দ্র করে সংঘর্ষে শ্রমিক-পুলিশসহ ২০ জন আহত হয়েছে।বুধবার (২০ জুলাই) বিকেল আনুমানিক ৪টার দিকে জেলা শহরের বাস টার্মিনাল এলাকায় এই সংঘর্ষের ঘটনা ঘটে।সংঘর্ষের পর আহতদের উদ্ধার করে খাগড়াছড়ি সদর হাসপাতালে ভর্তি করা হয়েছে।পুলিশ জানায়, ভোট দেয়াকে কেন্দ্র করে শ্রমিকদের মধ্যে বাকবিতণ্ডার এক পর্যায়ে তারা পুলিশের ওপর হামলা চালায়। পরে সাংবাদিকদের ওপরও হামলা করেন তারা।সংঘর্ষে ১৮ জন শ্রমিক ও ২ পুলিশ সদস্য আহত হন। এর মধ্যে গুরুতর আহত আলাউদ্দিনকে (৩২) চট্টগ্রাম মেডিকেল হাসপাতালে পাঠানো হয়েছে।আরও পড়ুন: বেনাপোলে ৫৫ লাখ টাকার স্বর্ণসহ নারী আটকখাগড়াছড়ি সদর থানার ভারপ্রাপ্ত কর্মকর্তা (ওসি) আরিফুর রহমান জানান, পরিস্থিতি শান্ত রয়েছে। এ ঘটনায় দুইজনকে আটক করা হয়েছে। যথাযথ আইনি ব্যবস্থা নেওয়া হবে।একাত্তর/আরএ
tags:সংঘর্ষ, খাগড়াছড়ি, বাস-মিনিবাস শ্রমিক ইউনিয়ন


26062
গাজীপুরে ট্রাকচাপায় মোটরসাইকেল আরোহী প্রবাসী নিহত
দেশযোগ
2022-07-20T19:09:36+06:00
গাজীপুরের টঙ্গীতে পাথর বোঝাই একটি ট্রাকের চাপায় মোটরসাইকেল আরোহী এক প্রবাসীর মৃত্যু হয়েছে। বুধবার (২০ জুলাই) বিকেলে টঙ্গীর টিএন্ডটি এলাকায় এই দুর্ঘটনা ঘটে।জানা গেছে, নিহত মোটরসাইকেল আরোহী মোহাম্মদ আলাল সরকার গাজীপুর মহানগরের পুবাইলের হায়দারাবাদ এলাকায় বসবাস করতেন। তাদের গ্রামের বাড়ি ব্রাহ্মণবাড়িয়া জেলার বাঞ্ছারামপুর থানায়। তিনি স্পেন প্রবাসী ছিলেন। নিহতের পরিবার ও স্থানীয়রা জানান, আলাল দেড় মাসের ছুটি নিয়ে ঈদের এক সপ্তাহ আগে দেশে আসেন। গ্রামের বাড়িতে ঈদ করে বুধবার তার ছোট ভাইকে সঙ্গে নিয়ে মোটরসাইকেলযোগে গাজীপুরের বাসার উদ্দেশ্যে রওনা দেন। প্রত্যক্ষদর্শীরা জানান, বিকেলে টঙ্গীর টিএন্ডটি এলাকায় পৌঁছে ছোট ভাইকে মোটরসাইকেল থেকে নামিয়ে দিয়ে হায়দারাবাদ যাওয়ার পথে রওনা দেয়ার জন্য পুনরায় সড়কে ওঠার সঙ্গে সঙ্গেই বিপরীত দিক থেকে আসা ট্রাকটি তাকে চাপা দেয়। গুরুতর অবস্থায় উদ্ধার করে টঙ্গী শহীদ আহসান উল্লাহ মাস্টার জেনারেল হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন।এ বিষয়ে টঙ্গী পূর্ব থানার উপ-পরিদর্শক ইয়াসির আরাফাত জানান, নিহতের মরদেহ উদ্ধার করে ময়নাতদন্তের জন্য শহীদ তাজউদ্দীন আহমদ মেডিকেল কলেজ হাসপাতাল মর্গে পাঠানো হয়েছে। দুর্ঘটনার পর ঘাতক ট্রাক ও চালক পালিয়ে গেছে। এ বিষয়ে আইনগত বিষয় প্রক্রিয়াধীন রয়েছে। একাত্তর/জো
tags:গাজীপুর, টঙ্গী, মোটরসাইকেল আরোহী, পাথর বোঝাই ট্রাক, প্রবাসীর মৃত্যু


26063
দ্রব্যমূল্য নিয়ন্ত্রণে সরকারের ৮ সিদ্ধান্ত
জাতীয়
2022-07-20T19:15:41+06:00
সরকারি সকল দপ্তরে বিদ্যুতের ব্যবহার ২৫ শতাংশ কমানোর পাশাপাশি ব্যয় সাশ্রয়ে এবং দ্রব্যমূল্য নিয়ন্ত্রণে ৮টি সিদ্ধান্ত নিয়েছে সরকার।বুধবার (২০ জুলাই)  বিকেলে প্রধানমন্ত্রীর কার্যালয়ে ব্যয় সাশ্রয়ে কার্যকর কর্মপন্থা ঠিক করতে সব মন্ত্রণালয় ও বিভাগের সচিবদের নিয়ে সরকারের শীর্ষ কর্মকর্তাদের বৈঠকে এসব সিদ্ধান্ত নেওয়া হয়।পরে প্রধানমন্ত্রীর মুখ্যসচিব ড. আহমদ কায়কাউস এবং প্রধানমন্ত্রীর কার্যালয়ের সিনিয়র সচিব জনাব মো. তোফাজ্জল হোসেন মিয়া সাংবাদিকদের ব্রিফ করেন।সচিবদের বৈঠকে নেওয়া সিদ্ধান্তগুলো হলো:১. বিদ্যুৎ ও জ্বালানির ব্যবহার কমিয়ে আনতে সকল মন্ত্রণালয় (মন্ত্রণালয়ের অধীনস্থ সকল অফিস) প্রয়োজনীয় কর্মপন্থা নিরুপণ করবে। সরকারি সকল দপ্তরে বিদ্যুতের ২৫% ব্যবহার হ্রাস করতে হবে।২. জ্বালানিখাতের বাজেট বরাদ্দের ২০ শতাংশ কম ব্যবহারের লক্ষ্যে অর্থ বিভাগ প্রয়োজনীয় পরিপত্র জারি করবে। অর্থাৎ সরকারি কর্মকর্তা-কর্মচারী যারা তেল ব্যবহার করেন, এখন তাদের বরাদ্দ ২০ শতাংশ কম হবে।৩. অনিবার্য না হলে শারীরিক উপস্থিতিতে সভা পরিহার করতে হবে এবং অধিকাংশ সভা অনলাইনে আয়োজন করতে হবে।৪. অত্যাবশ্যক না হলে বিদেশ ভ্রমণ যথাসম্ভব পরিহার করতে হবে।৫. খাদ্যদ্রব্যসহ নিত্যপণ্যের মূল্য সহনীয় রাখতে বাজার মনিটরিং, মোবাইল কোর্টের মাধ্যমে মজুদদারির বিরুদ্ধে ব্যবস্থা নেওয়াসহ অন্যান্য পদক্ষেপ জোরদার করতে হবে।৬. শিক্ষাপ্রতিষ্ঠানে শিক্ষার্থী পরিবহনে ব্যক্তিগত যানবাহনের ব্যবহার যৌক্তিকীকরণের লক্ষ্যে শিক্ষা মন্ত্রণালয় এবং প্রাথমিক ও গণশিক্ষা মন্ত্রণালয় প্রয়োজনীয় উদ্যোগ নেবে।৭. অভ্যন্তরীণ সম্পদ সংগ্রহ বৃদ্ধিকল্পে অর্থ-বছরের শুরু থেকেই প্রয়োজনীয় পদক্ষেপ নিতে হবে এবং লক্ষ্যমাত্রা অর্জনে এনবিআরকে কার্যকর ব্যবস্থা নিতে হবে।৮. প্রতিটি মন্ত্রণালয় নিজস্ব ক্রয় পরিকল্পনা পুনঃপর্যালোচনা করে রাজস্ব ব্যয় হ্রাসের উদ্যোগ নেবে।বৈঠকে কোডিড পরবর্তী অর্থনৈতিক অভিঘাত এবং রাশিয়া-ইউক্রেন যুদ্ধের ফলশ্রুতিতে বিশ্বব্যাপী জ্বালানিসহ নিত্যপণ্যের অব্যাহত মূল্যবৃদ্ধির কারণে সৃষ্ট পরিস্থিতিতে সরকারের ব্যয়-সাশ্রয় নীতি কীভাবে বাস্তবায়ন করা যায়, তা নিয়ে সচিবরা আলোচনা করেন।প্রধানমন্ত্রীর মুখ্যসচিব ড. আহমদ কায়কাউস রাজস্ব ব্যয় সংকোচন, উন্নয়ন ব্যয়ের সর্বোত্তম ব্যবহার, বিদ্যুৎ ও জ্বালানি সাশ্রয়, অভ্যন্তরীণ সম্পদ বৃদ্ধি, নিত্যপণ্যের মূল্য সহনশীল পর্যায়ে রাখতে কার্যকর পদক্ষেপ নিতে সচিবদের অনুরোধ জানান।প্রধানমন্ত্রী শেখ হাসিনার মিতব্যয়ী হওয়ার আহ্বানের কথা স্মরণ করিয়ে দিয়ে তিনি মন্ত্রণালয়গুলোকে অনাবশ্যক ব্যয় পরিহারসহ সব ক্ষেত্রে ব্যয় হ্রাসের নির্দেশনা দেন।বৈঠকে অন্যান্যের মধ্যে এনবিআর চেয়ারম্যান আবু হেনা মো. রহমাতুল মুনিম, পানিসম্পদ মন্ত্রণালয়ের সিনিয়র সচিব কবির বিন আনোয়ার, জনপ্রশাসন মন্ত্রণালয়ের সিনিয়র সচিব কে এম আলী আজম, অর্থ বিভাগের সিনিয়র সচিব ফাতেমা ইয়াসমিনসহ সংশ্লিষ্ট সচিবরা আলোচনায় অংশ নেন।একাত্তর/এআর
tags:দ্রব্যমূল্য, বিদ্যুৎ, দপ্তর


26064
গাজীপুরে আশ্রয়ণ-২ প্রকল্পের আওতায় ৭৪০ ভূমিহীন পরিবার পাচ্ছেন ঘর
দেশযোগ
2022-07-20T19:19:45+06:00
আগামী ২১ জুলাই গাজীপুরে মুজিববর্ষ উপলক্ষে প্রধানমন্ত্রীর আশ্রয়ণ-২ প্রকল্পের আওতায় ৭৪০টি ভূমিহীন পরিবার ঘর পাচ্ছেন এবং সেই সাথে পাবেন ঘরের জমিও।বুধবার বিকেলে গাজীপুর জেলা প্রশাসকের মিলনায়তনে সংবাদ সম্মেলন করে এমন তথ্য জানান জেলা প্রশাসক আনিসুর রহমান। এসময় তিনি বলেন, আশ্রয়ণ-২ প্রকল্পের তৃতীয় পর্যায়ে বৃহস্পতিবার সকাল ১০টায় সারাদেশের মতো গাজীপুরের ৭৪০টি পরিবারের মাঝে ঘর ও জমি হস্তান্তর কার্যক্রম উদ্বোধন করবেন প্রধানমন্ত্রী। এসব পরিবারের মধ্যে গাজীপুর সদর উপজেলায় রয়েছে ২০২ টি, কালিয়াকৈর উপজেলায় রয়েছে ১৪০টি, শ্রীপুর উপজেলায় রয়েছে ২০০টি, কালীগঞ্জ উপজেলায় রয়েছে ৩৭টি এবং কাপাসিয়া উপজেলায় রয়েছে ১৬১টি পরিবার এবং প্রধানমন্ত্রী ভিডিও কনফারেন্সের মাধ্যমে এই কার্যক্রমে উপস্থিত থাকবেন। তিনি আরো বলেন, এর আগে গাজীপুরে প্রথম পর্যায়ে ২৮৫টি ও দ্বিতীয় পর্যায়ে ২০২ টি গৃহ নির্মাণ করে গৃহহীনদের মাঝে ঘরসহ জমির দলির হস্তান্তর করা হয়েছিলো। তৃতীয় পর্যায়ে মোট বরাদ্দপ্রাপ্ত গৃহের সংখ্যা ১ হাজার ৩৩০। জেলা প্রশাসক জানান, ইতোপূর্বে ২৬ এপ্রিল প্রধানমন্ত্রী ভিডিও কনফারেন্সের মাধ্যমে তৃতীয় পর্যায়ের ২৫৪টি গৃহের উদ্বোধন করেন। তৃতীয় পর্যায়ের অবশিষ্ট ৩৩৬টি গৃহের নির্মাণ কাজ চলমান রয়েছে বলেও জানান তিনি।  এসময় অনুষ্ঠানে উপস্থিত ছিলেন, অতিরিক্ত জেলা ম্যাজিস্ট্রেট নাসরিন পারভিন, অতিরিক্ত জেলা প্রশাসক (রাজস্ব) এসএস সাইফুর রহমান, গাজীপুর সদর উপজেলা নির্বাহী কর্মকর্তা সৈয়দ মো. মোরাদ আলী, সহকারি কমিশনার (ভূমি) রাফে মোহাম্মদ ছড়াসহ আরও অনেকে। একাত্তর/ এনএ
tags:প্রধানমন্ত্রী, উপহার


26065
লোডশেডিংয়ে কৃষি ও খামার নিয়ে বিপদ দেখছে গ্রামাঞ্চল
দেশযোগ
2022-07-20T19:25:21+06:00
লোডশেডিংয়ের কারণে সারাদেশে কৃষি ও শিল্প উৎপাদন ব্যাহত হচ্ছে। বিশেষ করে গ্রামাঞ্চলে দিন দিন ভয়াবহ হচ্ছে এই পরিস্থিতি। কৃষক এবং শিল্পোদ্যোক্তারা জানান, লোডশেডিং-এর সরকারি সূচির কথা বলা হলেও সেটা মানা হচ্ছে না। তারা জানান, বিদ্যুতের অভাবে আমন ও মাছ উৎপাদন ক্ষতিগ্রস্ত হবার শঙ্কা রয়েছে। বিভাগীয় জেলায় মঙ্গলবার সকাল থেকে লোডশেডিং শুরু হয়েছে। এরপর থেকে যখন তখন বিদ্যুৎ যেতে শুরু করেছে। মানা হচ্ছে না কোন শিডিউল। চুয়াডাঙ্গায় লোডশেডিংয়ের কারণে বন্ধ বিদ্যুৎ চালিত সেচযন্ত্রগুলো। যে কারণে চলতি বীজতলা ও আমন রোপণের জমি তৈরি করতে পারছে না কৃষক। ফলে পূরণ হবে না লক্ষ্যমাত্রা। যশোরে ঘনঘন লোডশেডিংয়ে ক্ষতির মুখে পড়েছে ম্যাছের হ্যাচারি মালিকরা। একদিকে বিদ্যুত বিভ্রাট অন্যদিকে সূর্যের খরতাপে মাছের পোনা উৎপাদনে ধস নেমেছে। রংপুরে বিদ্যুৎ ঘাটতি মোকাবেলায় এলাকাভিত্তিক লোডশেডিংয়ের সূচি প্রকাশ করলেও বাস্তবের সঙ্গে কোন মিল নেই। দিনে একবার লোডশেডিং হবার কথা থাকলেও বিদ্যুৎ চলে যায় ঘনঘন।সূচির বাইরে একাধিক বার লোডশেডিং হচ্ছে শিল্পাঞ্চল নারায়ণগঞ্জেও। এতে বিপাকে পড়েছেন ব্যবসায়ীরাও। আরেক শিল্প শহর গাজীপুর জেলা ও মহানগরে চাহিদার তুলনায় প্রায় ১৫০ মেগাওয়াট বিদ্যুৎ সরবরাহ ঘাটতি রয়েছে। যে কারণে সূচির বাইরেও দিনে দুই থেকে তিন বার লোডশেডিং হচ্ছে। একাত্তর/এআর
tags:কৃষি, লোডশেডিং, উৎপাদন, শিল্প, গ্রামাঞ্চল


26066
পাবজি আসরে পুলিশি হানা, বিভিন্ন জেলার আটক শতাধিক
দেশযোগ
2022-07-20T19:34:10+06:00
চুয়াডাঙ্গায় পাবজি টুর্নামেন্ট হাইস থেকে দেশের বিভিন্ন জেলার ১০৮ জনকে আটক করেছে পুলিশ।বুধবার (২০ জুলাই) গোপন সংবাদের ভিত্তিতে অভিযান চালিয়ে তাদের আটক করা হয়।এরপর যাদের বয়স ১৮’র নিচে মুচলেকা নিয়ে তাদের পরিবারের হাতে তুলে দেওয়া হয়।যারা প্রাপ্ত বয়স্ক তাদের ২ থেকে ৫ দিনের বিনাশ্রম কারাদণ্ড প্রদান করেন ভ্রাম্যমাণ আদালত।চুয়াডাঙ্গা সদর থানার ভারপ্রাপ্ত কর্মকর্তা (ওসি) মাহাবুব জানান, গোপন সংবাদের ভিত্তিতে অভিযান চালিয়ে একটি ভবনের দোতলার হলরুম থেকে পাবজি প্রতিযোগীদের আটক করা হয়। তাদের বিরুদ্ধে ভ্রাম্যমাণ আদালত উল্লেখিত রায় প্রদান করেন।ভ্রাম্যমাণ আদালতের বিচারক ও সদর উপজেলা নির্বাহী কর্মকর্তা শামীম ভূঁইয়া এ বিষয়ে গণমাধ্যমকে বলেন, মোবাইল গেম পাবজির মাধ্যমে জুয়া খেলায় আসক্ত হচ্ছে যুবসমাজ। পাবজি খেলার সময় অভিযুক্তদের আটক করা হয়। পরে ভ্রাম্যমাণ আদালতে প্রাপ্ত বয়স্ক ২৪ জনকে ২ থেকে ৫ দিন করে বিনাশ্রম কারাদণ্ড দেওয়া হয়।প্রসঙ্গত, বাংলাদেশে সব অনলাইন প্ল্যাটফর্ম থেকে পাবজি, ফ্রি-ফায়ারসহ ক্ষতিকর সব অনলাইন গেমস বন্ধের নির্দেশনা দিয়েছেন হাইকোর্ট। এসব খেলাকেও অপরাধ হিসেবে গণ্য করা হয়।গত বছরের ২৪ জুন মানবাধিকার সংগঠন ল’ অ্যান্ড লাইফ ফাউন্ডেশনের পক্ষে পাবজি-ফ্রি ফায়ারসহ ক্ষতিকর অনলাইন গেম বন্ধের আদেশ চেয়ে রিট করা হয়। তার প্রেক্ষিতেই এ সিদ্ধান্ত নেওয়া হয়।আরও পড়ুন: শ্রমিক ইউনিয়নের নির্বাচনে সংঘর্ষ, পুলিশসহ ২০ জন আহতপ্রথমে তিনমাসের জন্য উপরোক্ত গেমগুলোকে নিষিদ্ধ করা হলেও পরবর্তীতে তার মেয়াদ আরো একবছর বাড়ানো হয়।এ বিষয়ে কাজ করছে বাংলাদেশ টেলিযোগাযোগ নিয়ন্ত্রণ কমিশন (বিটিআরসি)। সংস্থাটি জানিয়েছে, যেসব গেম-অ্যাপ বন্ধ করা সম্ভব নয়, সেগুলোর কার্যালয়কে বন্ধের জন্য চিঠি দেওয়া হয়েছে।একাত্তর/আরএ
tags:চুয়াডাঙ্গা, পুলিশ, পাবজি


26067
পদ্মা নদীর দুই পাঙাশ বিক্রি হলো ৬২ হাজারে
দেশযোগ
2022-07-20T19:47:10+06:00
রাজবাড়ীর পদ্মা নদীতে জেলের জালে ৪৭ কেজি ওজনের দু’টি পাঙাশ মাছ ধরা পড়েছে। মাছ দু’টি ৬২ হাজার ২৫ টাকায় বিক্রি করা হয়েছে।বুধবার (২০ জুলাই) সকালে গোয়ালন্দ উপজেলার দৌলতদিয়া বাহিরচর এলাকার পদ্মা নদীতে সিরাজগঞ্জ এলাকার জেলে বুদ্দু হলদারের জালে ২৮ ও ১৯ কেজি ওজনের মাছ দু’টি পাঙাশ মাছ ধরা পড়ে।জেলে বুদ্দু হালদার বলেন, খুব ভোরে ট্রলারে করে পদ্মায় মাছ শিকার করতে বের হই। নদীতে জাল ফেলে মাছ না পেয়ে হতাশ হয়ে যাই। শেষ বার ভেবে আরেকবার নদীতে জাল ফেলি। সকাল ৭টার দিকে জাল তুলতেই বিশাল মাছ দুটো ভেসে ওঠে।তিনি আরো বলেন, মাছ বিক্রির জন্য দৌলতদিয়ার কেসমত মোল্লার মৎস্য আড়তে তোলা হলে মাছ ব্যবসায়ী মো. চান্দু মোল্লা উন্মুক্ত নিলামে ৬২ হাজার ২৫ টাকায় কিনে নেন।দৌলতদিয়া ৫ নম্বর ফেরি ঘাট এলাকার মাছ ব্যবসায়ী মো. চান্দু মোল্লা বলেন, সকাল ৮টার দিকে দৌলতদিয়ার কেসমত মোল্লার মাছের আড়ত থেকে উন্মুক্ত নিলামে ২৮ কেজি ওজনের পাঙাশটি প্রতি কেজি ১ হাজার ৩৫০ টাকা এবং ১৯ কেজি ওজনের পাঙাশটি প্রতি কেজি ১ হাজার ২৭৫ টাকা দরে মাছ দুটো ৬২ হাজার ২৫ টাকায় কিনে নিয়েছি।মাছগুলো বিক্রির জন্য দেশের বিভিন্ন জেলার ব্যবসায়ীর সঙ্গে মোবাইল ফোনে যোগাযোগ করেছি।আরও পড়ুন: পাবজি টুর্নামেন্টে পুলিশি অভিযান, বিভিন্ন জেলার ১০৮ জন আটকগোয়ালন্দ উপজেলা সহকারী মৎস্য কর্মকর্তা রেজাউল শরিফ বলেন, এখন নদীতে পানি বৃদ্ধির কারণে বড় মাছ পাওয়া যাচ্ছে। আগামী প্রজন্মের জন্য এ মাছের স্থায়ী অভয়াশ্রম তৈরি করা গেলে মাছের বংশবৃদ্ধিসহ আরো বেশি মাছ পাওয়া সম্ভব।একাত্তর/আরএ
tags:রাজবাড়ী, পদ্মা নদী, পাঙাশ মাছ


26069
এখনই কোনো ঋণ নেয়ার দরকার নেই: অর্থমন্ত্রী
জাতীয়
2022-07-20T19:56:15+06:00
এই মুহূর্তে আন্তর্জাতিক মুদ্রা তহবিল (আইএমএফ) থেকে কোন ঋণ নেয়ার দরকার নেই বলে জানিয়েছেন অর্থমন্ত্রী আ হ ম মুস্তফা কামাল। তিনি আরও জানিয়েছেন, রিজার্ভ ও মূল্যস্ফীতি নিয়ে আতঙ্কিত হওয়ার কিছু নেই। বুধবার সরকারি অর্থনৈতিক ও ক্রয়-সংক্রান্ত মন্ত্রিসভা কমিটির বৈঠক শেষে সংবাদ সম্মেলনে তিনি এসব কথা জানান। অর্থমন্ত্রী বলেন, আইএমএফ থেকে ঋণ দরকার থাকলে নেব। তবে  এই মুহূর্তে কোনো ঋণের প্রয়োজন নেই। যদি প্রয়োজন থাকে অবশ্যই নেবে। সেটা দেশের স্বার্থেই নেয়া বলে উল্লেখ করে মুস্তফা কামাল বলেন, আমরা নিজের স্বার্থ জলাঞ্জলি দিয়ে কোনো কিছু করব না। আইএমএফ যেসব ক্ষেত্রে সহযোগিতা করেছে সে পরিমাণ টাকা কি তারা পায়নি। একদিন পরে তাদের টাকা পেমেন্ট করেছি তারা তা বলতে পারবে না। তিনি আরও বলেন, যেসব ঋণ আমাদের দিছে বা দেবে তা যথাসময়ে ফেরত পাবে। ঋণ দিলে তাদের কখনও সেটা মাফ করতে হবে না। ঋণ শোধের সামর্থ্য আমাদের ভালো রয়েছে। আমরা পেমেন্ট নিয়ে কখনও ডিলে করিনি। আমরা সবসময় পেমেন্ট করে আসছি।সভায় ভার্চুয়ালি যুক্ত হওয়া মুস্তফা কামাল বলেন, আইএমএফের একটা কনসালটেটিভ কমিটি বাংলাদেশে আছে। তারা সরকারকে পরামর্শ দেন, সরকারও তাদের পরামর্শ দেয়। তারা যে আসছে, আমাদের কাছে তারা আনুষ্ঠানিক কোনো প্রস্তাবনা দেয়নি। আমরাও তাদের কোনো ফরমাল প্রস্তাবনা দিইনি। এই পর্যন্ত হচ্ছে আইএমএফ সংক্রান্ত জবাব।আইএমএফের কাছ থেকে ঋণ নিলেও দেশের স্বার্থ অগ্রাধিকার দেয়া হবে জানিয়ে মুস্তফা কামাল বলেন, অনেকের আশঙ্কা যে আমরা হয়ত এমন কিছু নিয়ে নেব, কমিটমেন্ট করব বা চুক্তি করব, যেটা আমাদের দেশের উপকারে আসবে না। প্রস্তাবনা আসলে ভালোভাবেই জানবেন। এমন কোনো প্রকল্প বা ফান্ডিংয়ে যাব না, যেটা দেশের স্বার্থের পরিপন্থী হয়। অর্থমন্ত্রী আরও বলেন, আইএমএফ মাঝে মধ্যেই দেশে আসে। দেখাশোনা করে যায়, তাদের যে পরামর্শ থাকে সেটি দিয়ে যায়। তাদের যে পরামর্শ তা সরকারের জন্য অনেক ক্ষেত্রে উপকারী। সংস্কারমুখী কিছু প্রজেক্টের কথা সবসময় বলে থাকে সংস্থাটি।সংবাদ সম্মেলনে, রিজার্ভ ও মূল্যস্ফীতি পরিস্থিতি নিয়ে সব শঙ্কা উড়িয়ে দিয়ে আতঙ্কিত না হওয়ার আহ্বান জানিয়ে মুস্তফা কামাল বলেন, এক যুগ আগের চেয়ে এ দুই ক্ষেত্রে পরিস্থিতি এখন ভালো। এখনো দেশে বার্ষিক গড় মূল্যস্ফীতির হার ৫.৯%। আর রিজার্ভ নেই নেই বলা হলেও এখনো এর পরিমাণ ৪০ বিলিয়ন ডলার। অর্থমন্ত্রী বলেন, এখন এক মাসের ৭.৫৬% কে নিয়ে আমরা আতঙ্কিত হয়ে গেছি। অথচ ২০০৯ সালে যখন দায়িত্বভার গ্রহণ করে আওয়ামী লীগ তখন মূল্যস্ফীতি ছিল ১২.৩%। সেখান থেকে শুরু করে এখন যে গড় মূল্যস্ফীতি সেটা মাসের ভিত্তিতে ধরলে এক রকম তথ্য পাবেন। আর গড় মূল্যস্ফীতি পেলে আরেক রকম তথ্য পাওয়া যাবে। এখন গড় মূল্যস্ফীতি হচ্ছে ৫.৯%।কোরবানি ঈদের ছুটির আগে আমদানি দায় পরিশোধের কারণে দুই বছরের মধ্যে প্রথমবারের মতো বিদেশি মুদ্রার রিজার্ভ প্রথমবারের মত ৪০ বিলিয়ন ডলারের নিচে নেমে ৩৯.৭৭ বিলিয়ন ডলার হয়েছিল। ফলে উদ্বেগ তৈরি হয়েছিল। এই উদ্বেগকে অমূলক মনে করেন অর্থমন্ত্রী।একাত্তর/এআর
tags:অর্থমন্ত্রী, আ হ ম মুস্তফা কামাল, বিদেশি ঋণ


26070
পুলিশের সব স্থাপনায় বিদ্যুতের ব্যবহার সীমিত রাখার নির্দেশ
জাতীয়
2022-07-20T20:19:20+06:00
পুলিশের সকল স্থাপনায় বিদ্যুতের ব্যবহার সীমিত রাখার নির্দেশ দিয়েছেন ইন্সপেক্টর জেনারেল অব পুলিশ ড. বেনজীর আহমেদ।জ্বালানি সংকটের বর্তমান প্রেক্ষাপটে সরকারি বিধিবিধান যথাযথভাবে প্রতিপালনার্থে বিদ্যুৎ ব্যবহারে আরো মিতব্যয়ী হওয়ার জন্য সকল পুলিশ ইউনিটকে এ নির্দেশনা দেওয়া হলো। খবর বাসসের।আইজিপি বুধবার (২০ জুলাই) দুপুরে পুলিশ হেডকোয়ার্টার্সে অনুষ্ঠিত এক সভায় এ নির্দেশনা প্রদান করেন।‘আমার কক্ষের সুইচ আমি নিজেই বন্ধ করি’ -প্রধানমন্ত্রীর এ আহবান মেনে চলতে সকল পুলিশ সদস্যের প্রতি আহ্বান জানিয়ে আইজিপি বলেন, ‘জাতীয় স্বার্থে দেশের কল্যাণে আমাদেরকে বিদ্যুৎ ব্যবহারে সাশ্রয়ী হতে হবে’।আরও পড়ুন: সরকারি অফিসে বিদ্যুৎ ব্যবহার ২৫% কমানোর নির্দেশনাতিনি পুলিশ হেডকোয়ার্টার্সসহ পুলিশের সকল স্থাপনায় বৈদ্যুতিক বাতি এবং এসির ব্যবহার সীমিত রাখার নির্দেশ দেন। একইসাথে দিনের বেলায় সূর্যের আলোর সর্বোচ্চ ব্যবহার নিশ্চিতেরও পরামর্শ দেন তিনি।সভায় পুলিশ হেডকোয়ার্টার্সের অতিরিক্ত আইজিগণ এবং ঊর্ধ্বতন পুলিশ কর্মকর্তারা উপস্থিত ছিলেন।একাত্তর/আরএ
tags:পুলিশ, বিদ্যুত, ড. বেনজীর আহমেদ


26071
ঢাকায় ঠিক থাকলেও আশপাশেই সূচি ভেঙ্গে লোডশেডিং
দেশযোগ
2022-07-20T20:22:28+06:00
বিদ্যুৎ ঘাটতি কমাতে টানা দ্বিতীয় দিনের মতো এলাকাভিত্তিক লোডশেডিং চলছে। ঢাকায় সরকারী নির্দেশনা অনুযায়ী লোডশেডিং হলেও, ঢাকার কাছের জেলাগুলোতেই অন্যচিত্র। মুন্সীগঞ্জ, কেরানীগঞ্জ, নারায়ণগঞ্জ ও সাভারের মতো শিল্পপ্রধান এলাকায় চলছে রুটিন বা সূচি ভেঙে লোডশেডিং। অথচ সিদ্ধান্ত ছিল লোডশেডিং হবে সবার জন্য সমানভাবে। তবে, ঢাকায় এক ঘণ্টার বেশি লোডশেডিং হচ্ছে না বলে নিশ্চিত করেছে দুই বিতরণ প্রতিষ্ঠান ঢাকা পাওয়ার ডিস্ট্রিবিউশন কোম্পানি ও ঢাকা ইলেকট্রিক সাপ্লাই কোম্পানি।বিদ্যুৎ নেই। তাই তীব্র গরমে হাসফাঁস মুন্সীগঞ্জের এক স্কুলের শিক্ষার্থীদের। দফায় দফায় লোড শেডিংয়ের কারণে ক্লাসেও মনোযোগী হওয়া কঠিন হয়ে পড়েছে তাদের।বারবার বিদ্যুৎ যাওয়া আর একবার গেলে ঘণ্টার পর ঘন্টা বিদ্যুৎ না আসায় দিনে-রাতে ভুগছে রাজধানীর সবচেয়ে কাছের জেলা মুন্সীগঞ্জ, কেরানীগঞ্জ আর সাভার এলাকার মানুষ। এলাকাভিত্তিক এক ঘণ্টার লোডশেডিংয়ের রুটিন (সময়সূচি) মানতে পারেনি বিদ্যুৎ বিতরণ কোম্পানিগুলো। ঘাটতি বেড়ে যাওয়ায় রুটিনের বাইরেও লোডশেডিং করতে হচ্ছে।তবে, মুন্সীগঞ্জ পল্লী বিদ্যুৎ সমিতির মহাব্যবস্থাপক জানান, বিদ্যুৎ কম পাওয়া ও গুরুত্বপূর্ণ স্থাপনায় নিরবচ্ছিন্ন বিদ্যুৎ সরবরাহের কারণে তার এলাকায় বেশি লোডশেড দিতে হচ্ছে।এদিকে ঢাকা বিদুৎ বিতরণ কোম্পানি-ডিপিডিসির লোডশেডিং কন্ট্রোল রুমে গিয়ে দেখা গেছে তারা যতটুকু বিদ্যুৎ পাচ্ছে তা প্রায় সাড়ে ৭০০ ট্রান্সফর্মারের মাধ্যমে সমান হারে ভাগ করে দিচ্ছেন। এবং পুরো পরিস্থিতির নজরদারি করছেন। রাজধানীর দুটি বিতরণ কোম্পানি ডিপিডিসি ও ডেসকো মঙ্গলবার দিনে সর্বোচ্চ ৩০০ মেগাওয়াট করে বিদ্যুৎ ঘাটতি পেয়েছে। তাই কোনো এলাকায় এক ঘণ্টা দিলেও অন্য এলাকায় একটু বেশি লোডশেডিং করতে হয়েছে তাদের।বিতরণ কোম্পানি ভেদে আলাদা চাহিদার সাথে সমন্বয় রেখে বিদ্যুৎ সরবরাহ নিশ্চিত করা না হলে মানুষের স্বস্তি রক্ষায় সরকারের উদ্যোগ ভেস্তে যাবে বলে মনে করছেন সংশ্লিষ্টরা।বিদ্যুৎ ও জ্বালানি সাশ্রয়ের জন্য সরকারি নির্দেশনা মেনে রাত আটটার পরপরই রাজধানীর দোকানপাট ও বিপণিবিতানগুলো বন্ধ হচ্ছে।একাত্তর/এআর
tags:বিদ্যুৎ ঘাটতি, এলাকাভিত্তিক লোডশেডিং


26072
ভোজ্যতেলে দাম সমন্বয়ে ১৫ দিনের মধ্যে বৈঠক বসবে সরকার
জাতীয়
2022-07-20T20:25:47+06:00
সয়াবিন ও পাম তেলের দাম আন্তর্জাতিক বাজারে যে হারে কমেছে, দেশের বাজারেসেই হারে কমছে না। তাই, ভোজ্যতেলের দাম আরেকদফা সমন্বয় করতে ১৫ দিনের মধ্যে মিল মালিকদের সাথে বৈঠক করবেন বাণিজ্যমন্ত্রী টিপুমুনশি।এদিকে যুদ্ধের প্রভাব সত্ত্বেও আগামী অর্থ বছরে রপ্তানী আয়ের লক্ষ্যমাত্রা৬৭ বিলিয়ন ডলার ঠিক করেছে বাণিজ্য মন্ত্রণালয়। দেড় থেকে দু'মাসের ব্যবধানে বিশ্ববাজারে সয়াবিনের দাম কমেছে ৩২ শতাংশআর পাম তেলের দাম কমেছে ৪৮ শতাংশ। আর দেশে এক মাসের ব্যবধানে সয়াবিন তেলের দাম কমানোহয়েছে ছয় শতাংশ। আর পাম তেলের দাম কমেছে ১২ শতাংশ।বুধবার (২০ জুলাই) সচিবালয়ে বাণিজ্য মন্ত্রণালয়ে এক সংবাদ সম্মেলনে বাণিজ্যমন্ত্রীটিপু মুনশির কাছে প্রশ্ন ছিলো আন্তর্জাতিক বাজারের সাথে সমন্বয় করে দেশের বাজারে তেলেরদাম কমবে তো?তিনি বলেন, তেলের দাম কমানোর পরেও যারা বেশি দামে বিক্রি করছে, তাদেরবিরুদ্ধে ব্যাবস্থা নিতে ভোক্তা অধিকারকে নির্দেশ দেওয়া হয়েছে। তাছাড়া, ভোজ্যতেলের দাম সমন্বয় করতে খুব শিগগিরই মিলমালিকদের সঙ্গে বসতে যাচ্ছেন তিনি। সংবাদ সম্মেলনে মন্ত্রী বলেন, করোনার দুই বছরে আন্তর্জাতিক বাজারেচাহিদা কম থাকায় রপ্তানিও কম ছিলো। তারপরও ২০২০ সালে ৪৫ বিলিয়ন আর ২০২১ সালে রপ্তানিআয় ছিলো ৬০ বিলিয়ন ডলার। এবার সেই আয়ের লক্ষ্যমাত্রা ১০ শতাংশ বাড়িয়ে ৬৭ বিলিয়নডলার নির্ধারণ করা হয়েছে।বাণিজ্যমন্ত্রী বলেন, সাম্প্রতিক বিশ্ব পরিস্থিতি ও গেল অর্থ বছরেররফতানি প্রবৃদ্ধি অর্জনের গতি বেড়েছে। পণ্য ও বাজার সম্প্রসারণে সরকার আর্থিক সুযোগসুবিধা দিচ্ছে। সব দিক বিবেচনা করে এবার রফতানি বেশি হবে বলে আশাবাদি। সেজন্য চলতিবছর রফতানি লক্ষ্যমাত্রা ধরা হয়েছে ৭৭০ কোটি মার্কিন ডলার।করোনার প্রকোপ আবারও বাড়ছে। পাশাপাশি বিশ্বব্যাপী তাপদাহ পরিস্থিতিনতুন সঙ্কট তৈরি করেছে উল্লেখ করে মন্ত্রী বলেন, আজকে আমেরিকা, যুক্তরাজ্যসহ সারাবিশ্বেমূল্যস্ফীতি বেশ এলার্মিং। আমাদের তুলনায় তাদের অবস্থা আরও খারাপ। এসব বিষয় বিবেচনায়নেয়া হয়েছে যে, একটা নেগেটিভ ইফেক্ট পড়তে পারে। তারপরও আমাদের ক্যাপাসিটি, ইফোর্ট,শ্রমিক, উদ্যোক্তা সব কিছু বিবেচনায় নিয়ে রপ্তানি আয়ের লক্ষ্যমাত্রা ঠিক করেছি।একাত্তর/এআর
tags:প্রধান সংবাদ, আন্তর্জাতিক বাজার, সয়াবিন, পাম ওয়েল


