70720,86537
একুশে পদকপ্রাপ্ত মংছেনচীং রাখাইন আর নেই
অন্যান্য
প্রকাশ : ০৮ সেপ্টেম্বর ২০১৯, ০০:০০
একুশে পদকপ্রাপ্ত মংছেনচীং রাখাইন আর নেই। শনিবার রাঙ্গামাটি সদরের মাঝেরবস্তি এলাকায় বড়ো মেয়ের বাড়িতে তিনি শেষ নিশ্বাস ত্যাগ করেন। দীর্ঘদিন ধরে তিনি দুরারোগ্য ব্যাধিতে ভুগছিলেন। তার বয়স হয়েছিল ৫৮ বছর।মংছেনচীং রাখাইন ২০১৬ সালে একুশে পদকে ভূষিত হন। রাখাইন জাতিগোষ্ঠীর ইতিহাস, সংস্কৃতি নিয়ে তার গবেষণা ও লেখা বইয়ের সংখা ১৭টি। তিনি স্ত্রী, ২ মেয়ে রেখে গেছেন। আজ রবিবার খাগড়াছড়ির মহালছড়ির মানিক ডাক্তার পাড়ায় তার শেষকৃত্য অনুষ্ঠানাদি সম্পন্ন হবে।তার মৃত্যুতে রাঙ্গামাটির সংসদ সদস্য দীপংকর তালুকদার, খাগড়াছড়ির সংসদ সদস্য কুজেন্দ্র লাল ত্রিপুরা, রাঙ্গামাটি পার্বত্য জেলা পরিষদ চেয়ারম্যান বৃষ কেতু চাকমা, খাগড়াছড়ি জেলা পরিষদ চেয়ারম্যান কংজরী চৌধুরী, দৈনিক গিরিদর্পণ সম্পাদক এ কে এম মকছুদ আহমেদ শোক প্রকাশ করেছেন। 



70721,86538
আট বছরের শিশু ধর্ষণচেষ্টায় শের-ই বাংলা মেডিক্যালের বাবুর্চি গ্রেফতার
অন্যান্য
প্রকাশ : ০৮ সেপ্টেম্বর ২০১৯, ০০:০০
আট বছরের শিশু ধর্ষণচেষ্টার ঘটনায় দায়ের হওয়া মামলায় বরিশাল শের-ই বাংলা মেডিক্যাল কলেজের বাবুর্চিকে গ্রেফতার করা হয়েছে। গতকাল শনিবার র্যাবের সংবাদ বিজ্ঞপ্তিতে জানানো হয়, গ্রেফতারকৃত হানিফ ওরফে নয়ন (৪৫) নগরীর চরেরবাড়ি এলাকার মৃত আফাত উদ্দিন ফকিরের ছেলে। র্যাব জানায়, গ্রেফতার নয়ন আট বছরের এক শিশুকে প্রায় তিন মাস যাবত্ যৌন হয়রানি করে আসছে। শিশুটির পরিবারের অনুপস্থিতিতে বিভিন্ন সময়ে চকলেট ও খাবারের প্রলোভন দেখিয়ে বাসায় ডেকে নিয়ে যেত এবং ধর্ষণ করার চেষ্টা চালাতো।মামলার আসামি এবং বাদী মেডিক্যাল কলেজের ৪র্থ শ্রেণির স্টাফ কোয়ার্টারে পাশাপাশি থাকতেন। গত বুধবার কোয়ার্টারের সামনের মাঠে শিশুটি খেলা করার সময় নয়ন তাকে চকলেট খাওয়ার প্রলোভন দেখিয়ে ডেকে নিয়ে শরীরের বিভিন্ন স্পর্শকাতর স্থানে হাত দেয় এবং জোরপূর্বক ধর্ষণ চেষ্টা করে। এ সময় শিশুটির চিত্কারে পরিবারের সদস্যরা ঘটনাস্থলে এসে তাকে উদ্ধার করে। পরবর্তীতে নারী ও শিশু নির্যাতন দমন আইনে মামলা দায়েরের পর র্যাব-৮ এর সদস্যরা শুক্রবার নয়নকে গ্রেফতার করে। 



70722,86539
সদরপুরে রাস্তাঘাটের জন্য ৩০০ কোটি টাকা বরাদ্দ দিয়েছে সরকার -----------------এমপি নিক্সন চৌধুরী
অন্যান্য
প্রকাশ : ০৮ সেপ্টেম্বর ২০১৯, ০০:০০
ফরিদপুর-৪ (ভাঙ্গা-সদরপুর-চরভদ্রাসন) আসনের সংসদ সদস্য মজিবুর রহমান চৌধুরী নিক্সন বলেছেন, সদরপুর উপজেলার বিভিন্ন ইউনিয়নের রাস্তা-ঘাট ও যোগাযোগ অবকাঠামোর উন্নয়নের জন্য প্রায় ৩০০ কোটি টাকা বরাদ্দ দিয়েছে শেখ হাসিনার সরকার। স্বাধীনতার পর কোনো সরকারের অবকাঠামো উন্নয়নে এটাই সর্বাচ্চ বরাদ্দ। তিনি বলেন, জাতির পিতা বঙ্গবন্ধু শেখ মুজিবুর রহমানের যোগ্য কন্যা আজ সরকারের প্রধান আছেন বলে এত বড়ো বরাদ্দ দেওয়া সম্ভব হয়েছে। তিনি বলেন, আগামীতে নৌকা মার্কায় ভোট দিয়ে শেখ হাসিনার নেতৃত্বে এ দেশকে উন্নত দেশে রূপান্তর করতে হবে। তিনি গতকাল শনিবার দুপুরে সদরপুর উপজেলা পরিষদ হলে উপজেলা মাসিক সমন্বয় সভায় প্রধান অতিথির বক্তব্যে এ কথা বলেন। উপজেলা চেয়ারম্যান কাজী শফিকুর রহমানের সভাপতিত্বে সমন্বয় সভায় অন্যদের মধ্যে উপস্থিত ছিলেন উপজেলা নির্বাহী অফিসার পূরবী গোলদার, উপজেলা ভাইস চেয়ারম্যান আলহাজ মিজানুর রহমান শিকদার, মহিলা ভাইস চেয়ারম্যান জিনিয়া নাজনীন কল্পনাসহ বিভিন্ন দপ্তরের কর্মকর্তা ও ইউনিয়ন পরিষদের চেয়ারম্যানবৃন্দ। 



70723,86540
ব্রুনাইতে ভবনের ছাদ থেকে পড়ে বাংলাদেশির মৃত্যু
অন্যান্য
প্রকাশ : ০৮ সেপ্টেম্বর ২০১৯, ০০:০০
ব্রুনাইতে নির্মাণাধীন বহুতল ভবনের ছাদ থেকে পড়ে প্রবাসী ছাইদুল ইসলাম আল-আমিন (২৫) নামের এক শ্রমিকের মৃত্যুর খবর পাওয়া গেছে। ঐ দেশের সময় শুক্রবার দুপুরে তিনি মৃত্যুবরণ করেন। তার বাড়ি গাজীপুর কালীগঞ্জের জামালপুর ইউনিয়নের ছৈলাদী গ্রামে ।  আল-আমিন মো. বকুল সরকারের একমাত্র ছেলে। আল-আমিনের নিহতের বিষয়টি নিশ্চিত করেছেন তার পরিবার ও ইউপি সদস্য মো. ফারুক শেখ।   নিহতের চাচাত ভাই শাসমুল হক জুয়েল জানান, ছাইদুল ইসলাম আল-আমিন এক বছর আগে জীবিকা নির্বাহের জন্য ব্রুনাই পাড়ি জমান। সেখানে তিনি নির্মাণ শ্রমিকের কাজ করতেন। প্রতিদিনের মতো গত ৬ সেপ্টেম্বর শুক্রবারেও তিনি কাজ করতে যান। ঐদিন নির্মাণাধীন ৭ তলা ভবনের ছাদ থেকে পড়ে যান। এতে মাথা ফেটে অতিরিক্ত রক্তক্ষরণের কারণে ঘটনাস্থলেই তিনি মারা যান।জানা গেছে, নিহত আল-আমিন ছিলেন পরিবারের একমাত্র উপার্জনকারী। অনেক ধার-দেনা করে অধিক সুখের আশায় পরিবারের স্বাচ্ছন্দ ফেরাতে ও সন্তানদের সুন্দর ভবিষ্যত্ গড়ার আশায় বছর খানেক আগে আল-আমিন প্রবাসে পাড়ি দেয়। সেখানে গিয়ে কাজ ও বেতন ভালো না হওয়ায় এখনো ঋণ পরিশোধ করা হয়নি তার।   



70724,86541
চাঁদের বদলে খেলনাটা মুম্বাইয়ে পড়েছে: পাকিস্তানের মন্ত্রী
বিশ্ব সংবাদ
প্রকাশ : ০৭ সেপ্টেম্বর ২০১৯, ২৩:০৪
শেষ মুহূর্তে এসে যোগাযোগ বিচ্ছিন্ন হয়ে গেলে ভারতের চন্দ্র অভিযান সাফল্যের মুখ দেখতে পারেনি। ফলে তা নিয়ে কটাক্ষ করেছেন পাকিস্তানের বিজ্ঞানমন্ত্রী ও প্রযুক্তি বিষয়কমন্ত্রী ফাওয়াদ চৌধুরী।ভারতের চন্দ্রযান-২ কে খেলনার সঙ্গে তুলনা করে তিনি টুইটারে লিখেন, ‘ভাই চাঁদের বদলে খেলনাটা সোজা মুম্বাইয়ে নেমে পড়েছে।’ টুইটারে অপর আরেকটি পোস্টে ভারতকে উদ্দেশ্য করে তিনি লিখেন, ‘আও... যে কাজটা করতে পারো না, সেটা করারই দরকার নেই। প্রিয় এন্ডিয়া।’ ভারত ইন্ডিয়ার বানান যেভাবে লিখে তার বদলে তিনি ইংরেজিতে ‘এন্ডিয়া’ লিখেছেন।তিনি আরো লিখেন, ‘ভারতীয়রা অদ্ভুত প্রতিক্রিয়া দিচ্ছেন। তাদের দেখে মনে হচ্ছে, তাদের চাঁদের অভিযান আমার জন্য ব্যর্থ হয়েছে। ভাই, আমি কি তাদের ৯০০ কোটি রুপি নষ্ট করতে বলেছিলাম? এবার ধৈর্য ধরো, আর মাথা ঠাণ্ডা করে ঘুমিয়ে পড়।’২৩ জুলাই অন্ধ প্রদেশের শ্রীহরিকোটা থেকে উৎক্ষেপণ হয় চন্দ্রযান ২। ছবি: এনডিটিভিশনিবার রাতে চাঁদের দক্ষিণ মেরুতে অবতরণের আশায় ছিল ভারত। তবে শেষমেশ মিশন সফলের বার্তা দিতে পারেনি ইসরোর বিজ্ঞানীরা।ভারতের মহাকাশ গবেষণা সংস্থার (ইসরো) বিজ্ঞানীরা জানান, শনিবার চাঁদের পৃষ্ঠে অবতরণের কয়েক সেকেন্ড আগেই চন্দ্রযান- ২ এর ল্যান্ডারের সঙ্গে যোগাযোগ বিচ্ছিন্ন হয়ে যায়।রাত ২.২০ মিনিটে ইসরোর চেয়ারম্যান কে শিবন জানান, চন্দ্রপৃষ্ঠ থেকে ২.১ কিলোমিটার পর্যন্ত স্বাভাবিকভাবে চলছিল চাঁদে অবতরণকারী যান ‘বিক্রম’। তারপর ল্যান্ডারের সঙ্গে যোগাযোগ বিচ্ছিন্ন হয়ে যায়। চাঁদের দক্ষিণ মেরুতে এটি নামার কথা ছিল। যদি এই অভিযান সফল হতো তাহলে উপগ্রহের দক্ষিণ গোলার্ধ বা মেরুতে নামার জন্য প্রথম দেশ হতো ভারত। কারণ এতদিন সমস্ত অভিযান চাঁদের উত্তর মেরু বা গোলার্ধ এবং নিরক্ষীয় অঞ্চলে হয়েছে। এ অভিযান পরিচালনা করতে ভারতের ব্যয় হয়েছে এক হাজার কোটি রুপি।ইত্তেফাক/জেডএইচ



70725,86542
উপজেলা নির্বাচনে ধানের শীষ প্রতীকে অংশ নেবে বিএনপি
রাজনীতি
প্রকাশ : ০৭ সেপ্টেম্বর ২০১৯, ২৩:৩০
একাদশ জাতীয় সংসদ নির্বাচনে ভোট ডাকাতির অভিযোগ তোলার পর এই সরকারের সময়ে স্থানীয় সরকার নির্বাচনে অংশ না নেয়ার যে সিদ্ধান্ত নিয়েছিল বিএনপি, তা থেকে সরে এসেছে দলটি। শনিবার বিএনপির স্থায়ী কমিটির বৈঠকে আসন্ন ৮ উপজেলায় নির্বাচনে ধানের শীষ প্রতীকের প্রার্থী রাখার সিদ্ধান্ত নেয়া হয়েছে। বৈঠক শেষে বিএনপি মহাসচিব মির্জা ফখরুল ইসলাম আলমগীর বলেন, আগামী ১৪ অক্টোবর ৮ উপজেলায় যে নির্বাচন হবে, সেই নির্বাচনে দলীয় প্রতীকে আমরা অংশ নেওয়ার সিদ্ধান্ত নিয়েছি। গত বছরের ৩০ ডিসেম্বর একাদশ সংসদ নির্বাচনে অংশ নিয়ে ভোট ডাকাতির অভিযোগ তুলেছিল বিএনপি। এরপর তারা উপজেলা পরিষদ নির্বাচন বয়কট করে। উপজেলা নির্বাচনে বিএনপির যে নেতারা অংশ নিয়েছিলেন, তাদের বহিষ্কারও করা হয়। সম্প্রতি তাদের বিষয়ে নরম হয় বিএনপি। শনিবার রাতে গুলশানে চেয়ারপারসনের রাজনৈতিক কার্যালয়ে স্থায়ী কমিটির বৈঠকে উপজেলা নির্বাচনে যাওয়ার সিদ্ধান্ত নেওয়া হয়। বৈঠকে লন্ডন থেকে স্কাইপে যুক্ত থেকে সভাপতিত্ব করেন দলের ভারপ্রাপ্ত চেয়ারম্যান তারেক রহমান।ইত্তেফাক/জেডএইচ



70726,86543
রংপুর-৩ আসনে আওয়ামী লীগের প্রার্থী রেজাউল করিম
রাজনীতি
প্রকাশ : ০৭ সেপ্টেম্বর ২০১৯, ২৩:৫৫
রংপুর-৩ আসনের উপনির্বাচনে আওয়ামী লীগের প্রার্থী​ হিসেবেমনোনয়ন পেয়েছেন রেজাউল করিম রাজু। শনিবার সন্ধ্যায় প্রধানমন্ত্রী শেখ হাসিনার সরকারি বাসভবন গণভবনে এক যৌথসভায় এ মনোনয়ন দেওয়া হয়।জাতীয় পার্টির প্রতিষ্ঠাতা ও বিরোধীদলীয় নেতা এইচ এম এরশাদের মৃত্যুতে রংপুর-৩ আস‌নটি শূন্য হয়। গত ১ সেপ্টেম্বর এই আসনে নির্বাচনের তফসিল ঘোষণা করে নির্বাচন কমিশন। এখন শূন্য হওয়া এই আসনেই আওয়ামী লী‌গের প্রার্থী হি‌সে‌বে লড়বেন রেজাউল করিম। তিনি জেলা আওয়ামী লীগের সাধারণ সম্পাদক।এদিকে জাতীয় পার্টির প্রার্থী ঠিক করা নিয়ে দলের মধ্যে দেখা দিয়েছে বিভেদ। সেখানে এরশাদের ছেলে সাদ এরশাদ প্রার্থী হতে চাইলে বিরোধিতা করছেন রংপুরের নেতারা।আগামী ৫ অক্টোবর রংপুর-৩ আসনে উপনির্বাচনে ভোটগ্রহণ হবে। আর ভোট হবে ইভিএমে।ইত্তেফাক/জেডএইচ



70727,86544
গণতন্ত্র প্রতিষ্ঠায় ঐক্যবদ্ধ ও আপসহীনভাবে রাজপথে থাকতে হবে
অন্যান্য
প্রকাশ : ০৮ সেপ্টেম্বর ২০১৯, ০০:০০
গণফোরাম সভাপতি ড. কামাল হোসেন বলেছেন, গণতন্ত্র প্রতিষ্ঠায় এবং সুষ্ঠু ভোট আদায়ে ঐক্যবদ্ধ ও আপসহীনভাবে আরেকবার চ্যালেঞ্জ নিয়ে রাজপথে থাকতে হবে। শুধু ঢাকা নয়, গ্রাম-শহর ও জেলা সব জায়গায় রাজপথে থাকতে হবে। ১৬ আনা নির্ভেজাল গণতন্ত্র প্রতিষ্ঠা করতে হবে। গণতন্ত্র ও সুশাসন প্রতিষ্ঠায় গণতন্ত্রকামী সব দলকে বৃহত্তর ঐক্য গড়ে তোলার আহ্বান জানান তিনি। গণফোরামের ২৬তম প্রতিষ্ঠাবার্ষিকী উপলক্ষ্যে গতকাল শনিবার রাজধানীর মহানগর নাট্যমঞ্চে আয়োজিত আলোচনা সভায় সভাপতির বক্তব্যে তিনি এই আহ্বান জানান। আলোচনায় বিভিন্ন দলের নেতারাও গণতন্ত্র ফিরিয়ে আনতে বৃহত্তর ঐক্য ও আন্দোলন গড়ে তোলার কথা বলেন।ড. কামাল বলেন, দেশ যেভাবে চলছে—এভাবে চলতে থাকলে মহাসংকট তৈরি হবে। ৩০ ডিসেম্বরের নির্বাচনে মানুষ ভোট দিতে পারেনি। সরকারের নিয়ন্ত্রণে জনগণ নেই। তারা বলছে, এ সরকার গণতান্ত্রিক সরকার, তারা সবাই নির্বাচিত। কেউ যদি মনে করে ১৬ কোটি মানুষকে ভাঁওতা দিয়ে পার পেয়ে যাবেন; তাদের বলব, ইতিহাসের দিকে তাকিয়ে দেখুন। মানুষ কখনও এ ধরনের ভাঁওতাবাজি মেনে নেয়নি। তিনি বলেন, অবাধ নিরপেক্ষ নির্বাচন হতে হবে। সেই নির্বাচনে যারা জনগণের প্রতিনিধি নির্বাচিত হবেন, তারাই দেশ শাসন করবেন। তিনি বলেন, মানুষ উন্নয়ন চায়, কতিপয় মানুষের স্বার্থে উন্নয়ন নয় বা কয়েকটি পরিবারের উন্নয়ন নয়। আলোচনা সভায় গণস্বাস্থ্য কেন্দ্রের প্রতিষ্ঠাতা ডা. জাফরুল্লাহ চৌধুরী আগামী সপ্তাহ থেকে ড. কামাল হোসেনকে রাস্তায় নেমে আন্দোলন করার পরামর্শ দিয়ে বলেন, আপনার প্রতি আমার একটাই আবেদন-আপনি যেন আপনার অসম্পন্ন কাজ সম্পন্ন করেন। পুলিশের ভয়ে লুকিয়ে থেকে মৃত্যুবরণ করলে লাভ হবে না। বিএনপির স্থায়ী কমিটির সদস্য ড. আবদুল মঈন খান বলেন, রাজপথে রক্ত দিয়ে গণতন্ত্র পুনরুদ্ধার করতে হবে।জেএসডির সভাপতি আ স ম আব্দুর রব বলেন, ঐক্যবদ্ধ আন্দোলন হলে এ সরকার ২ ঘণ্টাও টিকতে পারবে না। নাগরিক ঐক্যের আহ্বায়ক মাহমুদুর রহমান মান্না বলেন, বাংলাদেশ রাষ্ট্রের অস্তিত্ব নিয়ে শঙ্কা তৈরি হয়েছে। কীভাবে এ সরকারকে ক্ষমতা থেকে সরানো যাবে, সেটা এখন প্রশ্ন। গণসংহতি আন্দোলনের প্রধান সমন্বয়ক জোনায়েদ সাকি বলেন, এ সরকার নতুন ধরনের স্বৈরতন্ত্র চালু করেছে। কিন্তু তাদের ক্ষমতা নেই, ঠিকমতো টোকা দিতে পারলে পড়ে যাবে।ডাকসুর ভিপি নুরুল হক বলেন, দেশের বৃহত্তর স্বার্থে সবাইকে একসঙ্গে কথা বলতে হবে। ছাত্রসমাজ কোনো দলের বিরুদ্ধে নয়। আমরা অন্যায়ের বিরুদ্ধে। সভায় অন্যদের মধ্যে বিপ্লবী ওয়ার্কার্স পার্টির সাধারণ সম্পাদক সাইফুল হক, গণফোরামের নির্বাহী সভাপতি অধ্যাপক আবু সাইয়িদ ও অ্যাডভোকেট সুব্রত চৌধুরী এবং সাধারণ সম্পাদক ড. রেজা কিবরিয়া প্রমুখ বক্তব্য রাখেন।  



70728,86545
অগ্রগতির যাত্রাকে নিষ্কণ্টক ও দ্রুততম করার ক্ষেত্রে গবেষণার বিকল্প নেই ---------------------শেখ শহীদ
অন্যান্য
প্রকাশ : ০৮ সেপ্টেম্বর ২০১৯, ০০:০০
জাতীয় পার্টি-জেপির সাধারণ সম্পাদক ও সাবেক শিক্ষামন্ত্রী শেখ শহীদুল ইসলাম বলেছেন, উন্নয়নের জন্য গবেষণা এবং গবেষণালব্ধ জ্ঞানের ভিত্তিতে যথাযথ পরিকল্পনা প্রণয়ন ও সেটির সঠিক বাস্তবায়ন অত্যাবশ্যক। আমাদের অগ্রগতির যাত্রাকে নিষ্কণ্টক ও দ্রুততম করার ক্ষেত্রে গবেষণার বিকল্প নেই। যথোপযুক্ত গবেষণা ছাড়াই পরিকল্পনা গৃহিত হয় বলেই এদেশের উন্নয়ন কর্মকাণ্ড কাঙ্ক্ষিত ফল দিতে পারে না। উন্নয়ন সংস্থাসমূহের কাজে সমন্বয়হীনতা আমাদের দেশে উন্নয়নের ক্ষেত্রে প্রায়শই পরিলক্ষিত হয়। এই অবস্থার অবসান প্রয়োজন।গতকাল শনিবার রাজধানীর মোহাম্মদপুরে বেসরকারি সংস্থা ‘কনিকা’ আয়োজিত উন্নয়ন পরিকল্পনাকারী ও গবেষণা কর্মশালার উদ্বোধনী অনুষ্ঠানে প্রধান অতিথির বক্তব্যে শেখ শহীদ এসব কথা বলেন। অনুষ্ঠানে আরো বক্তব্য রাখেন- সংস্থার প্রধান নির্বাহী একেএম মাহবুবুল হক, অরবিজ ইন্টারন্যাশনালের বাংলাদেশ পরিচালক ড. আবুল হাসনাত গোলাম কুদ্দুস, বাংলাদেশ সেন্টার ফর অ্যাডভান্স স্ট্যাডিজের গবেষণা পরিচালক ড. আহমাদুর রহমান ও ইস্ট ওয়েস্ট ইউনিভার্সিটির অধ্যাপক বিজয় প্রসাদ বড়ুয়া প্রমুখ। 



70729,86546
থাইল্যান্ডকে হারিয়ে চ্যাম্পিয়ন বাংলাদেশের মেয়েরা
অন্যান্য
প্রকাশ : ০৮ সেপ্টেম্বর ২০১৯, ০০:০০
টানা দ্বিতীয় বার আইসিসি নারী টি-২০ বিশ্বকাপ বাছাই পর্বের শিরোপা জিতল বাংলাদেশ জাতীয় নারী ক্রিকেট দল। গতকাল স্কটল্যান্ডে অনুষ্ঠিত বাছাই পর্বের ফাইনালে থাইল্যান্ডকে ৭০ রানের বড়ো ব্যবধানে হারিয়ে চ্যাম্পিয়ন হওয়ার গৌরব অর্জন করে সালমা খাতুনের দল।এর আগে ২০১৮ সালেও একই টুর্নামেন্টের ট্রফি জিতেছিল বাংলাদেশ নারী দল। সেবার আয়ারল্যান্ডকে ২৫ রানে হারিয়েছিল বাংলাদেশের মেয়েরা।এই টুর্নামেন্টের ফাইনালে উঠার মধ্য দিয়েই আইসিসি নারী টি-২০ বিশ্বকাপের মূল পর্বে খেলা নিশ্চিত করেছে বাংলাদেশ। আগামী বছর অস্ট্রেলিয়ায় অনুষ্ঠিত হবে নারী টি-২০ বিশ্বকাপ। গতকাল ফাইনালে হারা থাইল্যান্ডও বিশ্বকাপে খেলার টিকিট পেয়েছে।গতকাল টস জিতে আগে ব্যাট করে বাংলাদেশ নারী দল। ওপেনিংয়ে সানজিদা ইসলামের হাফ সেঞ্চুরিতে নির্ধারিত ২০ ওভারে ৫ উইকেটে ১৩০ রানের পুঁজি গড়ে বাংলাদেশ। ওপেনাররাই বাংলাদেশের স্কোরের ভিত গড়ে দিয়েছেন। ওপেনিংয়ে সানজিদা ইসলাম ও মুর্শিদা খাতুন ৬৮ রানের জুটি গড়েছেন। ইনিংসের ১১তম ওভারে আউট হওয়ার আগে মুর্শিদা খাতুন ৩৪ বলে ৩৩ রান (চারটি চার) করেন।একপ্রান্ত আগলে সানজিদা ইসলাম ব্যাট করেছেন পুরো ইনিংস। যদিও মুর্শিদা খাতুনের বিদায়ের পর অপরপ্রান্তে আর কেউ সানজিদাকে ভালো সঙ্গ দিতে পারেননি। ৬০ বলে অপরাজিত ৭১ রানের ইনিংস খেলেন সানজিদা। তার ইনিংসে ছিল ছয়টি চার ও তিনটি ছক্কা। এছাড়া নিগার সুলতানা আট, শায়লা শারমিন তিন, জাহানারা আলম তিন ও ফারজানা হক পিংকি অপরাজিত দুই রান করেন। থাইল্যান্ডের বুচাথাম দুইটি, টিপুচ-লাওমি একটি করে উইকেট নেন।জবাবে বাংলাদেশের বোলিং তোপে সুবিধা করতে পারেনি অপেক্ষাকৃত দুর্বল দল থাইল্যান্ড। ২০ ওভারে সাত উইকেটে ৬০ রান তুলতে সমর্থ হয় থাই মেয়েরা। দলের পক্ষে পাডুনজার্ড অপরাজিত ১৫, লাইংপ্রাসার্ট ১১ রান করেন। দলের আর কেউ দুই অঙ্কের ঘর স্পর্শ করতে পারেননি। বাংলাদেশের পক্ষে নাহিদা আক্তার-শায়লা শারমিন দুইটি করে, সালমা খাতুন-খাদিজাতুল কোবরা একটি করে উইকেট পান। বাংলাদেশের সানজিদা ইসলাম ম্যাচ সেরা হন।  



70730,86547
উত্পাদনে যাচ্ছে ব্যয়বহুল সিদ্ধিরগঞ্জ বিদ্যুেকন্দ্র
অন্যান্য
প্রকাশ : ০৮ সেপ্টেম্বর ২০১৯, ০০:০০
চুক্তি সইয়ের সাত বছর পর পুরো উত্পাদনে আসছে নারায়ণগঞ্জের সিদ্ধিরগঞ্জ ৩৩৫ মেগাওয়াট বিদ্যুেকন্দ্র। পরীক্ষামূলক উত্পাদনশেষে আগামী ১৫ সেপ্টেম্বরের মধ্যে এর বাণিজ্যিক উত্পাদন শুরু হতে পারে। পরিকল্পনা মন্ত্রণালয়ের বাস্তবায়ন, পরিবীক্ষণ ও মূল্যায়ন বিভাগের (আইএমইডি) তথ্যমতে এটি ‘বিশ্বের সবচেয়ে ব্যয়বহুল’ বিদ্যুেকন্দ্র। দীর্ঘ বিলম্বে চালু হলেও জ্বালানি সংকটের কারণে কেন্দ্রটির সব সময় উত্পাদনে থাকা নিয়ে সংশয় রয়েছে।বর্তমানে কেন্দ্রটির স্টিম টারবাইন ইউনিটে (কম্বাইন্ড সাইকেল-১১৭ মেগাওয়াট) পরীক্ষামূলক বিদ্যুত্ উত্পাদিত হচ্ছে। ২১৮ মেগাওয়াটের গ্যাস টারবাইন (সিম্পল সাইকেল) ইউনিট ২০১৮ সালের মে মাসে বাণিজ্যিক উত্পাদনে গেলেও পরে বিঘ্ন ঘটে। কোম্পানি সূত্র জানায়, পূর্ণ ক্ষমতার কেন্দ্রটি চালাতে ৫৫ মিলিয়ন ঘনফুট গ্যাস প্রয়োজন। পরীক্ষামূলক উত্পাদনের সময় গত কয়েকদিন ধরে এই কেন্দ্রে গ্যাস সরবরাহ করতে পাশের আরেকটি গ্যাসভিত্তিক বিদ্যুেকন্দ্র বন্ধ রাখা হয়েছে।কেন্দ্রটির মালিক রাষ্ট্রায়ত্ত প্রতিষ্ঠান ইলেকট্রিসিটি জেনারেশন কোম্পানি অব বাংলাদেশ (ইজিসিবি)। গতকাল শনিবার বিদ্যুত্ প্রতিমন্ত্রী নসরুল হামিদ কেন্দ্রটি পরিদর্শন করেন। ব্যয়ের বিষয়ে তিনি বলেন, ব্যয় বেশি হলেও এটি দেশের সর্বাধুনিক কম্বাইন্ড সাইকেল পাওয়ার প্ল্যান্ট। বর্তমানে গ্যাসের যে প্রেসার আছে তা ধরে রাখতে পারলে খুব সাশ্রয়ী দামে এখান থেকে বিদ্যুত্ পাওয়া যাবে। গ্যাস সংকটের বিষয়ে জানতে চাইলে নসরুল হামিদ বলেন, দুই একদিনের মধ্যে জ্বালানি বিভাগের সঙ্গে গ্যাস সরবরাহ নিয়ে বৈঠক হবে।ইজিসিবির ব্যবস্থাপনা পরিচালক অরুণ কুমার সাহা বলেন, তিতাস গ্যাস তাদের গ্যাস সরবরাহের আশ্বাস দিয়েছে। পাইপ লাইনের কাজ চলছে। সেটি সম্পূর্ণ হলে এলএনজির সরবরাহ বাড়বে। তখন গ্যাস দেওয়া সম্ভব হবে।বিদ্যুত্ বিভাগ সূত্র জানায়, তিন হাজার ৯৭১ কোটি টাকার এ প্রকল্পে বিশ্বব্যাংকের ঋণ রয়েছে দুই হাজার ৯৪১ কোটি টাকা। সরকারের বিনিয়োগ ৫৪০ কোটি টাকা এবং ইজিসিবির বিনিয়োগ ৪৮৯ কোটি টাকা। এই কেন্দ্রে উত্পাদিত প্রতি ইউনিট বিদ্যুতের দাম হবে দুই টাকা ৩২ পয়সা।পরিকল্পনা মন্ত্রণালয়ের বাস্তবায়ন পরিবীক্ষণ ও মূল্যায়ন বিভাগের (আইএমইডি) ২০১৮ সালের এক প্রতিবেদনে বলা হয়, সিদ্ধিরগঞ্জ ৩৩৫ মেগাওয়াট বিদ্যুেকন্দ্র নির্মাণে কিলোওয়াট প্রতি উত্পাদন ব্যয় হয়েছে ৯৬১ ডলার। এটি বর্তমানে বিশ্বে নির্মিত এ ধরনের বিদ্যুেকন্দ্রের নির্মাণ ব্যয়ের মধ্যে সর্বোচ্চ। আইএমইডির প্রতিবেদন মতে, দ্বিতীয় সর্বোচ্চ ব্যয় হয়েছে যুক্তরাষ্ট্রের ডমিনিয়ন ভার্জিনিয়া পাওয়ার প্ল্যান্টে। এর প্রতি কিলোওয়াটের জন্য ব্যয় হয়েছে ৯৫৫ ডলার। তৃতীয় সর্বোচ্চ ব্যয়বহুল বিদ্যুেকন্দ্র পাকিস্তানের সিন্ধু ইলেকট্রিক পাওয়ার প্ল্যান্ট। যার প্রতি কিলোওয়াটের খরচ ৮৫৪ ডলার।২০০৭ সালে একনকে অনুমোদন পাওয়া সিদ্ধিরগঞ্জ ৩৩৫ মেগাওয়াট প্রকল্পটি নির্মাণে ২০১২ সালে স্পেনের আইসোলাক্স ইঞ্জিনিরিয়া এস এবং স্যামসাং সি অ্যান্ডটি গ্রুপের সঙ্গে ইজিসিবির চুক্তি হয়। চুক্তি অনুসারে ২০১৪ সালের মার্চে সিম্পল সাইকেল উত্পাদনে আসার কথা ছিল। কিন্তু ঠিকাদারি কোম্পানির গাফিলতিতে কয়েক দফা সময় বাড়িয়েও কাজ হয়নি। পরবর্তীতে আইসোলাক্স ঠিকাদারির কাজ ছেড়ে চলে যায়। পরে অপর ঠিকাদার প্রতিষ্ঠান স্যামসাং ২০১৭ সালের সেপ্টেম্বর থেকে কেন্দ্রের নির্মাণ কাজ চালিয়ে যায়।এদিকে বিদ্যুত্ প্রতিমন্ত্রী সকালে সিদ্ধিরগঞ্জে ইজিসিবির অর্থায়নে বিদ্যুত্ উন্নয়ন বোর্ড মাধ্যমিক বিদ্যালয়ের নতুন ভবন উদ্বোধন করেন। এসময় অন্যদের মধ্যে সংসদ সদস্য শামীম ওসমান উপস্থিত ছিলেন। 



70731,86548
রোহিঙ্গা সংকট জাতিসংঘের সাধারণ অধিবেশনে বিশেষ গুরুত্ব পাবে
অন্যান্য
প্রকাশ : ০৮ সেপ্টেম্বর ২০১৯, ০০:০০
জাতিসংঘের সাবেক উপ-মহাসচিব লর্ড জর্জ মার্ক মালোক ব্রাউন বলেছেন, শরণার্থী সংকট বিশ্ব জুড়েই আছে। তবে এ মুহূর্তে রোহিঙ্গা সংকট বাংলাদেশের জন্য বড়ো বোঝা। এ বিষয়টি জাতিসংঘের আসন্ন সাধারণ অধিবেশনে গুরুত্ব পাবে বলে আশা করি। গতকাল শনিবার ঢাকায় আয়োজিত এক সেমিনারে তিনি এ কথা বলেন।কসমস ফাউন্ডেশন আয়োজিত ‘বাংলাদেশের জন্য জাতিসংঘের প্রয়োজনীয়তা : অংশদারিত্বের পরিভাষণ’ শিরোনামের সেমিনারে আরো বক্তব্য রাখেন পরিকল্পনামন্ত্রী এম এ মান্নান, সাবেক তত্ত্বাবধায়ক সরকারের উপদেষ্টা ড. ইফতেখার আহমেদ চৌধুরী, কসমস ফাউন্ডেশনের চেয়ারম্যান এনায়েতুল্লা খান এবং পররাষ্ট্র সচিব শহীদুল হক। অনুষ্ঠানে ঢাকায় নিযুক্ত জাতিসংঘের আবাসিক প্রতিনিধি মিয়া সেপ্পোসহ সাবেক কূটনীতিক, বিশ্ববিদ্যালয়ের শিক্ষক, ব্যবসায়ী এবং পেশাজীবীরা উপস্থিত ছিলেন।লর্ড জর্জ মার্ক মালোক ব্রাউন বলেন, শরণার্থী সংকট বিশ্ব জুড়েই আছে। ইউরোপেও এ সংকট আছে। কিন্তু রোহিঙ্গা সংকট বাংলাদেশের জন্য অবশ্যই বড়ো বোঝা। কারণ ইউরোপের ধনী দেশগুলোই শরণার্থী সংকট নিয়ে দুশ্চিন্তার মধ্যে রয়েছে। তিনি আশা করেন, জাতিসংঘের অধিবেশনে এ বিষয়টি বিশেষ গুরুত্ব পাবে। তিনি আরো বলেন, জাতিসংঘ যে উদ্দেশ্যে প্রতিষ্ঠিত হয়েছিল তার অনেকটা পূরণ হয়েছে। যদিও অনেক ক্ষেত্রে জাতিসংঘের নিরাপত্তা পরিষদের ভূমিকা নিয়ে বিতর্ক রয়েছে। সেমিনারে পরিকল্পনামন্ত্রী মান্নান বলেন, বাংলাদেশের ক্ষেত্রে জাতিসংঘের ভূমিকা অনস্বীকার্য। জাতিসংঘ শান্তিরক্ষা মিশনে বাংলাদেশ সরাসরি অংশ নিচ্ছে। জাতিসংঘের সহস্রাব্দ উন্নয়ন লক্ষ্যমাত্রা অর্জনে বাংলাদেশ অসামান্য সাফল্য দেখিয়েছে। জাতিসংঘের সহায়তায় টেকসই উন্নয়ন লক্ষ্যমাত্রা অর্জনেও বাংলাদেশ সফল হবে বলে প্রত্যাশা ব্যক্ত করেন তিনি।এক প্রশ্নের জবাবে তিনি বলেন, আসামের জাতীয় তালিকা তৈরি নিয়ে এখনই উদ্বিগ্ন হওয়ার মতো কিছু ঘটেনি। বিষয়টির ওপর বাংলাদেশের নজর রয়েছে। তিনি বলেন, ভারতের মানুষ ভারতে থাকবে, মিয়ানমারের মানুষ মিয়ানমারে। আমাদের দেশে আমরা থাকব। আমরা কোনো দেশের সঙ্গে সংঘাত চাই না।ড. ইফতেখার আহমেদ চৌধুরী সেমিনারে মূল বক্তব্য উপস্থাপন করে বলেন, জাতিসংঘে বাংলাদেশের ভূমিকা উজ্জ্বল। বাংলাদেশের উন্নয়ন অগ্রগতিতেও জাতিসংঘ প্রশংসনীয় ভূমিকা রেখেছে। তিনি আশা করেন, রোহিঙ্গা সংকটের চ্যালেঞ্জ মোকাবিলায় জাতিসংঘ আরো সক্রিয় ভূমিকা রাখবে। 



70732,86549
ইন্টারনেট সংযোগ নিলে টিভি ফ্রি!
অন্যান্য
প্রকাশ : ০৮ সেপ্টেম্বর ২০১৯, ০০:০০
ইন্টারনেট সংযোগ নিলে বিনামূল্যে পাওয়া যাবে ফোর কে এইচডি টিভি। নতুন এ পরিষেবা চালু করেছে ভারতের রিলায়েন্স জিও। জিও ফাইবার পরিষেবায় তারা এ সুযোগ দিচ্ছে।তবে বিনামূল্যে টিভি পেতে হলে ২ বছরে ৩১ হাজার রুপির গোল্ড প্ল্যান অথবা বাত্সরিক ৩০ হাজার রুপির ডায়মন্ড প্ল্যান নিতে হবে। ব্যাস, তাহলেই পাওয়া যাবে বিনামূল্যে ২৪ ইঞ্চির এইচডি টিভি। শুধু তাই নয়, ৪৭ হাজার রুপির প্যাকেজে ৩২ ইঞ্চি আর লাখ টাকার প্যাকেজে ৪৩ ইঞ্চি টিভি বিনামূল্যে পাওয়ার সুযোগ রয়েছে।ইন্টারনেটের গতি হবে সর্বোচ্চ ১ জিবিপিএস। ১ লাখ রুপির প্যাকেজে গ্রাহকরা পাবেন বছরে ৬০ হাজার জিবি ইন্টারনেট।?? মাসে ৬৯৯ রুপির প্যাকেজে ইন্টারনেট পাওয়া যাবে ১৫০ জিবি। আর ১২৯৯ রুপির প্যাকেজে মিলবে ১ হাজার জিবি ইন্টারনেট।



70733,86550
বেইজিংয়ে ওয়ার্কার্স পার্টি ও চীনের কমিউনিস্ট পার্টির দ্বিপক্ষীয় বৈঠক
অন্যান্য
প্রকাশ : ০৮ সেপ্টেম্বর ২০১৯, ০০:০০
চীনের রাজধানী বেইজিংয়ে চীনের কমিউনিস্ট পার্টির আন্তর্জাতিক বিভাগের দপ্তরে বাংলাদেশের ওয়ার্কার্স পার্টির সঙ্গে গতকাল শনিবার দ্বিপক্ষীয় বৈঠক হয়েছে। বৈঠকে রোহিঙ্গা সমস্যার সমাধানের বিষয়ে চীনের ভাইস মিনিস্টার ও চীনা কমিউনিস্ট পার্টির আন্তর্জাতিক বিভাগের দক্ষিণ এশিয়া বিভাগের প্রধান গুয়ো ইয়াজুওর মন্তব্যের প্রেক্ষিতে ওয়ার্কার্স পার্টির সভাপতি রাশেদ খান মেনন বলেছেন, রোহিঙ্গা সমস্যার জন্য বাংলাদেশ কখনোই দায়ী নয়। মিয়ানমার বরং এই সমস্যা বাংলাদেশের ওপর চাপিয়ে দিয়েছে। রোহিঙ্গা জনগোষ্ঠীর বিরুদ্ধে মিয়ানমার সেনাবাহিনীর গণহত্যা, তাদের আবাসনে অগ্নি সংযোগ, নারীদের ধর্ষণ ও শিশু হত্যা তাদের নিজ বাসভূমি ছেড়ে আসতে বাধ্য করেছে।ওয়াকার্স পার্টির এক সংবাদ বিজ্ঞপ্তিতে জানানো হয়েছে, এসময় মেনন আরো বলেন—বাংলাদেশ মানবিক কারণে রোহিঙ্গাদের আশ্রয় দিয়েছে; কিন্তু এখন দুই বছর অতিবাহিত হয়ে যাওয়ার পরেও তাদের ফিরিয়ে নিতে বাংলাদেশের সঙ্গে দ্বিপক্ষীয় চুক্তির পরেও মিয়ানমার তাদের ফিরিয়ে নিচ্ছে না। বাংলাদেশ কখনো রোহিঙ্গা সমস্যাকে আন্তর্জাতিককরণ করেনি, বরং দ্বিপক্ষীয়ভাবে সমস্যা সমাধানের চেষ্টা করেছে। এটা বরং আন্তর্জাতিক গোষ্ঠীর দায়িত্ব রোহিঙ্গা জনগোষ্ঠীকে তাদের নিজভূমে নিরাপদ পরিবেশে ফিরিয়ে নেওয়া। মিয়ানমার ও বাংলাদেশের বন্ধু হিসেবে চীন এক্ষেত্রে বিশেষ ভূমিকা পালন করতে পারে। তবে বাংলাদেশের জনগণ এ ব্যাপারে কিছুটা হতাশ। তবে এখনো আশা করে, রোহিঙ্গাদের ফিরিয়ে নিতে চীন মিয়ানমারকে আরো উত্সাহিত করবে।ওয়ার্কার্স পার্টির প্রতিনিধি দলে মেননের সঙ্গে ছিলেন পার্টির কেন্দ্রীয় কমিটির আন্তর্জাতিক বিভাগের দায়িত্বপ্রাপ্ত আলী আহমেদ এনামুল হক এমরান। অপরদিকে চীনা ভাইস মিনিস্টারের সঙ্গে ছিলেন মা জুয়োসং হু জিয়াদং এবং তান ওয়েই। 



70734,86551
১০ বছরে দেশে যে উন্নয়ন হয়েছে, বিগত ৩০ বছরেও তা হয়নি ------------------------পলক
অন্যান্য
প্রকাশ : ০৮ সেপ্টেম্বর ২০১৯, ০০:০০
তথ্য ও যোগাযোগ প্রযুক্তি বিষয়ক প্রতিমন্ত্রী জুনাইদ আহমেদ পলক এমপি বলেছেন, প্রধানমন্ত্রী শেখ হাসিনার আমলে ১০ বছরে দেশে যে উন্নয়ন হয়েছে, অন্য সরকারগুলোর আমলে বিগত ৩০ বছরেও সেই উন্নয়ন হয়নি। গতকাল শনিবার বিকেলে সেগুনবাগিচার গণপূর্ত অধিদপ্তরের অডিটোরিয়ামে বঙ্গবন্ধু শেখ মুজিব মেডিক্যাল বিশ্ববিদ্যালয়ের আইটি বিষয়ক ৬ দিনব্যাপী ‘ডিজিটাল সার্ভিস ডিজাইন এন্ড প্ল্যানিং ল্যাব’ শীর্ষক কর্মশালার সমাপনী অনুষ্ঠানে প্রধান অতিথির বক্তব্যে তিনি এ কথা বলেন। বঙ্গবন্ধু শেখ মুজিব মেডিক্যাল বিশ্ববিদ্যালয় এবং তথ্য ও যোগাযোগ প্রযুক্তি বিষয়ক মন্ত্রণালয়ের এটুআই বিভাগের যৌথ উদ্যোগে অনুষ্ঠানের আয়োজন করা হয়।অনুষ্ঠানে সভাপতির বক্তব্য রাখেন বঙ্গবন্ধু শেখ মুজিব মেডিক্যাল বিশ্ববিদ্যালয়ের উপাচার্য অধ্যাপক ডা. কনক কান্তি বড়ুয়া। আরো বক্তব্য রাখেন, বিএসএমএমইউ এর উপউপাচার্য (গবেষণা ও উন্নয়ন) অধ্যাপক ডা. মো. শহীদুল্লাহ সিকদার, উপউপাচার্য (শিক্ষা) অধ্যাপক ডা. সাহানা আখতার রহমান, উপউপাচার্য (প্রশাসন) অধ্যাপক ডা. মুহাম্মদ রফিকুল আলম, কোষাধ্যক্ষ অধ্যাপক ডা. মোহাম্মদ আতিকুর রহমান, রেজিস্ট্রার অধ্যাপক ডা. এ বি এম আব্দুল হান্নান, প্রক্টর অধ্যাপক ডা. সৈয়দ মোজাফফর আহমেদ, তথ্য ও যোগাযোগ প্রযুক্তি বিষয়ক মন্ত্রণালয়ের এটুআই-এর চিফ স্ট্রাটেজিস্ট ফরহাদ জাহিদ শেখ, এটুআই-এর পলিসি অ্যাডভাইজার আনীর চৌধুরী প্রমুখ। সঞ্চালনা করেন ফার্মাকোলজি বিভাগের চেয়ারম্যান ও আইটি সেলের ইনচার্জ অধ্যাপক ডা. মো. সায়েদুর রহমান প্রমুখ।বিএসএমএমইউ এর ২৬৩ শিক্ষার্থীকে গবেষণার অনুদান প্রদানবিশ্ববিদ্যালয়ের মেডিসিন অনুষদের ৬২ জন, সার্জারি অনুষদের ৯২, শিশু অনুষদের ২৭, বেসিক সায়েন্স ও প্যারা ক্লিনিক্যাল সায়েন্স অনুষদের ৪৬, প্রিভেনটিভ এন্ড সোস্যাল মেডিসিন অনুষদের ১৪ এবং ডেন্টাল অনুষদের ২২ জনসহ ৬টি অনুষদের মোট ২৬৩ জন মনোনীত রেসিডেন্ট ও ছাত্রছাত্রীদের এই থিসিস গ্রান্ট প্রদান করা হয়। 



70735,86552
রবিঠাকুরের নৃত্যালেখ্য বর্ষামঙ্গল মঞ্চস্থ
অন্যান্য
প্রকাশ : ০৮ সেপ্টেম্বর ২০১৯, ০০:০০
ষোলোটি গান ষোলোটি সৃষ্টি। শৈলজারঞ্জন মজুমদার নানা কৌশলে রবীন্দ্রনাথ ঠাকুরকে দিয়ে গানগুলো করিয়ে নিলেন। কখনো নানা রাগে গান সৃষ্টির কথা বলে, কখনো বর্ষার নতুন বিষয়ে গান তৈরির বায়নায়। আর এভাবেই যখন ষোলোটি গান সৃজন পূর্ণ হলো, তখন সেটি সমষ্টি হয়ে পরিণত হলো গীতি আলেখ্য ‘বর্ষামঙ্গল’ এ। যা প্রথম পরিবেশিত হয় রবীন্দ্রনাথ ঠাকুরের জীবদ্দশায় ১৯৩৯ সালে। সেই বর্ষামঙ্গলই ২০১৯ সালে এসে ঢাকার মঞ্চে উপস্থাপিত হলো নৃত্যালেখ্য রূপে। বর্ষানির্ভর ষোলোটি গানের সঙ্গে যুক্ত হলো নাচের মুগ্ধকর পরিবেশনা আর নেপথ্যে উচ্চারিত হলো প্রতিটি গানের সৃষ্টিকথা। পুরো পরিবেশনায় অংশ নিল ভারতের শান্তনিকেতন আশ্রমের শিল্পীরা। মিলনায়তন ভর্তি দর্শকশ্রোতা উপভোগ করলেন দেড় ঘণ্টার এক রবীন্দ্রময় সন্ধ্যা।শনিবার সন্ধ্যায় শিল্পকলা একাডেমির সংগীত ও নৃত্যকলা মিলনায়তনে এই পরিবেশনাটির আয়োজন করে সাংস্কৃতিক সংগঠন চয়নিকা। বিশ্বকবি রবীন্দ্রনাথ ঠাকুরের একান্ত সহচর সংগীতগুরু আচার্য শৈলজারঞ্জন মজুমদারের ১১৯তম জন্মবার্ষিকী উদযাপনের অংশ হিসেবে এই নৃত্যালেখ্যটি পরিবেশিত হয়। তিন পর্বে সাজানো এই আয়োজনে প্রধান অতিথি ছিলেন সংসদ সদস্য ও আওয়ামী লীগের সাংস্কৃতিক সম্পাদক অসীম কুমার উকিল। বিশেষ অতিথি ছিলেন নাট্যজন আতাউর রহমান, বিশ্বভারতীর দুই প্রাক্তন উপাচার্য ড. সুজিত কুমার বসু ও ড. স্বপন কুমার দত্ত এবং উপমহাদেশের প্রখ্যাত মণিপুরী নৃত্যগুরু গুরুদেবযানী চালিহা। সভাপতিত্ব করেন সংসদ  সদস্য মো. ইসরাফিল আলম। এই আয়োজনের গ্রন্থনা, পরিকল্পনা ও পরিচালনায় ছিলেন এস বি বিপ্লব।আয়োজনের শুরু হয় বাংলাদেশের শিল্পীদের পরিবেশনায় ‘সুরের গুরু দাও দাও সুরের দীক্ষা’ সমবেত সংগীতে। এরপর ছিল নাতিদীর্ঘ আলোচনা পর্ব। আর তার পরই ছিল বর্ষামঙ্গল নৃত্যালেখ্যের পরিবেশনা। মঞ্চের পেছনের সারিতে বসেছিলেন সংগীত শিল্পীরা। তাদের সঙ্গে দুই জন ধারাভাষ্যকার গানের প্রেক্ষাপট তুলে ধরছিলেন। আর তার পরপরই গানটির পরিবেশনার সঙ্গে যুক্ত হয় নাচের অভিব্যক্তি। সবগুলো গানই ছিল নানা রাগে সৃষ্ট বর্ষা ও বর্ষাকালকে ঘিরে। প্রথম গানটি ছিল ‘ওগো সাঁওতালি ছেলে’। এরপর একে একে পরিবেশিত হয় ‘বাদল দিনের প্রথম কদম ফুল’, ‘আজি তোমায় আবার চাই শোনাবারে’, ‘এসো গো জ্বেলে দিয়ে যাও প্রদীপখানি’, ‘শ্রাবণের গগনের গায়’, ‘আজি ঝর ঝর মুখর বাদর দিনে’, ‘স্বপ্নে আমার মনে হলো’, ‘এসেছিলে তবু আসো নাই’, ‘এসেছিনু দ্বারে তব শ্রাবণও রাতে’, ‘নিবিড় মেঘের ছায়ায় মন দিয়েছি মেলে’, ‘পাগলা হাওয়ার বাদল দিনে’, ‘সগনও গহনও রাত্রি’, ‘ওগো তুমি পঞ্চদশী’, ‘রিমিক ঝিমিক ঝরে’সহ ষোলোটি গান।গানগুলো গেয়ে শোনান শিখা চ্যাটার্জী, শুভশ্রী বসু ও ড. মানস ভূল। তাদের গাওয়া গানের সুরে নৃত্য পরিবেশন করেন তন্ময় পাল, কৃষ্ণেন্দু দে, সহেলী নন্দী, ঐন্ত্রিলা পাল ও তানিসা সিংহ। প্রতিটি গানের নেপথ্য গল্প তুলে ধরেন স্বপ্না দে ও শাশ্বতী গুহ। নৃত্য পরিচালনায় ছিলেন ড. সুমিত বসু। যন্ত্রবাদনে অংশ নেন তবলা ও খোলে চঞ্চল নন্দী, এস াজে সৌগত দাস। জাতীয় সংগীতের পরিবেশনার মধ্য দিয়ে শেষ হয় এই আয়োজন।   



70736,86553
টঙ্গীতে ছিনতাইকারীর ছুরিকাঘাতে আরএফএল কর্মকর্তা নিহত
অন্যান্য
প্রকাশ : ০৮ সেপ্টেম্বর ২০১৯, ০০:০০
টঙ্গীতে ছিনতাইকারীদের ছুরিকাঘাতে আরএফএল গ্রুপের কর্মকর্তা কামরুল ইসলাম (৩৫) নিহত হয়েছেন। গতকাল শনিবার ভোরে কলেজ গেট এলাকায় এ ঘটনা ঘটে। কামরুল নাটোরের সদর উপজেলার শ্রীকৃষ্ণপুর গ্রামের আবুল কাশেমের ছেলে। তিনি আরএফএল এর সিলেট জেলা জোনাল ম্যানেজার হিসেবে কর্মরত ছিলেন।পুলিশ জানায়, কামরুল আরএফএল এর কোম্পানির জোনাল ম্যানেজার হিসেবে সিলেটে কর্মরত ছিলেন। গত বৃহস্পতিবার এক দিনের ছুটি নিয়ে গ্রামের বাড়ি যায় তিনি। গতকাল ভোরে বাড়ি থেকে একটি অফিসিয়াল মিটিংয়ে যোগ দেওয়ার উদ্দেশ্যে নাটোর থেকে বাসে উত্তরার আব্দুল্লাহপুর নামেন তিনি। পরে একদল ছিনতাইকারী তার গতিরোধ করে টাকা-পয়সা ছিনিয়ে নেওয়ার চেষ্টা করে। বাধা দিলে তাকে এলোপাতাড়ি কুপিয়ে পালিয়ে যায় ছিনতাইকারীরা। এতে ঘটনাস্থালেই কামরুলের মৃত্যু হয়। পরে খবর পেয়ে তার লাশ উদ্ধার করে থানায় নিয়ে যায় পুলিশ।টঙ্গী পূর্ব থানার ভারপ্রাপ্ত কর্মকর্তা (ওসি) মো. কামাল হোসেন জানান, নিহতের লাশ ময়নাতদন্তের জন্য গাজীপুর শহীদ তাজউদ্দিন আহমেদ মেডিক্যাল কলেজ হাসপাতাল মর্গে পাঠানো হয়েছে। এ ঘটনায় মামলার প্রস্তুতি চলছে।



70737,86554
এই সরকার থাকলে সার্বভৌমত্ব থাকবে না —রিজভী
অন্যান্য
প্রকাশ : ০৮ সেপ্টেম্বর ২০১৯, ০০:০০
বিএনপির সিনিয়র যুগ্ম মহাসচিব রুহুল কবির রিজভী বলেছেন, কোনো গণতন্ত্রকামী দল কিংবা লোক শেখ হাসিনার সঙ্গে নেই। এরশাদ এক গণতন্ত্রহত্যাকারী ছিলেন তার দল আজকে শেখ হাসিনার জোটের অংশীদার। এই জাতীয় পার্টি ও আওয়ামী লীগের হানিমুনের পতন না ঘটালে নাগরিক স্বাধীনতা ও সত্যিকারের গণতন্ত্র ফিরে আসবে না। এই নতজানু সরকার থাকলে দেশের সার্বভৌমত্ব থাকবে না, স্বাধীনতা থাকবে না।গতকাল নয়াপল্টনের কার্যালয় থেকে জাতীয়তাবাদী সামাজিক সাংস্কৃতিক সংস্থা-জাসাসের উদ্যোগে বিএনপি চেয়ারপারসন খালেদা জিয়ার মুক্তির দাবিতে মিছিল শেষে সমাবেশে রিজভী একথা বলেন। রিজভীর নেতৃত্বে এই মিছিলটি নয়াপল্টনের কার্যালয় থেকে শুরু হয়ে নাইটিঙ্গেল রেস্তোরাঁ মোড় ঘুরে আবার কার্যালয়ে এসে শেষ হয়।রিজভী বলেন, আজকে গণতন্ত্রের স্পেসগুলো দেখুন সব স্পেস সরকার বন্ধ করে দিচ্ছে। মিডিয়ার স্বাধীনতা একেবারে সংকুচিত করে রেখেছে।  



70738,86555
হাতিরঝিলে গ্যাং গ্রুপের সাত জনকে গ্রেফতার দিখেয়েছে পুলিশ
অন্যান্য
প্রকাশ : ০৮ সেপ্টেম্বর ২০১৯, ০০:০০
রাজধানীর হাতিরঝিলে কিশোর গ্যাং গ্রুপের আটক ১১২ কিশোর-তরুণের মধ্যে সাতজন ছাড়া বাকিদের ছেড়ে দিয়েছে পুলিশ। গত শুক্রবার বিকাল থেকে রাত ৮টা পর্যন্ত হাতিরঝিল, মধুবাগ, ঝিলপাড়,  উলন এলাকার গলিমুখ ঘেরাও করে পুলিশ অভিযান চালিয়ে তাদের আটক করেছিল।হাতিরঝিল থানার ওসি আব্দুর রশিদ বলেন, ‘ঐ সাতজনের বিরুদ্ধে আগে থেকেই মারামারি, ছিনতাই,  চুরিসহ বিভিন্ন অভিযোগ রয়েছে। এদের মধ্যে চার জনের বিরুদ্ধে আগেও মামলা ছিল। তাদের বিরুদ্ধে আইনগত ব্যবস্থা প্রক্রিয়াধীন। বাকিদের বিরুদ্ধে পুরোনো কোনো অভিযোগ পাওয়া যায়নি। থানায় জিজ্ঞাসাবাদ শেষে মুচলেকা নিয়ে পরিবারের কাছে হস্তান্তর করে সতর্ক করা হয়েছে তাদের।’সম্প্রতি ছুটির দিনের প্রধান অবকাশকালীন এলাকা হাতিরঝিলে কিশোর গ্যাং গ্রুপের উত্পাত বেড়ে যাওয়ায় ঐ এলাকায় যারা ঘুরতে আসে অনেকেই কিশোর গ্যাং গ্রুপের ব্যাপারে পুলিশের কাছে মৌখিকভাবে অভিযোগ করে। এর পরিপ্রেক্ষিতে অভিযান চালিয়ে কিশোর গ্যাং গ্রুপের ১১২ কিশোরকে আটক করা হয়। তাদের কাছ থেকে ছয়টি মোটরসাইকেল আটক করে থানায় নেওয়া হয়েছে।প্রতিদিন সন্ধ্যার পর থেকে গভীর রাত পর্যন্ত হাতিরঝিলের সাড়ে সাত কিলোমিটার চক্রাকার সড়কপথে কিশোর গ্যাং গ্রুপের সদস্যদের আনাগোনা থাকে। এ কারণে এ এলাকায় পরিবারসহ ঘুরতে এলে চরম ভোগান্তিতে পড়তে হয়। বেপরোয়া গতির মোটরবাইকের বিকট শব্দে এক মিনিটের জন্যও স্বস্তির নিঃশ্বাস ফেলা যায় না।ডিএমপি তেজগাঁও শিল্পাঞ্চল জোনের অতিরিক্ত উপ-পুলিশ কমিশনার হাফিজ আল ফারুক বলেন, ‘বিভিন্ন সময়ে হাতিরঝিলে এসে মানুষজন ছিনতাই, ইভটিজিংসহ নানা ধরনের অপরাধের শিকার হয়। বেশির ভাগের অভিযোগ ছিল হাতিরঝিল এলাকার কিশোরদের বিরুদ্ধে।



70739,86556
শিক্ষার্থীসহ সড়কে ঝরল চার প্রাণ
অন্যান্য
প্রকাশ : ০৮ সেপ্টেম্বর ২০১৯, ০০:০০
বিভিন্ন স্থানে সড়ক দুর্ঘটনায় শিক্ষার্থীসহ চার জন নিহত হয়েছেন। গত শুক্রবার ও গতকাল শনিবার এসব দুর্ঘটনা ঘটে। ব্যুরো, প্রতিনিধি ও সংবাদদাতাদের পাঠানো খবর-ঠাকুরগাঁও: রাণীশংকৈল-বালিয়াডাঙ্গী-ঠাকুরগাঁও সড়কে ঢাকা থেকে রাণীশংকৈল গামী জোয়না এন্টারপ্রাইজের চাকায় পৃষ্ট হয়ে সাব্বির হোসেন (১১) নামে এক শিক্ষার্থীর মৃত্যু হয়েছে। গতকাল বালিয়াডাঙ্গী উপজেলার বোয়ালধার শৈলা পুকুরের  সামনে এ দুর্ঘটনা ঘটে। সাব্বির রোয়ালধার গ্রামের আব্দুর রহিমের (মহির) ছেলে। সে স্থানীয় ছাগলডাঙ্গী সারকারি প্রাথমিক বিদ্যালয়ের চলতি বছরের পিএসসি পরীক্ষার্থী।কলাপাড়া (পটুয়াখালী):  ঢাকা-কলাপাড়া মহাসড়কের বান্দ্রা মোড় নামক স্থানে গতকাল সাকুরা পরিবহনের একটি বাস চাপায় মো. শহিদ শিকদার (৪২) নামে এক অটোরিক্সা চালক নিহত হয়েছেন।নেত্রকোনা: শ্যামগঞ্জ বিরিশিরি সড়কের কালা মার্কেট নামক স্থানে গতকাল ট্রাক চাপায় শিফাত (৭) নামে এক শিশুর মৃত্যু হয়েছে। শিফাত শান্তিপুর গ্রামের রতন মিয়ার পুত্র এবং ব্র্যাক স্কুলের শিশু শ্রেণির ছাত্র।চট্টগ্রাম: নগরীর কর্ণফুলী সেতু এলাকায় বেপরোয়া গতির বাস চাপায় গতকাল এক তরুণী নিহত হয়েছেন। আনুমানিক ১৮ বছর বয়সি এই তরুণীর পরিচয় জানা যায়নি। 



70740,86557
বিশ্ব সাক্ষরতা দিবস আজ
অন্যান্য
প্রকাশ : ০৮ সেপ্টেম্বর ২০১৯, ০০:০০
আজ ৮ সেপ্টেম্বর, বিশ্ব সাক্ষরতা দিবস। সারাবিশ্বের মতো বাংলাদেশেও যথাযোগ্যভাবে দিবসটি পালন করা হবে। ইউনেস্কো এ দিবসের প্রতিপাদ্য ‘বহুভাষায় সাক্ষরতা, উন্নত জীবনের নিশ্চয়তা’ নির্ধারণ করেছে। দিবসটি উপলক্ষ্যে রাষ্ট্রপতি মো. আবদুল হামিদ এবং প্রধানমন্ত্রী শেখ হাসিনা পৃথক পৃথক বাণী দিয়েছেন।রাষ্ট্রপতি মো. আবদুল হামিদ তার বাণীতে বলেছেন, শতভাগ সাক্ষরতা অর্জনে সাক্ষরতা কর্মসূচিকে সামাজিক আন্দোলনে পরিণত করতে হবে। তিনি এ লক্ষ্যে সরকারের পাশাপাশি স্থানীয় জনপ্রতিনিধি, বেসরকারি সংস্থাসহ সংশ্লিষ্ট সকলকে একযোগে কাজ করার আহ্বান জানিয়েছেন।রাষ্ট্রপতি বলেন, শিশুরা মাতৃভাষার পাশাপাশি অন্য ভাষা শিখলে, তা বিভিন্ন দেশ ও জাতির মধ্যে সাংস্কৃতিক বন্ধনকে আরো দৃঢ় করবে। একই সঙ্গে নতুন নতুন অভিজ্ঞতালব্ধ জ্ঞান কাজে লাগিয়ে নিজের জীবনমান উন্নয়ন এবং দেশের সামগ্রিক উন্নয়ন প্রক্রিয়ায় ভূমিকা রাখতে পারবে।প্রধানমন্ত্রী শেখ হাসিনা তার বাণীতে বলেছেন, বর্তমান সরকারের নিরলস প্রচেষ্টায় দেশে সাক্ষরতার হার বৃদ্ধি পেয়েছে। তিনি বলেন, বর্তমান সরকার দেশের নিরক্ষর জনগোষ্ঠীকে সাক্ষরতা দানের লক্ষ্যে ৬৪ জেলায় মৌলিক সাক্ষরতা প্রকল্প বাস্তবায়ন করছে। আমাদের নিরলস ও অব্যাহত প্রচেষ্টার ফলে বিগত এক দশকে সাক্ষরতার হার ২৮ দশমিক ১২ শতাংশ বেশি বৃদ্ধি পেয়ে বর্তমানে ৭৩ দশমিক ৯ শতাংশে উন্নীত হয়েছে।দিবসটি উপলক্ষ্যে শিল্পকলা একাডেমি মিলনায়তনে আলোচনা সভার আয়োজন করা হয়েছে। 



70741,86558
জাপায় সমঝোতার চেষ্টা, দুই পক্ষের বৈঠক
রাজনীতি
প্রকাশ : ০৮ সেপ্টেম্বর ২০১৯, ০০:৩১
বিরোধ মেটাতে ও দলে ভাঙ্গন ঠেকাতে জাতীয় পার্টিতে (জাপা) কলহে লিপ্ত দুই পক্ষের মধ্যে সমঝোতার উদ্যোগ নেওয়া হয়েছে। সমঝোতার লক্ষ্যে রওশন এরশাদ ও জিএম কাদের বলয়ের কয়েক নেতা শনিবার রাতে রাজধানীর বারিধারা ক্লাবে দীর্ঘ বৈঠক করেছেন।এই সমঝোতা বৈঠকে জিএম কাদেরের পক্ষে ছিলেন- দলের প্রেসিডিয়াম সদস্য কাজী ফিরোজ রশীদ এমপি, জিয়াউদ্দিন আহমেদ বাবলু, সৈয়দ আবু হোসেন বাবলা এমপি ও লে. জে. (অব.) মাসুদ উদ্দিন চৌধুরী। আর রওশন বলয়ের পক্ষে উপস্থিত ছিলেন জাপার প্রেসিডিয়াম সদস্য মুজিবুল হক চুন্নু এমপি, ফখরুল ইমাম এমপি, এসএম ফয়সল চিশতি ও সেলিম ওসমান এমপি। জিয়াউদ্দিন বাবলু ও আবু হোসেন বাবলা দুজনই ইত্তেফাককে জানান, তারা দলের ঐক্য চান, এজন্যই সমঝোতার চেষ্টা করছেন। এদিকে সমঝোতার উদ্যোগের কারণে রংপুরে প্রার্থী ঘোষণা করেনি কোনো পক্ষ। এছাড়া সংসদ অধিবেশনের আগে রবিবার পার্লামেন্টারি পার্টির বৈঠক ডেকেছেন রওশন এরশাদ। বৈঠকে যোগ দিতে জিএম কাদেরকে ‘কো-চেয়ারম্যান’ উল্লেখ করে চিঠি দিয়েছেন তিনি। ইত্তেফাক/জেডএইচ



70742,86559
এরশাদের আসনে নৌকার প্রার্থী রেজাউল করিম
অন্যান্য
প্রকাশ : ০৮ সেপ্টেম্বর ২০১৯, ০০:০০
আগামী ৫ অক্টোবর অনুষ্ঠেয় রংপুর-৩ আসনের উপনির্বাচনে আওয়ামী লীগের একক প্রার্থী মো. রেজাউল করিম রাজু। তিনি রংপুর জেলা আওয়ামী লীগের সাধারণ সম্পাদক। গতকাল শনিবার রাতে গণভবনে আওয়ামী লীগের সংসদীয় ও স্থানীয় সরকার মনোনয়ন বোর্ডের যৌথসভায় তাকে সর্বসম্মতিক্রমে মনোনয়ন দেওয়া হয়। বৈঠকে সভাপতিত্ব করেন প্রধানমন্ত্রী ও আওয়ামী লীগ সভানেত্রী শেখ হাসিনা। এছাড়া আসন্ন উপজেলা, পৌরসভা ও ইউনিয়ন পরিষদ নির্বাচনে মনোনীত প্রার্থীদের মনোনয়নও চূড়ান্ত করেছে দলটি।জাতীয় পার্টির (জাপা) চেয়ারম্যান এইচ এম এরশাদের মৃত্যুতে জাতীয় সংসদের রংপুর-৩ আসনটি শূন্য হয়। রংপুর-৩ আসনের উপনির্বাচনে আওয়ামী লীগের মনোনয়ন প্রত্যাশী ছিলেন ১৬ জন। দলীয় মনোনয়নের জন্য আবেদনপত্র সংগ্রহকারীরা হলেন, আওয়ামী লীগের উপদেষ্টা পরিষদ সদস্য চৌধুরী খালেকুজ্জামান, রংপুর জেলা আওয়ামী লীগের সাধারণ সম্পাদক রেজাউল করিম রাজু, রংপুর মহানগর আওয়ামী লীগের সাধারণ সম্পাদক তুষার কান্তি মণ্ডল, রংপুর জেলা আওয়ামী লীগের সাংগঠনিক সম্পাদক আনোয়ারুল ইসলাম, রংপুর জেলা আওয়ামী লীগের প্রচার ও প্রকাশনা সম্পাদক রোজী রহমান, মহানগর আওয়ামী লীগের প্রচার সম্পাদক রেজাউল ইসলাম মিলন, মহানগরের শ্রমবিষয়ক সম্পাদক আব্দুল মজিদ প্রমুখ।এদিকে পঞ্চম উপজেলা পরিষদ নির্বাচনের অংশ হিসেবে আগামী ১৪ অক্টোবর দেশের আটটি উপজেলায় ভোটগ্রহণ অনুষ্ঠিত হবে। গতকাল যৌথসভায় এসব উপজেলায় দলীয় একক প্রার্থীও চূড়ান্ত করা হয়। চাঁপাইনবাবগঞ্জ সদর উপজেলায় আওয়ামী লীগের একক চেয়ারম্যান প্রার্থী হলেন মো. নজরুল ইসলাম। ঝিনাইদহর কোটচাঁদপুর উপজেলায় মোছা. শরিফুন্নেছা (মিকি), মহেশপুরে ময়জদ্দীন হামীদ, বরিশালের মেহেন্দীগঞ্জে মো. মুনসুর আহমেদ, শেরপুর সদরে মো. রফিকুল ইসলাম, নেত্রকোনার আটপাড়ায় মো. খায়রুল ইসলাম, চট্টগ্রামের সাতকানিয়ায় আবদুল মোতালেব আওয়ামী লীগের একক চেয়ারম্যান প্রার্থী। ভোলার লালমোহন পৌরসভা নির্বাচনে মেয়র পদে এমদাদুল ইসলাম (তুহিন), ঢাকার দোহারে নজরুল ইসলাম বাবুল, ব্রাক্ষ্মণবাড়িয়ার নবীনগরে শিব শংকর দাস আওয়ামী লীগের প্রার্থী।আসন্ন ইউপি নির্বাচনে আওয়ামী লীগের একক চেয়ারম্যান প্রার্থী হলেন—রাজশাহীর বাঘা উপজেলার গড়গড়ি ইউপিতে মো. রজিউল ইসলাম,  বাজুবাঘায় মো. ফজলুর রহমান, পাকুড়িয়ায় মো. মেরাজুল ইসলাম, মনিগ্রামে মো. সাইফুল ইসলাম, সিরাজগঞ্জের শাহজাদপুর উপজেলার পোরজানায় মো. জাহিদুল ইসলাম (মুকুল), হাবিবুল্লাহনগরে মো. মিজানুর রহমান (বাচ্চু), নাটোর সদরের লক্ষ্মীপুর খালাবাড়িয়ায় মো. আলতাব হোসেন, নওগাঁর ধামইরহাট উপজেলার ইসবপুরে মো. ইমরুল কায়েশ, পটুয়াখালী জেলার রাঙ্গাবালী উপজেলার চালিতাবুনিয়ায় মো. জাহিদুর রহমান, নারায়ণগঞ্জের রূপগঞ্জে ছালাউদ্দিন ভূঞা, মানিকগঞ্জের সাটুরিয়া উপজেলার তিল্লিতে মো. মুরছালিন, জামালপুর জেলার ইসলামপুর উপজেলার কুলকান্দিতে মো. জুবাইদুর রহমান, সুনামগঞ্জ জেলার জগন্নাথপুর উপজেলার মিরপুরে আবদুল কাদির, হবিগঞ্জ জেলার মাধবপুর উপজেলার নোয়াপাড়ায় শেখ মোজাহিদ বিন ইসলাম, নবীগঞ্জ উপজেলার দেবপাড়া মো. আবদুল মোহিত চৌধুরী, চট্টগ্রাম জেলার বোয়ালখালী উপজেলার কধুরখীলে শফিউল আজম, নোয়াখালী জেলার চাটখিল উপজেলার পাঁচগাঁওয়ে সৈয়দ মাহমুদ হোসেন, ফেনী জেলার দাগনভুঁঞা উপজেলার রামনগরে এ কে এম কামাল উদ্দিন (বিকম, বিএড), দাগনভুঁঞায় বেলায়েত উল্ল্যাহ, বান্দরবান জেলার নাইক্ষ্যংছড়ি উপজেলার নাইক্ষ্যংছড়ি সদরে তসলিম ইকবাল চৌধুরী, ঘুমধুমে এ কে এম জাহাঙ্গীর আজিজ ও  সোনাইছড়িতে এ্যানিং মার্মা। 



70743,86560
আসন্ন আট উপজেলা নির্বাচনে অংশ নেবে বিএনপি
অন্যান্য
প্রকাশ : ০৮ সেপ্টেম্বর ২০১৯, ০০:০০
একাদশ জাতীয় সংসদ নির্বাচনে ভোট ডাকাতির অভিযোগ তোলার পর এই সরকারের সময়ে স্থানীয় সরকার নির্বাচনে অংশ না নেওয়ার সিদ্ধান্ত নিয়েছিল বিএনপি। কিন্তু তা থেকে সরে এসেছে দলটি। গতকাল শনিবার বিএনপির স্থায়ী কমিটির বৈঠকে আসন্ন আটটি উপজেলায় নির্বাচনে ধানের শীষ প্রতীকের প্রার্থী রাখার সিদ্ধান্ত নেওয়া হয়েছে। গতরাতে গুলশানে চেয়ারপারসনের রাজনৈতিক কার্যালয়ে অনুষ্ঠিত বৈঠকে লন্ডন থেকে স্কাইপে যুক্ত থেকে সভাপতিত্ব করেন ভারপ্রাপ্ত চেয়ারম্যান তারেক রহমান।বৈঠক শেষে বিএনপি মহাসচিব মির্জা ফখরুল ইসলাম আলমগীর বলেন, আগামী ১৪ অক্টোবর আটটি উপজেলায় যে নির্বাচন হবে, সেই নির্বাচনে দলীয় প্রতীকে আমরা যাওয়ার সিদ্ধান্ত নিয়েছি।রাত দশটায় এই প্রতিবেদন লেখার সময়ও রংপুর-৩ উপনির্বাচনে প্রার্থী চূড়ান্ত করা নিয়ে নেতারা আলোচনা করছিলেন।‘আসামের নাগরিকপঞ্জির বিষয়ে সরকারের ব্যাখ্যা দাবি’মির্জা ফখরুল ইসলাম আলমগীর বলেন, আসামের নাগরিকপঞ্জি নিয়ে সেখানকার মন্ত্রীবর্গ, বিজেপি নেতা এবং কেন্দ্রীয় মন্ত্রীদের যে সকল বক্তব্য ভারতের বিভিন্ন পত্রিকায় বেরিয়েছে তাতে বলা হয়েছে যে, ১৯ লাখ যারা বাদ পড়েছেন তাদের মধ্যে অধিকাংশ বাংলাদেশি নাগরিক। আমরা এহেন বক্তব্যের তীব্র নিন্দা ও প্রতিবাদ জানাচ্ছি। আমরা বাংলাদেশের সরকারের কাছে এই ব্যাপারে পরিষ্কার ব্যাখ্যা চাই, ব্যাখ্যা দাবি করছি। তিনি বলেন, জাতিকে অন্ধকারে না রেখে সরকারের জানানো উচিত আসলে ব্যাপারটা কী?স্থায়ী কমিটির বৈঠকে আরো উপস্থিত ছিলেন- খন্দকার মোশাররফ হোসেন, মওদুদ আহমদ, জমিরউদ্দিন সরকার, মির্জা আব্বাস, গয়েশ্বর চন্দ্র রায়, আব্দুল মঈন খান, নজরুল ইসলাম খান, আমীর খসরু মাহমুদ চৌধুরী ও ইকবাল হাসান মাহমুদ টুকু।এদিকে খালেদা জিয়ার শারীরিক অবস্থাসহ তার সার্বিক বিষয়ে আজ রবিবার নয়া পল্টনে বিএনপির কার্যালয়ে বেলা ১১টায় সংবাদ সম্মেলন করবে বিএনপি।  



70744,86561
সামাজিক ব্যবসা নিয়ে খাদ্য ও কৃষি সংস্থা প্রধানের সঙ্গে ইউনূসের বৈঠক
অন্যান্য
প্রকাশ : ০৮ সেপ্টেম্বর ২০১৯, ০০:০০
জাতিসংঘের খাদ্য ও কৃষি সংস্থার (এফএও) নব নির্বাচিত মহাপরিচালক এবং চীনের সাবেক কৃষি বিষয়ক উপমন্ত্রী কো দোংইয়ু বুধবার নোবেল লরিয়েট প্রফেসর মুহাম্মদ ইউনূসকে রোমে অবস্থিত সংস্থাটির প্রধান কার্যালয়ে আমন্ত্রণ করেন। মধ্য আফ্রিকান প্রজাতন্ত্রে ‘এফএও-ইউনূস প্রজেক্ট’ নামে একটি যৌথ সামাজিক ব্যবসা প্রকল্প নিয়ে আলোচনা ছিল এই আমন্ত্রণের উদ্দেশ্য। ইতালির সরকার প্রকল্পটির অর্থায়ন করছে।বৈঠকে প্রফেসর ইউনূস পরিবেশগত সংকট ও গ্রামাঞ্চলে তরুণ উদ্যোক্তা সৃষ্টির প্রয়োজনের প্রেক্ষাপটে কৃষির ভবিষ্যত্ নিয়ে তার মতামত তুলে ধরেন। যাতে চাকরির খোঁজে গ্রাম থেকে তরুণদের শহরে অভিবাসনের গতি কমিয়ে আনা যায়। গতকাল শনিবার ইউনূস সেন্টারের এক প্রেস বিজ্ঞপ্তিতে এই তথ্য জানানো হয়। 



70745,86562
বাংলাদেশের অগ্রগতি আশাব্যঞ্জক ----------------মার্কিন রাষ্ট্রদূত
অন্যান্য
প্রকাশ : ০৮ সেপ্টেম্বর ২০১৯, ০০:০০
আমেরিকান চেম্বার অব কমার্স ইন বাংলাদেশের (এ্যামচেম) নিজস্ব অফিস শনিবার উদ্বোধন করা হয়েছে। ঢাকার প্রগতি সরণির পার্ল ট্রেড সেন্টারে উদ্বোধনী অনুষ্ঠানে প্রধান অতিথি ছিলেন ঢাকাস্থ মার্কিন রাষ্ট্রদূত রবার্ট মিলার। উদ্বোধনকালে তিনি বলেন, বাংলাদেশ এগিয়ে যাচ্ছে। দেশটির অগ্রগতি আশাব্যঞ্জক। এখানকার গার্মেন্টস শিল্প, শিপব্রেকিং শিল্প ক্রমেই এগিয়ে যাচ্ছে। একদিন মেড ইন বাংলাদেশ বিশ্বজোড়া সাফল্য লাভ করবে। তিনি যুক্তরাষ্ট্র-বাংলাদেশ বাণিজ্য ও বিনিয়োগ সম্পর্কের কথা তুলে ধরেন। এ্যামচেম সভাপতি নুরুল ইসলামের সভাপতিত্বে অনুষ্ঠানে অন্যান্যের মধ্যে সাবেক অর্থমন্ত্রী এম সাইদুজ্জামান, ইন্টারন্যাশনাল চেম্বারের সভাপতি মাহবুবুর রহমান, এ্যামচেম ও ঢাকা চেম্বারের সাবেক সভাপতি আফতাব উল ইসলাম, এ্যামচেমের সাবেক সভাপতি সৈয়দ ইরশাদ আহমেদ প্রমুখ বক্তব্য রাখেন। বক্তারা বাংলাদেশে আমেরিকান চেম্বারের সূচনা পর্ব তুলে ধরেন। নিজস্ব অফিস স্থাপন করতে পেরে সংগঠনের সদস্য ও সংশ্লিষ্টদের সাধুবাদ জানান।



70746,86563
ফের মাঠে নেমেছেন আন্দোলনকারীরা
অন্যান্য
প্রকাশ : ০৮ সেপ্টেম্বর ২০১৯, ০০:০০
সরকারি চাকরিতে প্রবেশের বয়সসীমা ৩৫ করার দাবিতে ফের মাঠে নেমেছেন আন্দোলনকারীরা। গতকাল শনিবার সকাল ১০টা থেকে ঢাকা বিশ্ববিদ্যালয়ের রাজু ভাস্কর্যের সামনে অবস্থান নিতে শুরু করেন তারা। পরে বেলা ২টায় তারা অবস্থান কর্মসূচি শুরু করেন। আন্দোলনকারীরা জানিয়েছেন, দাবি আদায় না হওয়া পর্যন্ত তাদের কর্মসূচি চলবে।আন্দোলনকারীরা বলেন, সরকারি চাকরিতে প্রবেশের সময়সীমা যতক্ষণ না পর্যন্ত ৩৫ বাস্তবায়ন হবে, ততক্ষণ আমরা রাজপথ ছাড়ব না। আমরা রাজপথে দিন কাটাব, রাত কাটাব তবুও রাজপথ ছাড়ব না।সমাবেশে সাধারণ ছাত্র পরিষদের মুখপাত্র ইমতিয়াজ হোসেন বলেন, সংসদে জনপ্রশাসন মন্ত্রণালয় সম্পর্কিত স্থায়ী কমিটি পরপর তিনবার সুপারিশের পরও কেন উপেক্ষা করেছেন? বাংলাদেশ ছাত্র পরিষদের পক্ষে আলামিন রাজু বলেন, আওয়ামী লীগের নির্বাচনী ইশতেহারের ৩৩ পৃষ্ঠায় বয়স বৃদ্ধির ঘোষণা ছিল। কিন্তু জনপ্রশাসন প্রতিমন্ত্রীর কথায় আমরা হতাশ।সমাবেশ ও অবস্থান কর্মসূচিতে ঢাকাসহ সারাদেশ থেকে ৩৫ প্রত্যাশী শতাধিক শিক্ষার্থী যোগদান করেন।এতে আরো বক্তব্য রাখেন সংগঠনগুলোর প্রতিনিধি হারুন-অর-রশিদ, এমএ আলী, ইউসুফ জামিল, রফিকুল ইসলাম কিরন, মহাদেব সরকার, নাছির হোসেন, কামাল হোসেন, জসিম উদ্দিন, নাসরিন সুমি, অরুণিমা, নাহিদা আক্তার প্রমুখ।



70747,86564
গণতন্ত্রের মানসপুত্র হোসেন শহীদ সোহরাওয়ার্দীর আজ ১২৭তম জন্মদিন
অন্যান্য
প্রকাশ : ০৮ সেপ্টেম্বর ২০১৯, ০০:০০
আজ গণতন্ত্রের মানসপুত্র, উপমহাদেশের প্রখ্যাত রাজনীতিবিদ হোসেন শহীদ সোহরাওয়ার্দীর ১২৭তম জন্মদিন। বরেণ্য এ নেতা ১৯৬৩ সালের ৫ ডিসেম্বর লেবাননের বৈরুতে একটি হোটেল কক্ষে মৃত্যুবরণ করেন। ঢাকার হাইকোর্টের পাশে তিন নেতার মাজারে হোসেন শহীদ সোহরাওয়ার্দীর সমাধি।হোসেন শহীদ সোহরাওয়ার্দী পাকিস্তানের সামরিক স্বৈরশাসনের বিরুদ্ধে এদেশের শান্তিপ্রিয় গণতন্ত্রকামী মানুষের আন্দোলনের নেতৃত্ব দিয়েছিলেন। ১৯৪৭ সালে পাকিস্তান প্রতিষ্ঠার পর থেকে তিনি মুসলিম লীগ সরকারের একনায়কতন্ত্রের বিরুদ্ধে প্রতিবাদী ভূমিকা পালন করেন। তত্কালীন পাকিস্তান সরকারের গণবিরোধী কার্যকলাপের বিরুদ্ধে হোসেন শহীদ সোহরাওয়ার্দী এদেশের জনগণকে সোচ্চার করেছিলেন। তিনি তাদেরকে বিভিন্নভাবে সংগঠিত করেছিলেন। কেবল একজন রাজনৈতিক নেতাই নন, তিনি ছিলেন একজন দূরদর্শী রাষ্ট্রনায়কও। তার প্রচেষ্টায় ১৯৬৫ সালে পাকিস্তানের প্রথম সংবিধান প্রণীত হয়। ১৯৫২ সালের ভাষা আন্দোলনের পর বাঙালির যে জাতীয়তাবাদী চেতনার উন্মেষ ঘটেছিল তার নেতৃত্ব দিয়েছিলেন হোসেন শহীদ সোহরাওয়ার্দী। তার রাজনৈতিক দূরদর্শিতার ফল ১৯৫৪ সালের যুক্তফ্রন্ট এবং অবিস্মরণীয় বিজয়। হোসেন শহীদ সোহরাওয়ার্দী ছিলেন যুক্তফ্রন্ট গঠনের মূল নেতাদের মধ্যে অন্যতম। গণতান্ত্রিক রীতি ও জনমতের প্রতি শ্রদ্ধাশীল ছিলেন, তাই সুধী সমাজ কর্তৃক ‘গণতন্ত্রের মানসপুত্র’ বলে আখ্যায়িত হন।বর্তমান পশ্চিমবঙ্গের মেদিনীপুরের এক সম্ভ্রান্ত মুসলিম পরিবারে ১৮৯২ সালের ৮ সেপ্টেম্বর তার জন্ম। তিনি ছিলেন বিচারপতি স্যার জাহিদ সোহরাওয়ার্দীর কনিষ্ঠ সন্তান। জাহিদ সোহরাওয়ার্দী কলকাতা হাইকোর্টের একজন খ্যাতনামা বিচারক ছিলেন। ১৯১৮ সালে গ্রেস ইন হতে বার এট ল ডিগ্রি অর্জন করেন। এরপর ১৯২১ সালে কলকাতায় ফিরে এসে আইন পেশায় নিয়োজিত হন। ১৯২০ সালে তিনি বেগম নেয়াজ ফাতেমাকে বিবাহ করেন। বেগম নেয়াজ ফাতেমা ছিলেন তত্কালীন ব্রিটিশ ভারতের স্বরাষ্ট্রমন্ত্রী স্যার আবদুর রহিমের কন্যা। 



70748,86565
আগুন নিয়ে খেলবেন না জিয়া, এরশাদ ও খালেদা জিয়াও পারেনি ------------------- শামীম ওসমান
অন্যান্য
প্রকাশ : ০৮ সেপ্টেম্বর ২০১৯, ০০:০০
নারায়ণগঞ্জ-৪ আসনের সংসদ সদস্য এ কে এম শামীম ওসমান হুঁশিয়ারি উচ্চারণ করে বলেছেন, নারায়ণগঞ্জ আওয়ামী লীগ মানে আগুন নিয়ে খেলা। কারো কথায় আগুন নিয়ে খেলবেন না। পারবেন না। জিয়া, এরশাদ, খালেদা জিয়া পারেনি। আর এটাতো শেখ হাসিনার বাংলাদেশ। আমি তৃণমূলের নেতাকর্মীদের সঙ্গে আছি, ছিলাম, থাকব। যে কয়দিন দেহে প্রাণ আছে ততদিন আপনাদের সঙ্গে আছি।’ শনিবার বিকালে শহরের মিশনপাড়া মোড়ে নবাব সলিমউল্লাহ সড়কে অনুষ্ঠিত বিশাল জনসভায় তিনি এসব কথা বলেন।গতকাল জনসভায় উপস্থিত ছিলেন জেলা আওয়ামী লীগের সাধারণ সম্পাদক আবু হাসনাত শহীদ মো. বাদল, মহানগর আওয়ামী লীগের সাধারণ সম্পাদক অ্যাডভোকেট খোকন সাহা, সহসভাপতি চন্দন শীল, অ্যাডভোকেট ওয়াজেদ আলী খোকন, যুগ্ম সম্পাদক শাহ্ নিজাম, সিদ্ধিরগঞ্জ থানা আওয়ামী লীগের সভাপতি মুজিবুর রহমান, ফতুল্লা থানা আওয়ামী লীগের সভাপতি এম সাইফুল্লাহ বাদল, সোনারগাঁও থানা আওয়ামী লীগের আহ্বায়ক শামসুল ইসলাম ভূইয়া, জেলা আওয়ামী লীগের সাংগঠনিক সম্পাদক মীর সোহেল আলী, মহানগর আওয়ামী লীগের সাংগঠনিক সম্পাদক জাকিরুল আলম হেলাল, মহানগর যুবলীগের সভাপতি শাহাদাত হোসেন সাজনু ভূইয়া, জেলা মহিলা আওয়ামী লীগের সভাপতি প্রফেসর শিরিন বেগম, মহানগর মহিলা লীগের সভাপতি ইসরাত জাহান স্মৃতি, মহানগর স্বেচ্ছাসেবক লীগের সভাপতি জুয়েল হোসেন, সাধারণ সম্পাদক ও নাসিক ২৩ নম্বর ওয়ার্ডের কাউন্সিলর সাইফুদ্দিন আহমেদ দুলাল প্রধান, ১৬ নম্বর ওয়ার্ডের কাউন্সিলর নাজমুল আলম সজল প্রমুখ। 



70749,86566
পাক সন্ত্রাসীদের থেকে কাশ্মীরিদের রক্ষায় দৃঢ় প্রতিজ্ঞ ভারত --------------অজিত দোভাল
অন্যান্য
প্রকাশ : ০৮ সেপ্টেম্বর ২০১৯, ০০:০০
ভারতের জাতীয় নিরাপত্তা উপদেষ্টা অজিত দোভাল বলেছেন, পাকিস্তানি সন্ত্রাসীদের হাত থেকে জম্মু ও কাশ্মীরকে রক্ষায় তার দেশ দৃঢ়প্রতিজ্ঞ। তিনি বলেন, এসব সন্ত্রাসী অনবরত এ অঞ্চলকে অস্থিতিশীল করে তুলছে। তাই কাশ্মীরিদের জীবন বাঁচাতে আমাদের যা কিছু করা দরকার আমরা তা করে যাব। গতকাল সাংবাদিকদের সঙ্গে তিনি এসব কথা বলেন। খবর ইন্ডিয়া টুডেরঅজিত দোভাল বলেন, এরই মধ্যে পাকিস্তানি অনেক সন্ত্রাসী এদেশে অনুপ্রবেশ করেছে। তবে ভারত অধিকাংশকেই গ্রেফতার করতে সক্ষম হয়েছে। তিনি বলেন, এই সন্ত্রাসী কর্মকাণ্ডই হচ্ছে পাকিস্তানের একমাত্র অস্ত্র। এর মাধ্যমেই তারা দিনের পর দিন এ অঞ্চলের শান্তি নষ্ট করে যাচ্ছে। অজিত দোভাল বলেন, যদিও আমরা নিষেধাজ্ঞা জারি করেছি, তবে ৯২ শতাংশ এলাকাই এখন তা থেকে মুক্ত। সে বিবেচনায় কাশ্মীরিরা এখন এসব নিষেধাজ্ঞা থেকে মুক্ত। তিনি বলেন, সেখানে সেনাবাহিনীর কোনো বাড়াবাড়ি নেই। স্থানীয় পুলিশ এবং কেন্দ্রীয় বাহিনী একসঙ্গে নির্দেশনা বাস্তবায়নে কাজ করে যাচ্ছে। সেনাবাহিনী সেখানে আছে শুধু সন্ত্রাসীদের বিরুদ্ধে লড়াইয়ের জন্য। একপর্যায়ে তিনি বলেন, আমার সম্পূর্ণ বিশ্বাস, কাশ্মীরের সংখ্যাগরিষ্ঠ মানুষই ৩৭০ ধারা বিলোপের পক্ষে। এই সিদ্ধান্তের ফলে তারা আশাবাদী যে চাকরি ক্ষেত্রে সুযোগ আরো বাড়বে। অর্থনৈতিক উন্নতি হবে। তবে সামান্যসংখ্যক দুষ্কৃতকারী শুধু এর বিরোধিতা করছে।কাশ্মীরের সাবেক মুখ্যমন্ত্রী মেহবুবা মুফতিসহ আরো অনেক নেতার আটকের বিষয়ে তিনি বলেন, তারা চাইলে আদালতে এর বিরুদ্ধে চ্যালেঞ্জ করতে পারেন। চলমান আইনশৃঙ্খলা পরিস্থিতির বিবেচনায় এটা করা হয়েছে। কেননা তাদের মাধ্যমে যদি কোথাও কোনো গণসমাবেশ হয়, তাহলে সন্ত্রাসীরা এই সুযোগটি কাজে লাগাতে পারে। তিনি বলেন, আমরা কারো বিরুদ্ধেই কোনো ফৌজদারি অপরাধ বা রাষ্ট্রদ্রোহের অভিযোগ আনিনি। তারা প্রতিরোধমূলক হেফাজতে আছেন। গণতান্ত্রিক পরিবেশ ফিরে এলেই তাদের ছেড়ে দেওয়া হবে। আমি বিশ্বাস করি, সে অবস্থা খুব দ্রুতই আসবে। 



70750,86567
ডোরিয়ানের তান্ডবে ভুতুড়ে শহরে পরিণত হয়েছে মার্শ হারবার
অন্যান্য
প্রকাশ : ০৮ সেপ্টেম্বর ২০১৯, ০০:০০
প্রলয়ঙ্করীর হারিকেন ডোরিয়ানের তান্ডবে ভুতুড়ে শহরে পরিণত হয়েছে বাহামা দ্বীপপুঞ্জের শহর মার্শ হারবার। শহরজুড়ে বিক্ষিপ্ত ধ্বংসাবশেষের পাশাপাশি ময়লা-আবর্জনা ছড়িয়ে রয়েছে। ঝড়ের ধ্বংসাবশেষ সরাতে ভারী সরঞ্জাম নিয়ে পরিচ্ছন্নতা অভিযান পরিচালনা করা অপরিহার্য হয়ে পড়েছে। সরেজমিনে শহরটির বিভিন্ন স্থানের পরিস্থিতি এভাবেই বর্ণনা করেছে সিএনএন-এর একটি দল। কর্মকর্তারা জানিয়েছেন, গত ২ সেপ্টেম্বরের ওই ঝড়ে মৃতের সংখ্যা বেড়ে ইতোমধ্যেই ৪৩ জনে দাঁড়িয়েছে। গার্ডিয়ান জানিয়েছে, প্রলয়ঙ্করী এ ঘূর্ণিঝড়ের তান্ডবে বাহামা দ্বীপপুঞ্জের ১৩ হাজার ঘরবাড়ি মারাত্মকভাবে ক্ষতিগ্রস্ত হয়েছে। -আল জাজিরা 



70751,86568
সম্পর্কোন্নয়নের লক্ষ্যে বন্দি বিনিময় রাশিয়া ও ইউক্রেনের
অন্যান্য
প্রকাশ : ০৮ সেপ্টেম্বর ২০১৯, ০০:০০
পারস্পরিক সম্পর্কোন্নয়নের লক্ষ্যে বন্দি বিনিময় করেছে রাশিয়া ও ইউক্রেন। এর অংশ হিসেবে ইতোমধ্যেই ৩৫ জন করে বন্দিকে মুক্তি দেওয়া হয়েছে। ২০১৭ সালেই এ প্রক্রিয়া শুরু হলেও দীর্ঘ সমঝোতা প্রক্রিয়ার ফলে বন্দিদের মুক্তির বিষয়টি বিলম্বিত হয়। গতকাল শনিবার মস্কো ও কিয়েভে অবতরণ করে মুক্ত বন্দিদের বহনকারী বিমান। প্রথম দফার এই বন্দি বিনিময়কে স্বাগত জানিয়েছেন ইউক্রেনের প্রেসিডেন্ট ভোলোদিমির জেলেনস্কি। রাজধানী কিয়েভে আগত মুক্তিপ্রাপ্তদের স্বাগত জানিয়ে তিনি বলেন, আমরা প্রথম দফায় মুক্ত মানুষগুলোকে পেয়েছি। -বিবিসি



70752,86569
ভারতের রাষ্ট্রপতিকে আকাশসীমা ব্যবহার করতে দিবে না পাকিস্তান
অন্যান্য
প্রকাশ : ০৮ সেপ্টেম্বর ২০১৯, ০০:০০
আইসল্যান্ডে যাওয়ার পথে ভারতের রাষ্ট্রপতি রামনাথ কোবিন্দের ফ্লাইটকে পাকিস্তানের আকাশসীমা ব্যবহার করতে দেওয়ার অনুরোধ জানিয়েছিল দিল্লি, কিন্তু ওই অনুরোধ প্রত্যাখ্যান করার সিদ্ধান্ত নিয়েছে ইসলামাবাদ। পাকিস্তানের পররাষ্ট্রমন্ত্রী শাহ মেহমুদ কোরেশি শনিবার এ কথা ঘোষণা করেছেন বলে জানিয়েছে ডন। কাশ্মীর উপত্যকার লোকজনের ওপর ভারতের ‘ধারাবাহিক নিপীড়নের’ কারণে কোবিন্দকে আকাশসীমা ব্যবহার করতে না দেওয়ার এ সিদ্ধান্ত পাকিস্তানের প্রধানমন্ত্রী ইমরান খান অনুমোদন করেছেন বলে কোরেশি পাকিস্তানের রাষ্ট্রীয় গণমাধ্যম পিটিভিকে জানিয়েছেন।সোমবার থেকে শুরু হতে যাওয়া ত্রিদেশীয় এক সফরে প্রেসিডেন্ট কোবিন্দের আইসল্যান্ড, সুইজারল্যান্ড ও স্লোভেনিয়া যাওয়ার কথা রয়েছে। সফরে তিনি দেশগুলোর শীর্ষ নেতৃবৃন্দকে আন্তঃসীমান্ত সন্ত্রাসবাদের বিষয়ে অবহিত করবেন বলে ধারণা করা হচ্ছে।  -এনডিটিভি



70753,86570
সরকার আধুনিক ও বাণিজ্যিক কৃষির জন্য কাজ করছে: কৃষিমন্ত্রী
সারাদেশ
প্রকাশ : ০৮ সেপ্টেম্বর ২০১৯, ০১:০৭
কৃষিমন্ত্রী ড. আব্দুর রাজ্জাক বলেছেন, 'নিরাপদ ও পুষ্টিমান সমৃদ্ধ খাদ্য নিশ্চিত করতে সরকার আধুনিক ও বাণিজ্যিক কৃষির জন্য কাজ করছে।' শনিবার দুপুরে টাঙ্গাইলের মধুপুর উপজেলা স্বাস্থ্য কমপ্লেক্সকে ৫০ শয্যা থেকে ১০০ শয্যায় উন্নীতকরণ প্রকল্পের উদ্বোধনী অনুষ্ঠানে প্রধান অতিথির তিনি বক্তৃতায় এ কথা বলেন।তিনি বলেন, 'নতুন নতুন কৃষি প্রযুক্তি ব্যবহার করে কৃষি উৎপাদন খরচ কমাতে কৃষিকে যান্ত্রিকীকরণ করতে হবে। প্রতিটি স্তরে উন্নয়নের জন্য বাংলাদেশ এখন সারা বিশ্বের কাছে রোল মডেল। কৃষিকে লাভজনক করতে হলে কৃষিপণ্য রপ্তানির কোন বিকল্প নেই। বঙ্গবন্ধুর কন্যা প্রধানমন্ত্রী শেখ হাসিনার নেতৃত্বে বাংলাদেশ আজ উন্নয়নের মহাসড়কে। কৃষকরা যাতে তাদের উৎপাদিত কৃষিপণ্য যথাসময়ে বাজারে বিক্রি করতে পারেন তার জন্য এলাকার সকল রাস্তা-ঘাঁট পাঁকা করা হচ্ছে।'তিনি আরও বলেন, 'আমরা খাদ্যে স্বয়ংসম্পূর্ণতা অর্জন করেছি। এক সময় বাংলাদেশ ছিল খাদ্য ঘাটতির ও মঙ্গা কবলিত দেশ। এখন আমাদের দেশ মধ্যম আয়ের দেশে পরিণত হচ্ছে। বর্তমান সরকারের চলমান উন্নয়ন কর্মকাণ্ড আগামী প্রজন্মের জন্য। আমাদের সন্তানদেরকে উন্নত শিক্ষায় শিক্ষিত করতে হবে। যাতে তারা দেশ প্রেমিক হয়ে সত্যিকার অর্থে আধুনিক সমৃদ্ধশালী বাংলাদেশ গড়ে তুলতে পারে। তাদের স্বপ্ন দেখাতে হবে।'আরও পড়ুন:  জাপায় সমঝোতার চেষ্টা, দুই পক্ষের বৈঠকএ বছর কৃষক তার উৎপাদিত ধানের ন্যায্যমূল্য না পাওয়ায় দুঃখ প্রকাশ করে তিনি বলেন, 'সামনের দিনে এমন ঘটনা যাতে না ঘটে প্রধানমন্ত্রীর নির্দেশে আগাম ব্যবস্থা নেয়া হবে। মাঠ পর্যায়ে সরাসরি কৃষকের কাছ থেকে ধান কেনার প্রযুক্তি সহায়তাসহ সব ব্যবস্থা নেওয়া হবে। এবার যাদের কাছ থেকে ধান কেনা হয়েছে তাদের তালিকা দেখে অনিয়মের বিরুদ্ধে ব্যবস্থা নেওয়ার হবে। মানুষের দেহ সচল রাখার জন্য যেমন রক্ত অপরিহার্য। তেমনি দেশের অর্থনীতি সচল রাখার নিয়ামক বিদ্যুৎ। সেই বিদ্যুৎ উৎপাদনে সরকার রেকর্ড গড়েছে।'টাঙ্গাইলের সিভিল সার্জন ডা. শরীফ হোসেন খানের সভাপতিত্বে সভায় স্বাস্থ্য ও পরিবার কল্যাণ মন্ত্রণালয়ের স্বাস্থ্য অর্থনীতি বিভাগের এসএসকে’র মহাপরিচালক ডা. শাহাদৎ হোসেন মাহমুদ, স্বাচিপে’র কেন্দ্রীয় কমিটির মহাসচিব অধ্যাপক ডা. আবদুল আজিজ, স্বাস্থ্য অধিদপ্তরের সিভিএইচসি’র লাইন ডাইরেক্টর অধ্যাপক ডা. আবুল হোসেন খান, স্বাস্থ্য প্রকৌশল বিভাগের অতিরিক্ত প্রধান প্রকৌশলী নজরুল ইসলাম, পরিচালক (হাসপাতাল) ডা. আমিনুল হাসান এবং টাঙ্গাইলের জেলা প্রশাসক শহিদুল ইসলাম বক্তৃতা করেন।এর আগে, টাঙ্গাইল ধনবাড়ী উপজেলার পাইস্কা পুরাতন বাজারে চার কোটি টাকা ব্যয়ে (চার তলা) গ্রামীণ মার্কেট নির্মাণ কাজের ভিত্তিপ্রস্তর স্থাপন কৃষিমন্ত্রী।ইত্তেফাক/জেডএইচডি



70754,86571
সমঝোতার চেষ্টা ও বিরোধের প্যাঁচে জাপা
রাজনীতি
প্রকাশ : ০৮ সেপ্টেম্বর ২০১৯, ০১:৩৫
বিরোধ মেটাতে ও দলে ভাঙ্গন ঠেকাতে জাতীয় পার্টিতে (জাপা) কলহে লিপ্ত দুই পক্ষের মধ্যে সমঝোতার উদ্যোগ নেওয়া হয়েছে। ‘রওশন এরশাদ সংসদের বিরোধীদলীয় নেতা, জিএম কাদের দলের চেয়ারম্যান ও সংসদের বিরোধীদলীয় উপনেতা এবং রংপুর-৩ আসনে উপ-নির্বাচনে এরশাদ-রওশনের ছেলে রাহগির আল মাহির (সাদ এরশাদ) দলীয় প্রার্থী’- এই তত্ত্ব নিয়ে সমঝোতার চেষ্টা চলছে। সমঝোতার লক্ষ্যে রওশন ও কাদের বলয়ের কয়েক নেতা গতকাল শনিবার রাতে রাজধানীর একটি ক্লাবে দীর্ঘ বৈঠক করেছেন। এই বৈঠকে ছিলেন- নাম প্রকাশে অনিচ্ছুক উভয় পক্ষের এরকম দুইজন করে চারজন নেতা পৃথকভাবে ইত্তেফাককে বিষয়টি নিশ্চিত করেছেন। তবে এরমধ্যেও কিছু কিছু ইস্যুতে দুই পক্ষের বিরোধের তেজ এখনও কমেনি। রওশন-কাদের পন্থিদের কেউ কেউ পরস্পরের বিরুদ্ধে এখনও তোপ দাগাচ্ছেন। সবমিলিয়ে প্রয়াত এইচএম এরশাদের রেখে যাওয়া দলটি এখনও গ্যাড়াকলেই।গতকাল রাতের এই সমঝোতা বৈঠকে জিএম কাদেরের পক্ষে ছিলেন- দলের প্রেসিডিয়াম সদস্য কাজী ফিরোজ রশীদ এমপি, জিয়াউদ্দিন আহমেদ বাবলু, সৈয়দ আবু হোসেন বাবলা এমপি ও লে. জে. (অব.) মাসুদ উদ্দিন চৌধুরী। আর রওশন বলয়ের পক্ষে উপস্থিত ছিলেন জাপার প্রেসিডিয়াম সদস্য মুজিবুল হক চুন্নু এমপি, ফখরুল ইমাম এমপি, এসএম ফয়সল চিশতি ও সেলিম ওসমান এমপি। জিয়াউদ্দিন বাবলু ও আবু হোসেন বাবলা দুজনই গতকাল ইত্তেফাককে জানান, তারা দলের ঐক্য চান, এজন্যই সমঝোতার চেষ্টা করছেন।গত চারদিন ধরে জাপার নেতা-কর্মীদের চোখের আড়ালে থাকা দলটির মহাসচিব মসিউর রহমান রাঙ্গাও চলমান দ্বন্দ্বের অবসানের আশা দেখছেন। চারদিন ধরে তেমন কারও ফোন না ধরলেও গতকাল এই প্রতিবেদকের প্রথম কলেই ফোন রিসিভ করেন রাঙ্গা। বললেন, ‘কৌশলগত কারণে রাজনীতিতে কখনও কখনও ডুব দিতে হয়। আমি যদি রওশন এরশাদ বা জিএম কাদের কারও প্রোগামে অংশ নিতাম তাহলে মনে হতো আমি একটা পক্ষ নিয়েছি। আমি সেটি চাইনি বলেই চুপ ছিলাম। তবে দুই পক্ষের মধ্যে সমঝোতার চেষ্টা করছি। আশা করছি কয়েকদিনের মধ্যেই সমঝোতা হবে।’ জানা গেছে, আজ রবিবার জাপার বনানী কার্যালয়ে সংবাদ সম্মেলনে বক্তব্য রাখতে পারেন রাঙ্গা।সমঝোতার উদ্যোগের ইঙ্গিত দিয়েছেন জাপার চেয়ারম্যান দাবিদার জিএম কাদেরও। গতকাল দুপুরে রাজধানীর বনানীতে জাতীয় পার্টির (জাফর) প্রেসিডিয়াম সদস্য এয়ার আহমদ সেলিমের জাপায় যোগদান অনুষ্ঠানে জিএম কাদের বলেন, ‘পদ-পদবি বা ব্যক্তিগত সম্পদ অর্জনের জন্য আমি রাজনীতি করি না। দেশ, দেশের মানুষ ও জাপার জন্য আমাদের রাজনীতি। কোনো লোভ-লালসার জন্য আমাদের রাজনীতি নয়। দল গঠনতন্ত্র এবং প্রতিষ্ঠাতা চেয়ারম্যান এইচএম এরশাদের নির্দেশনায় চলছে। জাপায় বিভেদের অবকাশ নেই। বিভ্রান্তির কোনো সুযোগ নেই এখানে। বিশৃঙ্খলার সুযোগ জাপায় থাকবেনা। সঠিক পথে ও সুশৃঙ্খলভাবে জাপা বাংলাদেশের রাজনীতিতে এগিয়ে যাবে। ঐক্যের মাধ্যমে আমরা সবাই মিলে দলকে সামনে এগিয়ে নিতে চাই। ঐক্যের জন্য যে কোনো ত্যাগ স্বীকারে আমি প্রস্তুত।’ এসময় আগামী ৩০ নভেম্বর জাপার কাউন্সিল হবে বলে ঘোষণা করে জিএম কাদের বলেন, ‘সম্মেলনে দলের নেতা-কর্মীরাই জাপার আগামী দিনের নেতৃত্ব নির্বাচন করবেন। যে কেউ চেয়ারম্যান পদে প্রতিদ্বন্দ্বিতা করতে পারেন। নেতা-কর্মীদের সিদ্ধান্তই আমি মেনে নেব।’সমঝোতার চেষ্টার কারণেই গতকাল রওশন এরশাদ ও জিএম কাদেরের কোনো পক্ষই রংপুর-৩ আসনে দলীয় প্রার্থীর আনুষ্ঠানিক ঘোষণা দেয়নি। শুক্রবার বনানী কার্যালয়ে জিএম কাদেরের সভাপতিত্বে অনুষ্ঠিত দলের প্রেসিডিয়াম সদস্য ও সংসদ সদস্যদের যৌথসভায় রংপুর মহানগর জাপার সাধারণ সম্পাদক এসএম ইয়াছিরকে দলের প্রার্থী হিসেবে চূড়ান্ত করা হয়। গতকাল তার নাম আনুষ্ঠানিকভাবে ঘোষণার কথা ছিল। তবে সেটি স্থগিত করেন জিএম কাদের। এছাড়া শুক্রবারের ওই যৌথসভায় সর্বস্মতিক্রমে প্রস্তাব গৃহীত হয়েছিল যে- রওশনের পক্ষে সক্রিয় অবস্থান নেওয়া দলের দুই প্রেসিডিয়াম সদস্য ব্যারিস্টার আনিসুল ইসলাম মাহমুদ ও ফখরুল ইমামকে দল থেকে অব্যাহতি দেওয়া হবে। গতকাল সেই অব্যাহতির ঘোষণা দেওয়ারও কথা ছিল, সেটিও স্থগিত রেখেছেন জিএম কাদের। রওশনপন্থিদেরও প্রস্তুতি ছিল- যদি আনিস ও ফখরুলকে অব্যাহতি দেওয়া হয়, তাহলে তারাও দল থেকে জিএম কাদেরকে বহিষ্কারের ঘোষণা দেবেন। এই বিষয়টি ছাড়াও সাদকে রংপুরে দলীয় প্রার্থী হিসেবে ঘোষণার জন্য গতকাল বিকালে রওশন গ্রুপের সংবাদ সম্মেলন করার কথা ছিল। সমঝোতার চেষ্টা চলায় রওশনও সংবাদ সম্মেলন স্থগিত করেন।এদিকে, আজ বিকাল পাঁচটায় শুরু হচ্ছে সংসদের চতুর্থ অধিবেশন। এর আগে ‘বিরোধীদলীয় নেতা নির্বাচন’ করতে আজ বেলা ১টায় সংসদ ভবনে দলের পার্লামেন্টারি পার্টির বৈঠক ডেকেছেন জাপার চেয়ারম্যান দাবিদার রওশন এরশাদ। দলের বর্তমান ২৫জন সংসদ সদস্যের মধ্যে জিএম কাদেরসহ বাকি ২৪ জনকেই বিরোধীদলীয় উপনেতার প্যাডে নিজেকে জাপার চেয়ারম্যান উল্লেখ করে গতকাল চিঠি পাঠিয়েছেন রওশন। জিএম কাদেরকে দেওয়া চিঠিতে তাকে জাপার কো-চেয়ারম্যান হিসেবে উল্লেখ করা হয়েছে।তবে রওশনের ডাকা আজকের পার্লামেন্টারি পার্টির বৈঠকে যোগ না দেওয়ার সিদ্ধান্ত রয়েছে কাদেরের প্রতি সমর্থন থাকা এমপিদের। দলের ১৫ জন এমপি ইতোমধ্যে স্বাক্ষরের মাধ্যমে সংসদের বিরোধীদলীয় নেতা হিসেবে কাদেরকে সমর্থন জানিয়েছেন। জিএম কাদের তাকে বিরোধীদলীয় নেতা হিসেবে নিয়োগের জন্য মঙ্গলবার সংসদের স্পিকার ড. শিরীন শারমিন চৌধুরীর কাছে যেই চিঠি দিয়েছেন সেটির সঙ্গে ওই ১৫ এমপির স্বাক্ষরও সংযুক্ত করেছেন। এছাড়া আজ যখন রওশন পার্লামেন্টারি পার্টির বৈঠক ডেকেছেন, এর আগে বেলা ১২টায় জিএম কাদের বনানী কার্যালয়ে দলের প্রেসিডিয়াম সদস্য ও এমপিদের যৌথসভা ডেকেছেন।রওশনের আজকের বৈঠকে যোগ না দেওয়ার যুক্তি দেখিয়ে জিএম কাদেরের প্রতি সমর্থন থাকা জাপার চারজন এমপি গতকাল ইত্তেফাককে জানান, দলের চেয়ারম্যান হিসেবে তারা জিএম কাদেরকেই মানেন। চেয়ারম্যান হিসেবে কাদেরই জাপার পার্লামেন্টারি পার্টির প্রধান। সুতরাং পার্লামেন্টারি পার্টির বৈঠক ডাকার এখিতয়ারও কাদেরের। তাছাড়া জাপার গঠনতন্ত্রের ২২ ধারায় বিরোধীদলীয় নেতা মনোনয়নে পার্লামেন্টারি পার্টির বৈঠক করার কোনো কথা বলা হয়নি।জাপার কাদেরপন্থি একাধিক দায়িত্বশীল নেতা ইত্তেফাককে জানান, রংপুর উপনির্বাচনে রওশনপুত্র সাদকে দলের মনোনয়ন দেওয়া নিয়ে তাদের ঘোর আপত্তি রয়েছে। রংপুরের মেয়র মোস্তাফিজুর রহমান মোস্তফাসহ স্থানীয় নেতা-কর্মীরাও সাদের বিরুদ্ধে একাট্টা। ফলে সাদের প্রশ্নে মতৈক্যে পৌঁছানো কঠিন। এছাড়া কাদেরপন্থিদের কেউ কেউ রওশনকে বিরোধীদলীয় নেতা মানতে নারাজ। আবার রওশনের পক্ষে থাকা নেতাদের কেউ কেউও কাদেরকে দলের চেয়ারম্যান মানতে রাজি নন। ফলে সমঝোতার চেষ্টা কতটুকু ফলপ্রসূ হবে তা নিয়ে সংশয় রয়েছে উভয় পক্ষের নেতাদের মধ্যেই। সংশয় প্রকাশকারী নেতাদের কারও কারও মতে, যেই তত্ত্বের কথা শোনা যাচ্ছে- সেই ফর্মুলায় সমঝোতা হলে রওশন ও কাদের দুজনই নিজ বলয়েই নতুন সংকটে পড়তে পারেন।অন্যদিকে, গতকাল বনানী কার্যালয়ে যোগদান অনুষ্ঠানে সভাপতিত্বকারী জাপার প্রেসিডিয়াম সদস্য কাজী ফিরোজ রশীদ বলেন, জাপার ওপরে বারবার আঘাত এসেছে। নানা ষড়যন্ত্রের মধ্য দিয়েই জাপা এগিয়ে যাচ্ছে। এরশাদ দুইবার পাঁচটি করে আসনে জয়ী হয়েছেন, এটা ইতিহাস। গঠনতন্ত্রের ২০/১/ক ধারা মোতাবেক এরশাদ তার অবর্তমানে জিএম কাদেরকে পার্টির চেয়ারম্যান নির্বাচন করেছেন। এটা গঠনতন্ত্র মোতাবেকই হয়েছে। তিনি আরও বলেন, রওশন এরশাদ আমাদের মায়ের মতো, তিনি আমাদের অভিভাবক। আমরা বিশ্বাস করি কিছু মানুষের পরামর্শে বেগম রওশন এরশাদকে বিভ্রান্ত করা যাবেনা। রওশন এরশাদ অবশ্যই অনুধাবন করবেন এবং জাপার এগিয়ে চলার রাজনীতিতে আমাদের অভিভাবক হয়েই থাকবেন। চলমান বিদাদের সময়ে নিরব থাকা জাপার সাবেক মহাসচিব এবিএম রুহুল আমিন হাওলাদার গতকাল ইত্তেফাককে বলেন, ‘প্রায় সারাজীবন দলটা করি। বিপদে-আপদে কখনও এরশাদকে ছেড়ে যাইনি। এখন এরকম ঘটনায় কষ্ট পাচ্ছি। স্যারের (এরশাদের) আত্মাও হয়তো কষ্ট পাচ্ছে। নেতা-কর্মীরাও বিভ্রান্ত, দিশেহারা। আমি মনেপ্রাণে দলের ঐক্য কামনা করি।’ইত্তেফাক/জেডএইচডি



70755,86572
মেধাবী শিশু জন্মদানে ভারতে গোবর ও গোমূত্রের ওষুধ!
বিশ্ব সংবাদ
প্রকাশ : ০৮ সেপ্টেম্বর ২০১৯, ০২:১৪
অত্যন্ত মেধাবী ও স্বাস্থ্যবান শিশু জন্ম দিতে গরুর গোবর এবং মূত্র দিয়ে ওষুধ তৈরি করছে ভারত। দেশটির আয়ুশ মন্ত্রণালয়ের সঙ্গে মিলে সরকারি প্রতিষ্ঠান ‘রাষ্ট্রীয় কামধেনু আয়োগ’ এই ওষুধ উৎপাদন প্রক্রিয়া শুরু করেছে। ৫ সেপ্টেম্বর এমন একটি প্রতিবেদন প্রকাশ করে দিল্লির সংবাদমাধ্যম ‘দ্যা প্রিন্ট’। প্রতিবেদনে বলা হয়, ওষুধটির নাম দেওয়া হয়েছে ‘পঞ্চগব্য’। এটি নিয়ে কামধেনু আয়োগের কর্মকর্তারা দাবি করছেন, গর্ভবতী মহিলারা নিয়মিত এই ওষুধ সেবন করলে স্মার্ট, বুদ্ধিমান এবং স্বাস্থ্যবান শিশুদের জন্ম দিতে সক্ষম হবে।রাষ্ট্রীয় কামধেনু আয়োগের চেয়ারম্যান বল্লবভাই কাঠিরিয়া সংবাদমাধ্যমকে বলেন, গরুর গোবর, মূত্র, দুধ, ঘি এবং দই মিশিয়ে প্রসূতিদের জন্য এই বিশেষ ওষুধ তৈরি হবে। শাস্ত্র ও আয়ুর্বেদেও এই পঞ্চগব্যের কথা বলা আছে।তিনি আরো বলেন, আয়ুশ মন্ত্রণালয় ও নবগঠিত প্রাণিসম্পদ মন্ত্রণালয় এই ওষুধ তৈরির ক্ষেত্রে ক্ষুদ্র, ও মাঝারি শিল্প মন্ত্রণালয়ের সহায়তা চাইবে। তাদের মাধ্যমে এটি বাজারজাত করা হবে। একই সঙ্গে ওষুধটি উৎপাদনের পর কামধেনু আয়োগ গ্রামে গ্রামে বৈদ্য নিয়োগ দেবে। তারা প্রসূতি নারীদের এই ওষুধ সেবনের পরামর্শ দেবেন।গরু সুরক্ষা, বিকাশ এবং সংরক্ষণের জন্য গত ফেব্রুয়ারিতে প্রাণিসম্পদ মন্ত্রণালয়ের আওতায় আয়োগ গড়ে তোলে নরেন্দ্র মোদী সরকার।এদিকে ভারতের স্বাস্থ্য ও পরিবার কল্যাণ প্রতিমন্ত্রী এবং ভারতীয় জনতা পার্টির (বিজেপি) নেতা অশ্বিনী চৌবে বলেছেন ক্যান্সার নিরাময়ের জন্য গো-মূত্র ব্যবহার করে ওষুধ বানানো হচ্ছে। বর্তমানে আয়ুশ মন্ত্রণালয় এটি নিয়ে কাজ করছে। ইত্তেফাক/জেডএইচ



70756,86573
ফুলবাড়িয়ায় প্রতিমা ভাঙচুরের অভিযোগ
সারাদেশ
প্রকাশ : ০৮ সেপ্টেম্বর ২০১৯, ০২:৪৪
ময়মনসিংহের ফুলবাড়িয়া উপজেলার ভবানীপুর ইউনিয়নের মহেষপুর গ্রামে রাতের আঁধারে মাওরা বাড়ি মন্দিরের প্রতিমা ভাঙচুর করেছে দুর্বৃত্তরা। শুক্রবার রাতে ঘটনাটি ঘটে বলে অভিযোগ করা হয়।জানা গেছে, মহেষপুর ও খলাবাড়ি সড়কের পাশে মাওরা বাড়ি মন্দির। আশপাশে কোনো বাড়ি-ঘর নেই। মন্দিরে কালীসহ চারটি প্রতিমা রয়েছে। দুর্বৃত্তরা কালী প্রতিমার মাথা, তিনটি হাত ও আরেকটি প্রতিমার একটি হাত ভেঙে নিয়ে যায়। প্রতিমা ভাঙার কিছু অংশ পড়ে রয়েছে মন্দিরে।শনিবার বিকালে ভবানীপুর ইউপি চেয়ারম্যান শাহিনুর মল্লিক জীবনকে হিন্দু সম্প্রদায়ের নেতারা মন্দিরের প্রতিমা ভাঙচুরের ঘটনাটি জানালে তিনি ঘটনাস্থল পরিদর্শন করেছেন।মন্দির কমিটির সদস্য বিষ্ণ চন্দ্র বোপ বলেন, বাড়ি থেকে মন্দিরের দূরত্ব প্রায় ৫০ গজ। সকালে মন্দিরে গিয়ে দেখতে পাই মা কালীর মাথা ও তিনটি হাত ভেঙে নিয়ে গেছে। ঘটনাটি থানা পুলিশকে জানাতে বিকালে হিন্দু নেতৃবৃন্দ থানায় যান।ইউপি চেয়ারম্যান শাহিনুর মল্লিক জীবন বলেন, মন্দিরের কালী প্রতিমা ভাঙা হয়েছে। যারা এ ঘটনার সঙ্গে জড়িত আইনশৃঙ্খলাবাহিনী তদন্ত করলেই সব বেড়িয়ে আসবে।ফুলবাড়িয়া থানার পুলিশ পরিদর্শক (তদন্ত) শেখ জহিরুল ইসলাম মুন্না বলেন, এ বিষয়ে থানায় কেউ অভিযোগ দেয়নি। তারপরও ঘটনাস্থলে পুলিশ পাঠানো হয়েছে।ইত্তেফাক/জেডএইচ



70757,86574
হাতছাড়া হচ্ছে ম্যাচের লাগাম
খেলা
প্রকাশ : ০৮ সেপ্টেম্বর ২০১৯, ০৩:০৮
তাইজুল ইসলাম একটা হাফভলি বল করলেন। ইব্রাহিম জাদরান মাথার ওপর দিয়ে বল পাঠিয়ে দিলেন সীমানার বাইরে। মাথায় হাত দিয়ে বসে পড়লেন সাকিব আল হাসান। অধিনায়ক সাকিবের এই ভঙ্গিই বলে দেয় সব। মাথায় হাত দেওয়ার মতো অবস্থা পুরো দলেরই। ব্যাটে-বলে নবীন আফগানিস্তান দলের কাছে চট্টগ্রাম টেস্টে পর্যুদস্ত হচ্ছে বাংলাদেশ। এই ম্যাচ জেতা বা ড্র করা এখন দিবাস্বপ্নের মতোই ব্যাপার। ইতিমধ্যে আফগানিস্তান ৩৭৪ রানের লিড নিয়ে ফেলেছে। ম্যাচের তৃতীয় দিনশেষে আফগানিস্তান দ্বিতীয় ইনিংসে ৮ উইকেটে ২৩৭ রান তুলে ফেলেছে। এর আগে বাংলাদেশ প্রথম ইনিংসে অলআউট হয়েছে ২০৫ রানে।আফগানিস্তান প্রথম ইনিংসেই ৩৪২ রান করে ম্যাচের নিয়ন্ত্রণ নিজেদের হাতে নিয়ে নিয়েছিল। এরপর জবাব দিতে নেমে ১৪৬ রানে ৮ উইকেট হারিয়ে ফেলেছিল বাংলাদেশ। এখান থেকে মোসাদ্দেক হোসেন সৈকত ও তাইজুল ইসলাম একটা প্রতিরোধ গড়েছিলেন। ৮ উইকেটে ১৯৪ রান নিয়ে গতকাল দিন শুরু করে বাংলাদেশ। সকালে আর ১১ রান যোগ করতেই বাকী ২ উইকেট হারিয়ে ফেলে তারা।সকালে যে রকম দায়িত্বশীল আচরণ করা দরকার ছিল, তা মোসাদ্দেক করতে পারেননি। তাইজুল ও নাঈম ইসলামকে ঠেলে দিয়েছেন আক্রমণের মুখে। তাইজুলের উইকেট তুলে নিয়েছেন মোহাম্মদ নবী। আর রশিদ খান তুলে নিয়েছেন নাঈমের উইকেট।নাঈমকে আউট করে ইনিংসে ৫ উইকেট শিকার সম্পন্ন করেন রশিদ। মাত্র চতুর্থ খেলোয়াড় হিসেবে অধিনায়কত্ব অভিষেকে পঞ্চাশোর্ধ্ব রান করার পাশাপাশি ৫ উইকেট নিলেন রশিদ।দ্বিতীয় ইনিংসে ব্যাট করতে গিয়ে অবশ্য শুরুতেই বিপাকে পড়েছিল আফগানরা। সাকিব নিজের প্রথম ওভারে পরপর দুই বলে তুলে নেন ইহসানউল্লাহ ও রহমত শাহর উইকেট। এরপর হাসামাতউল্লাহর উইকেট তুলে নেন নাঈম হাসান। কিন্তু সাবেক অধিনায়ক আসগর আফগানের সাথে ১০৮ রানের জুটি করে আফগানদের হাতে নিয়ন্ত্রণ নিয়ে নেন ইব্রাহিম জাদরান।আসগর ৫০ রান করে তাইজুলের শিকার হয়ে ফেরেন। কিন্তু দারুণ ফর্মে থাকা অভিষিক্ত ইব্রাহিমের ব্যাট এরপরও চলেছে। শেষ পর্যন্ত তিনি অবশ্য অল্পের জন্য সেঞ্চুরি মিস করেছেন। ৮৭ রানে আউট হয়েছেন নাঈম হাসানের দ্বিতীয় শিকার হয়ে।



70758,86575
ছাত্রলীগ নিয়ে ক্ষুব্ধ প্রধানমন্ত্রী, ভেঙে দিতে বললেন কমিটি
রাজনীতি
প্রকাশ : ০৮ সেপ্টেম্বর ২০১৯, ০৩:২৫
ছাত্রলীগের সভাপতি ও সাধারণ সম্পাদকের বিভিন্ন বিতর্কিত কর্মকাণ্ডে ক্ষুব্ধ আওয়ামী লীগ সভানেত্রী ও প্রধানমন্ত্রী শেখ হাসিনা। ফলে তিনি ছাত্রলীগের বর্তমান কেন্দ্রীয় কমিটি ভেঙে দিতে বলেছেন। শনিবার আওয়ামী লীগের স্থানীয় সরকার ও সংসদীয় মনোনয়ন বোর্ডের যৌথসভায় এ কথা বলেন প্রধানমন্ত্রী। যৌথসভায় উপস্থিত আওয়ামী লীগের একাধিক নেতা গণমাধ্যমকে এ তথ্য নিশ্চিত করেছেন। তারা জানান, ছাত্রলীগের সাম্প্রতিক কর্মকাণ্ড নিয়ে সভায় বিরক্তি প্রকাশ করেছেন প্রধানমন্ত্রী।সূত্র জানায়, বৈঠকে ছাত্রলীগের প্রসঙ্গ তোলেন স্বয়ং আওয়ামী লীগ সভানেত্রী শেখ হাসিনা। অন্তত ১০ মিনিট ধরে ছাত্রলীগের বিভিন্ন ইস্যু নিয়ে সভায় আলোচনা হয়। এসময় প্রধানমন্ত্রীকে দেখে মনে হয়েছে, তিনি ছাত্রলীগের সভাপতি রেজওয়ানুল হক চৌধুরী শোভন ও সাধারণ সম্পাদক গোলাম রাব্বানীর কর্মকাণ্ডে ক্ষুব্ধ।  সূত্র আরো জানায়, ওই সভায় ছাত্রলীগের সভাপতি ও সাধারণ সম্পাদক সম্পর্কে নানা অভিযোগ তোলেন উপস্থিত নেতারা। অভিযোগের মধ্যে রয়েছে- বিতর্কিতদের কেন্দ্রীয় কমিটিতে জায়গা দেওয়া, বিবাহিত ও জামায়াত-বিএনপি সংশ্লিষ্টদের পদায়ন করা, দুপুরের আগে ঘুম থেকে না ওঠা, অনৈতিক আর্থিক লেনদেন করা, জগন্নাথ বিশ্ববিদ্যালয়ের সম্মেলনে গিয়ে সকাল ১১টা থেকে বিকাল তিনটা পর্যন্ত স্বরাষ্ট্রমন্ত্রী আসাদুজ্জামান খান কামালের অপেক্ষা করা, সম্মেলনের দুই মাস পেরিয়ে যাওয়ার পরও জগন্নাথ বিশ্ববিদ্যালয় ও ইডেন কলেজে কমিটি দিতে না পারা ইত্যাদি।জানা গেছে, সভা শেষে প্রধানমন্ত্রীর সঙ্গে দেখা করার জন্য ছাত্রলীগের সভাপতি ও সাধারণ সম্পাদক গণভবনে অপেক্ষা করছিলেন। এসময় আওয়ামী লীগের দুজন সিনিয়র নেতা তাদের প্রধানমন্ত্রীর সঙ্গে দেখা না করার পরামর্শ দেন। এরপরও তারা গণভবন থেকে চলে যাননি। এটি দেখে আওয়ামী লীগের সাধারণ সম্পাদক ওবায়দুল কাদের তাদের গণভবন থেকে চলে যেতে বলেন। এরপর তারা গণভবন ত্যাগ করেন।ইত্তেফাক/জেডএইচ



70759,86576
গাজীপুরে গ্যাস সিলিন্ডার বিস্ফোরণ, দগ্ধ ১৭
সারাদেশ
প্রকাশ : ০৮ সেপ্টেম্বর ২০১৯, ০৩:৪৩
গাজীপুরের বোর্ডবাজারে একটি হোটেলে গ্যাস সিলিন্ডার বিস্ফোরণে ঘটা অগ্নিকাণ্ডে ১৭ জন দগ্ধ হওয়ার খবর পাওয়া গেছে। এদের মধ্যে ১২ জনকে ঢাকা মেডিকেল কলেজ (ঢামেক) হাসপাতালে ভর্তি করা হয়েছে।শেষ খবর পাওয়া পর্যন্ত, ঘটনাস্থলে উদ্ধার কাজ চালাচ্ছে ফায়ার সার্ভিসের ৪টি ইউনিট। তবে তাৎক্ষণিকভাবে এ ঘটনায় কোনো নিহতের খবর পাওয়া যায়নি। এছাড়া এখনো আহতদের নাম-পরিচয় সম্পর্কে নিশ্চিত হওয়া যায়নি। বিস্তারিত আসছে.........ইত্তেফাজ/জেডএইচডি



70760,86577
কমছে ডেঙ্গু রোগী
জাতীয়
প্রকাশ : ০৮ সেপ্টেম্বর ২০১৯, ০৪:২৮
চলতি সেপ্টেম্বর মাসের প্রথম সাত দিনে ডেঙ্গু জ্বরে আক্রান্ত হয়েছেন ৪ হাজার ৬৫৬ জন। তবে গত ২৪ ঘণ্টায় (৬ সেপ্টেম্বর সকাল ৮টা থেকে গতকাল শনিবার সকাল ৮টা) ডেঙ্গুতে আক্রান্ত হয়েছেন ৬০৭ জন। এই হার আগের দিনের চেয়ে ২৪ শতাংশ কম। গতকাল ডেঙ্গু আক্রান্ত রোগীর সংখ্যা গত এক মাসে সর্বনিম্ন পর্যায়ে নেমেছে। স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুম এই তথ্য জানিয়েছে। নতুন আক্রান্ত রোগীদের মধ্যে ঢাকার ভেতরে রয়েছেন ২৩৩ জন, আর ঢাকার বাইরে রয়েছেন ৩৭৪ জন। অপরদিকে গত ২৪ ঘণ্টায় চিকিত্সা নিয়ে হাসপাতাল ছেড়েছেন ৪৯৭ জন। এর মধ্যে ঢাকার ভেতরে রয়েছেন ২১৮ জন, আর ঢাকার বাইরে ২৭৯ জন। সারাদেশে বর্তমানে হাসপাতালে ভর্তি ডেঙ্গু রোগী ৩ হাজার ৪৪৭ জন। শুধু ঢাকাতে রয়েছেন ১ হাজার ৭১৯ জন, আর ঢাকার বাইরে আছেন ১ হাজার ৭২৮ জন। চিকিত্সা নিয়ে বাড়ি ফিরেছেন ৯৫ শতাংশ রোগী।চলতি বছরের শুরু থেকে এখন পর্যন্ত দেশে মোট ডেঙ্গু রোগীর সংখ্যা ৭৫ হাজার ৭৫৩ জন, চিকিত্সা নিয়ে বাড়ি ফিরেছেন ৭২ হাজার ১১৪ জন। এদিকে, রোগতত্ত্ব, রোগ নিয়ন্ত্রণ ও গবেষণা প্রতিষ্ঠান (আইইডিসিআর) জানিয়েছে, বিভিন্ন হাসপাতাল থেকে পাঠানো ১৯২টি মৃত্যুর মধ্যে ৯৬টি মৃত্যুর তথ্য পর্যালোচনা করে তারা ৫৭টি মৃত্যু ডেঙ্গুতে হয়েছে বলে নিশ্চিত হয়েছেন। এদিকে ঢাকার সোহরাওয়ার্দী হাসপাতালে শুক্রবার রাতে ডেঙ্গু আক্রান্ত ষষ্ঠ শ্রেণির ছাত্রী রুবাইয়া আক্তার মারা গেছে। নিহত রুবাইয়া আক্তার মানিকগঞ্জের শিবালয় উপজেলার আব্দুর রশীদের মেয়ে। যশোরের চৌগাছায় ডেঙ্গুতে দ্বিতীয়বার আক্রান্ত হয়ে আবদুল ওয়াদুদ (৪৫) নামে এক ব্যক্তি মারা গেছেন। তিনি বাঘারদাড়ি গ্রামের মৃত সদর আলীর ছেলে। ওয়াদুদ এর আগে ২৪ আগস্ট ডেঙ্গুতে আক্রান্ত হয়ে যশোর ও ঢাকায় চিকিত্সা নিয়ে সুস্থ হয়ে বাড়ি ফেরেন। শিবালয় উপজেলার শিবরামপুর টেপড়া গ্রামের বাসিন্দা আব্দুর রশিদের কন্যা পার্শ্ববর্তী রূপসা ওয়াহেদ আলী উচ্চ বিদ্যালয়ের ৬ষ্ঠ শ্রেণির শিক্ষার্থী বিথী আকতার (১১) শুক্রবার রাতে ডেঙ্গুতে মারা গেছে।ইত্তেফাক/জেডএইচ



70761,86578
তবুও সাড়া নেই চট্টগ্রামের উদ্যোক্তাদের
বাণিজ্য
প্রকাশ : ০৮ সেপ্টেম্বর ২০১৯, ০৫:০৪
শিল্পে গ্যাসের সংযোগ প্রদান সহজীকরণ করা হলেও চট্টগ্রামে নতুন সংযোগ নিয়ে ধীরগতিতে এগোচ্ছেন শিল্পোদ্যোক্তারা। গ্যাসের মূল্য বৃদ্ধি ও অর্থনৈতিক মন্দার কারণে নতুন বিনিয়োগে স্থবিরতা বিরাজ করছে বলে জানান তারা। এলএনজি আসার পর গ্যাস সরবরাহ বাড়লেও শিল্পে নতুন সংযোগে গতি পাচ্ছে না। কর্ণফুলী গ্যাস কোম্পানির কর্মকর্তারা জানান, প্রথমে শিল্পে গ্যাস সংযোগের জন্য ব্যাপক আগ্রহ দেখা গিয়েছিল। প্রচুর আবেদনও জমা পড়ে। কিন্তু এখন অনুমোদিত সংযোগ নিতে আবেদনকারীদের সাড়া কম।জানা যায়, চট্টগ্রামে বর্তমানে দৈনিক ৩৫০ মিলিয়ন ঘনফুট গ্যাস সরবরাহ দেওয়া হচ্ছে। তার মধ্যে প্রায় ৫৫ মিলিয়ন ঘনফুট গ্যাস আবাসিকে ব্যবহার করা হচ্ছে। বাকি গ্যাস সিএনজি ফিলিং স্টেশনসহ শিল্প খাতে ব্যবহার করা হচ্ছে। নতুন বর্ধিত মূল্যে শিল্পে প্রতি ঘনমিটার ৭ টাকা ৭৬ পয়সা থেকে বাড়িয়ে ১০ টাকা ৭০ পয়সা এবং ক্যাপটিভ পাওয়ারে প্রতি ঘনমিটার ৯ টাকা ৬২ পয়সা থেকে বাড়িয়ে ১৩ টাকা ৮৫ পয়সা করা হয়েছে।এলএনজি সরবরাহের পর চট্টগ্রামে শিল্পে গ্যাসের সংকট কেটেছে। ব্যবসায়ী নেতাদের অভিযোগ, গ্যাসের মূল্যবৃদ্ধি নতুন বিনিয়োগে নেতিবাচক প্রভাব ফেলেছে। এছাড়া নতুন সংযোগে প্রক্রিয়াগত জটিলতা দ্রুত বাস্তবায়নে বাধাগ্রস্ত করছে। আবাসিকে নতুন সংযোগ প্রদান বন্ধ থাকলেও শিল্পে গ্যাসের সংযোগ দেওয়া হচ্ছে। কর্ণফুলী গ্যাস কোম্পানি সূত্র জানায়, শিল্পে নতুন সংযোগ চালু হওয়ার পর থেকে ২০৯টি সংযোগ দেওয়া হয়েছে। এর মধ্যে ১০০টি নতুন সংযোগ এবং বাকি ১০৯টি লোড বৃদ্ধি। দ্বিতীয় দফায় আরও ১৪৬টি সংযোগের অনুমোদন দেওয়া হয়েছে। তার মধ্যে নতুন সংযোগ ১০৪টি ও লোড বৃদ্ধি ৪২টি। কিন্তু অনুমোদিত ও অননুমোদিত নতুন সংযোগ নিয়ে শিল্পোদ্যোক্তাদের তেমন আগ্রহ দেখা যাচ্ছে না। সংশ্লিষ্ট ব্যক্তিরা জানান, শিল্পে গ্যাসের মূল্যবৃদ্ধি নিয়ে উদ্বিগ্ন শিল্পোদ্যোক্তারা। এর ফলে পণ্যের উত্পাদন খরচ বেড়ে যাবে। এসব কারণে নতুন করে শিল্প প্রসার, কর্মসংস্থান সৃষ্টি ও পণ্য রপ্তানিতে নেতিবাচক প্রভাব পড়েছে বলে অনেকেই জানিয়েছেন।চট্টগ্রাম চেম্বারের সভাপতি মাহবুবুল আলম ইত্তেফাককে বলেন, গ্যাসের মূল্যবৃদ্ধিতে নতুন বিনিয়োগে নেতিবাচক প্রভাব ফেলেছে। অনেকেই গ্যাস-সংযোগের জন্য আবেদন করেও প্রক্রিয়া স্থগিত রেখেছে। আর গ্যাস-সংযোগের ক্ষেত্রে প্রক্রিয়াগত নানা জটিলতার কারণে ধীরগতি হচ্ছে।চট্টগ্রাম মেট্রোপলিটন চেম্বারের সহসভাপতি মাহাবুব চৌধুরী বলেন, নতুন বিনিয়োগ একেবারে কম। কাস্টমসে আমদানিকারকেরা অতিমাত্রায় হয়রানির শিকার হচ্ছেন। ঘুষ-দুর্নীতি বন্ধ ও সুশাসন প্রতিষ্ঠা না হলে মানুষ বিনিয়োগে আগ্রহী হবে না। গার্মেন্টসের জন্য আনা শুল্কমুক্ত কাপড় কেমিক্যাল পরীক্ষা করে ছাড় দেওয়া হচ্ছে। আমরা এ ধরনের নিয়ম অতীতে কোনো সময় দেখিনি। যার ফলে কয়েকশ গার্মেন্টস কারখানা বন্ধ হয়ে গেছে। গ্যাসের মূল্যবৃদ্ধি নতুন বিনিয়োগ আরো ক্ষতিগ্রস্ত হচ্ছে।চট্টগ্রামে গ্যাস বিপণনের দায়িত্বে থাকা কর্ণফুলী গ্যাস কোম্পানির কর্মকর্তারা জানান, ‘এলএনজি আসার পর শিল্পে নতুন সংযোগে ব্যাপক আশা করছিলাম। যেহেতু বন্দরসহ নানা সুবিধার কারণে চট্টগ্রামকে বিনিয়োগকারী অগ্রাধিকার দিয়ে থাকে। প্রায় ৮০০-৯০০ শিল্পের নতুন সংযোগে আবেদন জমা পড়েছে। আগে শিল্পে নতুন সংযোগের জন্য উচ্চ পর্যায়ে গঠিত উপদেষ্টা কমিটির অনুমোদন নিতে হতো। এখন কোম্পানি অনুমোদন দিচ্ছে। সংযোগের জন্য দৌড়াদৌড়ি করতে হচ্ছে না।এ ব্যাপারে কোম্পানির ব্যবস্থাপনা পরিচালক প্রকৌশলী খায়েজ আহমেদ মজুমদার ইত্তেফাককে বলেন, ‘শুরুতে শিল্পে গ্যাস সংযোগের জন্য ব্যাপক আগ্রহ দেখেছিলাম। এখন নতুন সংযোগ বাস্তবায়ন আশানুরূপ হচ্ছে না। সংযোগের প্রচুর মালামাল আমাদের মজুত রয়েছে। আমরা দ্রুত সংযোগের ব্যবস্থা করছি।নতুন বিনিয়োগ প্রসঙ্গে বাংলাদেশ বিনিয়োগ উন্নয়ন কর্তৃপক্ষ চট্টগ্রাম কার্যালয়ের মহাপরিচালক মোহাম্মদ ইয়াছিন বলেন, ছোটো-বড়ো মিলিয়ে দেশি-বিদেশি প্রতি সপ্তাহে ১০-১২টি রেজিস্ট্রেশন হচ্ছে।ইত্তেফাক/জেডএইচ



70762,86579
‘বিদায়ের আগে ২২টি গান প্রকাশ করবো’
বিনোদন
প্রকাশ : ০৮ সেপ্টেম্বর ২০১৯, ০৫:১৮
ফেরদৌস ওয়াহিদ। এদেশের গুণী একজন সংগীতশিল্পী। নিজের দীর্ঘ ক্যারিয়ারে অসংখ্য গান দিয়ে শ্রোতাদের মন জয় করেছেন তিনি। ক্যারিয়ারের চার দশক পার করে এবার সংগীতাঙ্গনকে বিদায় জানাচ্ছেন তিনি। তবে বিদায়ের আগে শ্রোতাদের জন্য ২২টি গান প্রকাশ করবেন।আগামীবছর এই গানগুলোর প্রকাশের পরিকল্পনা করছেন ফেরদৌস ওয়াহিদ। জানুয়ারি থেকে ডিসেম্বর পর্যন্ত সময়ে গানগুলো একটি একটি করবেন।নিজের বিদায় প্রসঙ্গে তিনি বলেন, ‘সংগীতাঙ্গনে আমার প্রায় চার দশক কেটেছে। অনেকটা সময় পার করলাম। এ সময়ে এসে মনে হলো এখন অবসরে যাওয়া উচিত। সেই সিদ্ধান্তই নিয়েছি।’ফেরদৌস ওয়াহিদের প্রকাশ করতে যাওয়া ২২টি গানের মধ্যে থাকবে ১০টি পুরোনো গান। আরো ১২টি নতুন গান যোগ করবেন তিনি। নতুন গানের মধ্যে রয়েছে ‘মাধুরী’, ‘রোদের বুকে’, ‘দি লায়লা’, ‘করলি পুড়িয়া ছাই’ উল্লেখযোগ্য। পুরোনো গানের মধ্যে রয়েছে, ‘মামুনিয়া’, ‘আগে যদি জানতাম’, ‘এমন একটা মা দে না’, ‘তুমি-আমি যখন একা’ অন্যতম।গানগুলো সব প্রকাশ করা হলে আগামীবছরের ডিসেম্বরে তিনি বিদায় নেবেন বলে জানা গেছে।



70763,86580
ময়মনসিংহে ‘বন্দুকযুদ্ধে’ মাদক ব্যবসায়ী নিহত
সারাদেশ
প্রকাশ : ০৮ সেপ্টেম্বর ২০১৯, ০৬:০৪
ময়মনসিংহ সদরে ‘বন্দুকযুদ্ধে’ একজন নিহত হওয়ার খবর পাওয়া গেছে। ডিবি পুলিশের দাবি নিহত ব্যক্তি মাদক ব্যবসায়ী। শনিবার দিবাগত রাতে শহরের নিজামনগর এলাকায় এ ঘটনা ঘটে। নিহতের নাম সজল (২৪)। তার বিরুদ্ধে মাদক, ছিনতাইসহ ছয়টি মামলা রয়েছে বলে জানায় পুলিশ।জেলা গোয়েন্দা পুলিশের ভারপ্রাপ্ত কর্মকর্তা (ওসি) শাহ কামাল আকন্দ জানান, রাতে নিজামনগর এলাকায় কয়েকজন মাদক বিক্রেতা মাদক ক্রয়-বিক্রয় করছে, এমন সংবাদের ভিত্তিতে সেখানে অভিযান চালায় ডিবি পুলিশ। এসময় পুলিশের উপস্থিতি টের পেয়ে মাদক বিক্রেতারা পুলিশকে লক্ষ্য করে গুলি চালায়।  আত্মরক্ষার্থে পুলিশও পাল্টা গুলি চালালে সজল গুলিবিদ্ধ হন। পরে তাকে উদ্ধার করে ময়মনসিংহ মেডিকেল কলেজ হাসপাতালে নিলে চিকিৎসক মৃত ঘোষণা করেন।ইত্তেফাক/জেডএইচ



70764,86581
আসামিরা জামিনে ছাড়া পেয়ে দিচ্ছে বাদীকে হত্যার হুমকি
রাজধানী
প্রকাশ : ০৮ সেপ্টেম্বর ২০১৯, ০৬:২২
মোবাইল ফোনে মাত্র ১০০ টাকা লোড না দেওয়ায় দোকানদারকে পিটিয়ে হত্যা করে চার সন্ত্রাসী। গত ২৩ জানুয়ারি রাত ১১টার দিকে রাজধানীর অদূরে আশুলিয়ার মীরের চানগাঁও এলাকার ওসমান গনির বিকাশ ও লোডের দোকানে এ ঘটনা ঘটে। ওসমান গনিকে পিটিয়ে হত্যার পর চার সন্ত্রাসী ইকবাল, রুবেল, সোহেল ও রিপন মোল্লা পালিয়ে যায়। ঘটনার পর নিহতের বড়ো ভাই আমিরুল ইসলাম বাদী হয়ে আশুলিয়া থানায় একটি হত্যা মামলা দায়ের করেন। পরে এই মামলা তদন্ত করতে গিয়ে পিবিআই (পুলিশ ব্যুরো ইনভেস্টিগেশন) ইকবাল বাদে বাকি তিন সন্ত্রাসীকে গ্রেফতার করে।মামলাটি তদন্ত করে পিবিআইয়ের পরিদর্শক নূরুননবী সরকার গত ২৮ জুলাই ঢাকার আদালতে চার জনের বিরুদ্ধে চার্জশিট দাখিল করেন। চার্জশিটে বলা হয়, ঘটনার দিন রাতে আসামি রুবেলের সঙ্গে ফ্ল্যাক্সিলোডের দোকানদার ওসমান গনির কথা-কাটাকাটি হয়। একপর্যায়ে রুবেল তার তিন সহযোগীকে সঙ্গে নিয়ে হাতুড়ি দিয়ে পিটিয়ে ওসমান গনিকে ঘটনাস্থলেই হত্যা করে। পরে এলাকাবাসী ধাওয়া করে সোহেলকে আটক করে পিটুনি দেয়। পরে পুলিশ রুবেল ও রিপন মোল্লাকে গ্রেফতার করতে পারলেও ইকবাল পলাতক রয়েছে।সূত্র জানায়, চার্জশিট দাখিলের কয়েক দিন পর রুবেল ও রিপন মোল্লা জামিনে কারাগার থেকে মুক্তি পায়। এরপর থেকে অব্যাহতভাবে আসামিরা মামলার বাদীকে প্রকাশ্যে হত্যার হুমকি দিয়ে আসছে। আসামিরা জামিনে ছাড়া পাওয়ার আগে অজ্ঞাত সন্ত্রাসীরা মামলার বাদীকে হুমকি দেয় যে, ‘মামলা তুলে নেওয়া না হলে আশুলিয়ায় তাদের থাকতে তো দেওয়াই হবে না, উলটো যেখানে পাওয়া যাবে সেখানেই তাকে হত্যা করা হবে।’ গত ২ এপ্রিল মামলার বাদী আমিরুল ইসলাম আশুলিয়া থানায় একটি জিডি করেন।মামলার বাদী আমিরুল ইসলাম বলেন, ‘আদালতে চার্জশিট দেওয়ার পর থেকে সন্ত্রাসীরা আমাকে হুমকি দিতে থাকে। গত ৩১ আগস্ট রাতে আসামিরা বলে, ‘তোর আজকেই শেষ রাত। কাল যদি মীরের চানগাঁও এলাকায় দেখি, তাহলে ওখানেই তোর কল্লা নামিয়ে দেব।’ তিনি মীরের চানগাঁওয়ের মোল্লাবাড়ি এলাকায় সাড়ে ৬ কাঠা জমির ওপর টিনশেড বাড়ি নির্মাণ করে পরিবারসহ বসবাস করছিলেন। সন্ত্রাসীদের হুমকিতে ঐ দিন রাতেই তিনি তার স্ত্রী, সন্তান এবং অপর দুই ভাইয়ের পরিবারের সদস্যদেরসহ বাড়ির মালামাল নিয়ে এক আত্মীয়ের বাড়িতে ওঠেন। ১ সেপ্টেম্বর থেকে তার বাড়িতে তালা ঝুলছে। পরদিন তিনি আশুলিয়া থানায় গিয়ে নিরাপত্তা চেয়ে আরো একটি জিডি করেন।আশুলিয়া থানার ওসি শেখ রিজাউল হক দিপু বলেন, ‘মামলার বাদী তার জীবনের নিরাপত্তা চেয়ে থানায় জিডি করেছেন। তাকে হুমকি দেওয়ার বিষয়টি আমরা তদন্ত করছি।’ইত্তেফাক/জেডএইচ



70765,86582
আলবেনিয়াকে উড়িয়ে ফ্রান্সের জয়
খেলা
প্রকাশ : ০৮ সেপ্টেম্বর ২০১৯, ০৬:৫২
আলবেনিয়াকে উড়িয়ে দিয়ে উয়েফা ইউরোর বাছাইয়ে টানা দ্বিতীয় জয় তুলে নিল ফ্রান্স। শনিবার রাতে নিজেদের মাঠে ৪-১ গোলে জিতে গতবারের রানার্সআপরা।  ‘এইচ’ গ্রুপের ম্যাচে শুরু থেকেই আক্রমণাত্মক খেলে ফ্রান্স। ফলে খেলার অষ্টম মিনিটেই প্রথম গোলের দেখা পায় ফরাসিরা। এই গোলটি করেন কিংসলে কোমান। এরপর ২৭তম মিনিটে ব্যবধান দ্বিগুণ করেন ওলিভার জিরুদ।ম্যাচের ৬৮তম মিনিটে নিজের দ্বিতীয় গোলে ফ্রান্সের জয় নিশ্চিত করেন কোমান। ৮৫তম মিনিটে জাতীয় দলে নিজের অভিষেকেই গোলের দেখা পান ইকোনে।শেষ মিনিটে পেনাল্টি থেকে একটি গোল শোধ করে আলবেনিয়া। ফলে ৪ গোলের জয় নিয়ে মাঠ ছাড়ে ফ্রান্স। ইত্তেফাক/জেডএইচ



70766,86583
জয়ের দেখা পেল পর্তুগাল
খেলা
প্রকাশ : ০৮ সেপ্টেম্বর ২০১৯, ০৭:৩০
প্রথম দুটি ম্যাচেই ড্র। এতে হতাশায়ই ছিলেন পর্তুগাল ভক্তরা। শেষপর্যন্ত সেই হতাশাকে জয়ে রূপান্তর করলো ক্রিশ্চিয়ানো রোনালদোর দল। উয়েফা ইউরো বাছাইপর্বে সার্বিয়ার বিপক্ষে জয় পেয়েছে পর্তুগাল। শনিবার সার্বিয়ার মাঠে গ্রুপ ‘বি’ এর ম্যাচে ৪-২ গোলের জয় নিয়ে ফেরে বর্তমান ইউরো চ্যাম্পিয়ন পর্তুগাল। পর্তুগিজদের জয়ের ম্যাচে ৪২ মিনিটের মাথায় প্রথম গোলটি করেন উইলিয়াম কারভালহো। ডি-বক্সের জটলার মধ্য থেকে লক্ষ্যভেদ করেন তিনি। দ্বিতীয়ার্ধের শুরুর ৫৮তম মিনিটে ব্যবধান দ্বিগুণ করেন গনসালে গুদেস। এর ১০ মিনিট পর পর্তুগালের জালে বল জড়িয়ে সার্বিয়াকে গোল এনে দেন নিকোলা মিলেনকোভিচ।প্রথমার্ধে কয়েকটি গোলের সুযোগ হাতছাড়া করার পর ৮০তম মিনিটে এসে গোলের দেখা পান ক্রিশ্চিয়ানো রোনালদো। বের্নার্দ সিলভার বাড়ানো বল নিখুঁত শটে জালে জড়িয়ে ব্যবধান বাড়ান তিনি।এর পাঁচ মিনিট পর গোল করে সার্বিয়াকে খেলায় ফিরিয়ে আনেন অ্যালেক্সান্ডার মিত্রোভিচ। এরপর আর গোলের দেখা পায়নি সার্বিয়া। বরং ৮৬তম মিনিটের মাথায় উল্টো গোল করে সিলভা পর্তুগালের জয় নিশ্চিত করেন। ‘বি’ গ্রুপে পর্তুগাল তিন ম্যাচে ৫ পয়েন্ট নিয়ে দ্বিতীয় স্থানে আছে। আর একই গ্রুপে পাঁচ ম্যাচে ১৩ পয়েন্ট নিয়ে শীর্ষে রয়েছে ইউক্রেন।ইত্তেফাক/জেডএইচ



70767,86584
ব্রেক্সিট বিলম্বিত করতে আদালতে যাবেন বিরোধী এমপিরা
বিশ্ব সংবাদ
প্রকাশ : ০৮ সেপ্টেম্বর ২০১৯, ০৭:৪৪
ইউরোপীয় ইউনিয়ন (ইইউ) থেকে ব্রিটেনের বেরিয়ে যাওয়া বা ব্রেক্সিট নিয়ে চরম রাজনৈতিক অস্থিরতার মুখে পড়েছে যুক্তরাজ্য। যেভাবেই হোক ৩১ অক্টোবর ব্রেক্সিট চান প্রধানমন্ত্রী বরিস জনসন। কিন্তু পার্লামেন্টে চুক্তিবিহীন ব্রেক্সিট বা নো ডিল ব্রেক্সিট ঠেকাতে একটি বিল পাস করেছেন এমপিরা। এরই মধ্যে হাউস অব লর্ডসেও বিলটি পাস হয়েছে যা আইনে পরিণত হবে।কিন্তু এরপরও যদি প্রধানমন্ত্রী জনসন ব্রেক্সিট বিলম্বিত করতে রাজি না হন সেক্ষেত্রে বিষয়টি নিয়ে আদালতে যাবেন বিরোধী এমপিরা। এরই মধ্যে প্রধানমন্ত্রীর দল টোরির বিদ্রোহী এমপি ও বিরোধীদলের এমপিরা আদালতে যাওয়ার প্রস্তুতি নিতে শুরু করেছেন। এ লক্ষ্যে একটি আইনি পরামর্শক দলও গঠন করা হয়েছে বলে বিবিসি ও বার্তা সংস্থা রয়টার্সের খবরে বলা হয়েছে।ব্রেক্সিট ইস্যুতে সমঝোতায় পৌঁছাতে ব্যর্থ হওয়ার পর গত মে মাসে প্রধানমন্ত্রীর পদ থেকে সরে দাঁড়ান থেরেসা মে। এরপর ব্রিটিশ প্রধানমন্ত্রী নির্বাচিত হন কট্টর ব্রেক্সিটপন্থি বরিস জনসন। আগামী ৩১ অক্টোবর নির্ধারিত সময়ের মধ্যে ব্রেক্সিট বাস্তবায়নের ঘোষণা দেন তিনি। প্রয়োজনে চুক্তিবিহীন ব্রেক্সিট হবে বলে জানান তিনি। ৩১ অক্টোবরের মধ্যে চুক্তিবিহীন ব্রেক্সিট এড়াতে এমপিরা বিল পাস করার পর তা এখন রাজকীয় অনুমোদনের অপেক্ষায় আছে।তবে জনসন বলেছেন, ইইউর কাছে ব্রেক্সিট বিলম্বিত করতে অনুরোধ করার চেয়ে খাদে পড়ে মরবো। গুঞ্জন উঠেছে, ব্রেক্সিটে বিলম্ব ঠেকাতে আইনের ফাঁক খুঁজছেন প্রধানমন্ত্রী। এমন প্রেক্ষিতেই ব্রেক্সিট বিলম্বিত করতে আদালতের দ্বারস্থ হওয়ার সিদ্ধান্ত নিয়েছেন এমপিরা।আরো পড়ুন: মেধাবী শিশু জন্মদানে ভারতে গোবর ও গোমূত্রের ওষুধ!লেবার পার্টির নেতা জেরেমি করবিন বলেন, ব্রেক্সিট বিলম্বের আইন নিয়ে আদালতে যেতে চাইছে না লেবার পার্টি। তবে প্রয়োজন হলে তার জন্য প্রস্তুতি রয়েছে। তিনি বলেন, ৩১ অক্টোবরে নো ডিল ব্রেক্সিটের বিপদ কেটে গেলে সাধারণ নির্বাচনে অনুমোদন দিতে পারে লেবার এমপিরা।তবে প্রধানমন্ত্রীকে অবশ্যই স্পষ্টভাবে বলতে হবে যে, তিনি পার্লামেন্টের আইন মেনে চলবেন। মন্ত্রিসভা থেকে গত জুলাইয়ে পদত্যাগ করা ডেভিড লিডিংটন বলেন, কোনো আইনকে অবজ্ঞা করা হলে তা সত্যিকার অর্থে ভয়াবহ নজির স্থাপন করে।ইত্তেফাক/এমআর



70768,86585
সংসদ অধিবেশন বসছে বিকালে
জাতীয়
প্রকাশ : ০৮ সেপ্টেম্বর ২০১৯, ০৭:৫৩
একাদশ জাতীয় সংসদের চতুর্থ অধিবেশন আজ রবিবার বিকেল ৫টা থেকে শুরু হচ্ছে। রাষ্ট্রপতি মো. আবদুল হামিদ সাংবিধানিক ক্ষমতাবলে গত ২১ আগস্ট এই অধিবেশনের আহ্বান করেন।সংবিধানের ৬০ দিনের বাধ্যবাধকতার জন্য এ অধিবেশন আহবান করা হয়েছে। সংবিধান অনুযায়ী এক অধিবেশন সমাপ্তির ৬০ দিনের মধ্যে জাতীয় সংসদের পরবর্তী অধিবেশন বসতে হবে। ফলে এ অধিবেশন সংক্ষিপ্ত হওয়ার কথা রয়েছে। অবশ্য আজ বিকেল ৪টায় স্পিকার ড. শিরীন শারমিন চৌধুরীর সভাপতিত্বে অনুষ্ঠিতব্য সংসদ কার্য-উপদেষ্টা কমিটির সভায় অধিবেশনের কার্যক্রম ও মেয়াদ নির্ধারণ করা হবে।সংসদ সচিবালয় থেকে জানানো হয়, এ অধিবেশনে বেশ কয়েকটি গুরুত্বপূর্ণ বিল উত্থাপন ও পাস এবং সমসাময়িক জাতীয়-আন্তর্জাতিক বিষয়ের ওপর আলোচনা হতে পারে।আরো পড়ুন: ছাত্রলীগ নিয়ে ক্ষুব্ধ প্রধানমন্ত্রী, ভেঙে দিতে বললেন কমিটিএদিকে একাদশ জাতীয় সংসদের তৃতীয় (বাজেট) অধিবেশন গত ১১ জুন শুরু হয় গত ১১ জুলাই শেষ হয়। ওই অধিবেশনে গত ১৩ জুন অর্থমন্ত্রী আ.হ.ম মুস্তফা কামাল ২০১৯-২০ অর্থ বছরের জন্য পাঁচ লাখ ২৩ হাজার ১শ'৯০ কোটি টাকার বাজেট পেশ করেন। গত ৩০ জুন এ বাজেট পাস করা হয়। মোট ২১টি কার্যদিবসের ওই অধিবেশনে সাতটি সরকারি বিল পাস হয়।এছাড়াও রীতি অনুযায়ী ওই অধিবেশনে ২০১৯-২০ অর্থ বছরের বাজেটের ওপর আলোচনা অনুষ্ঠিত হয়।ইত্তেফাক/এমআর



70769,86586
বিশ্ব সাক্ষরতা দিবস আজ
জাতীয়
প্রকাশ : ০৮ সেপ্টেম্বর ২০১৯, ০৮:১২
আজ ৮ সেপ্টেম্বর, বিশ্ব সাক্ষরতা দিবস। সারাবিশ্বের মতো বাংলাদেশেও যথাযোগ্যভাবে দিবসটি পালন করা হচ্ছে। ইউনেস্কো এ দিবসের প্রতিপাদ্য ‘বহুভাষায় সাক্ষরতা, উন্নত জীবনের নিশ্চয়তা’ নির্ধারণ করেছে। দিবসটি উপলক্ষ্যে রাষ্ট্রপতি মো. আবদুল হামিদ এবং প্রধানমন্ত্রী শেখ হাসিনা পৃথক পৃথক বাণী দিয়েছেন।রাষ্ট্রপতি মো. আবদুল হামিদ তার বাণীতে বলেছেন, শতভাগ সাক্ষরতা অর্জনে সাক্ষরতা কর্মসূচিকে সামাজিক আন্দোলনে পরিণত করতে হবে। তিনি এ লক্ষ্যে সরকারের পাশাপাশি স্থানীয় জনপ্রতিনিধি, বেসরকারি সংস্থাসহ সংশ্লিষ্ট সকলকে একযোগে কাজ করার আহ্বান জানিয়েছেন।রাষ্ট্রপতি বলেন, শিশুরা মাতৃভাষার পাশাপাশি অন্য ভাষা শিখলে, তা বিভিন্ন দেশ ও জাতির মধ্যে সাংস্কৃতিক বন্ধনকে আরো দৃঢ় করবে। একই সঙ্গে নতুন নতুন অভিজ্ঞতালব্ধ জ্ঞান কাজে লাগিয়ে নিজের জীবনমান উন্নয়ন এবং দেশের সামগ্রিক উন্নয়ন প্রক্রিয়ায় ভূমিকা রাখতে পারবে।আরো পড়ুন: সংসদ অধিবেশন বসছে বিকালেপ্রধানমন্ত্রী শেখ হাসিনা তার বাণীতে বলেছেন, বর্তমান সরকারের নিরলস প্রচেষ্টায় দেশে সাক্ষরতার হার বৃদ্ধি পেয়েছে। তিনি বলেন, বর্তমান সরকার দেশের নিরক্ষর জনগোষ্ঠীকে সাক্ষরতা দানের লক্ষ্যে ৬৪ জেলায় মৌলিক সাক্ষরতা প্রকল্প বাস্তবায়ন করছে। আমাদের নিরলস ও অব্যাহত প্রচেষ্টার ফলে বিগত এক দশকে সাক্ষরতার হার ২৮ দশমিক ১২ শতাংশ বেশি বৃদ্ধি পেয়ে বর্তমানে ৭৩ দশমিক ৯ শতাংশে উন্নীত হয়েছে।দিবসটি উপলক্ষ্যে শিল্পকলা একাডেমি মিলনায়তনে আলোচনা সভার আয়োজন করা হয়েছে।ইত্তেফাক/এমআর



70770,86587
চাঁদের কাছে গিয়ে যোগাযোগ বিচ্ছিন্ন ভারতের চন্দ্রযান-২
টেক
প্রকাশ : ০৮ সেপ্টেম্বর ২০১৯, ০৮:৩২
পৃথিবী থেকে দীর্ঘ ৪৭ দিনের যাত্রা শেষে একেবারে শেষ মুহূর্তে গিয়ে ‘চন্দ্রযান-২’ এর সঙ্গে যোগাযোগ বিচ্ছিন্ন হয়ে গেছে ভারতীয় মহাকাশ গবেষণা সংস্থার (ইসরো)। দীর্ঘসময় অপেক্ষা করেও ভারতের ল্যান্ডার বিক্রমের সঙ্গে যোগাযোগ স্থাপন করতে পারেননি মহাকাশবিজ্ঞানীরা।পূর্বপরিকল্পনা অনুযায়ী ভারতীয় সময় গতকাল শনিবার দিবাগত রাত ১টা ৩৮ মিনিটে শুরু হয় বিক্রমের অবতরণপ্রক্রিয়া। সেকেন্ডে ১ দশমিক ৮ কিলোমিটার থেকে মহাকাশযানের গতিবেগ কমিয়ে আনা শুরু হয়। সে জন্য চলতে থাকে হার্ড ব্রেকিং। এরপর ফাইন ব্রেকিং পর্ব শুরু হতেই নিয়ন্ত্রণকক্ষের সঙ্গে যাবতীয় সংযোগ বিচ্ছিন্ন হয়ে যায় চন্দ্রযানের।ইসরোর চেয়ারম্যান কে শিবন জানান, চন্দ্রপৃষ্ঠ থেকে মাত্র ২ দশমিক ১ কিলোমিটার দূরে থাকা পর্যন্ত স্বাভাবিকভাবে চলছিল অবতরণপ্রক্রিয়া। তারপর আর কোনো সংকেত পাঠায়নি ল্যান্ডার বিক্রম।গত ২৩ জুলাই ভারতের অন্ধ্রপ্রদেশের শ্রীহরিকোটা থেকে উৎক্ষেপণ করা হয় চন্দ্রযান-২। দ্বিতীয়বারের চেষ্টায় এক মিনিটের মধ্যে সেটি উৎক্ষেপণ করা হয়। তার এক সপ্তাহ আগে প্রথমবারের উৎক্ষেপণ বাতিল হয়।ইসরোর নিয়ন্ত্রণকক্ষে চন্দ্রযান-২ এর অবতরণ সরাসরি দেখতে উপস্থিত ছিলেন ভারতের প্রধানমন্ত্রী নরেন্দ্র মোদি। চন্দ্রযানের সঙ্গে যোগাযোগ বিচ্ছিন্ন হয়ে যাওয়ার পর নিয়ন্ত্রণকক্ষে বিজ্ঞানী ও সংশ্লিষ্ট কর্মীদের হতাশ না হওয়ার পরামর্শ দেন মোদি। তিনি বলেন, ‘আপনারা যা করেছেন সেটা কম নয়। হাল ছাড়বেন না। এই অভিযান মোটেও ব্যর্থ হয়নি। ভারতের মহাকাশ বিজ্ঞানকে আরেক ধাপ উপরে নিয়ে যাবে এই অভিযান। এই ঘটনার মধ্য দিয়ে আমাদের ইচ্ছাশক্তি আরও প্রবল হল। সংকল্প আরো দৃঢ় হল। ’ নিজ দেশের বিজ্ঞানীদের ভূয়সী প্রশংসা করেছেন রাহুল গান্ধীও।অভিযানের শেষ মুহূর্তে কেন যোগাযোগ বিচ্ছিন্ন হলো তা নিয়ে বিশ্লেষণ চলছে দেশটির বিজ্ঞানীদের মাঝে। চন্দ্রযান ভূপৃষ্ঠে নামার সময় ১৫ মিনিটের ‘কঠিন’ একটি সময় থাকে। সে পর্যায় পার হতে পারেনি বিক্রম। এর আগে যুক্তরাষ্ট্র, চীন ও রাশিয়া চন্দ্রবিজয় করেছে। তবে তা চাঁদের অন্য অঞ্চলে।আরো পড়ুন: রাতে চাঁদে নামছে চন্দ্রযান, ছাত্রদের নিয়ে দেখবেন মোদীভারতের নভোযান চাঁদে অবতরণ করলে তারা চন্দ্রবিজয়ী চতুর্থ দেশ হিসেবে তালিকায় উঠে আসত। এটিই হতো চাঁদের দক্ষিণ প্রান্তের সবচেয়ে কাছাকাছি যাওয়া প্রথম নভোযান। এ অভিযান পরিচালনা করতে ভারতের ব্যয় হয়েছে এক হাজার কোটি রুপি। এ অর্থ এর আগে পরিচালিত যেকোনো দেশের চন্দ্রাভিযানের খরচের তুলনায় বহু গুণ কম। ইসরো বলছে, একই ধরনের অভিযানে মার্কিন সংস্থা নাসার ২০ গুণ অর্থ খরচ হয়ে থাকে।কথা ছিল, ঠিকঠাক পৌঁছাতে পারলে চন্দ্রযান-২ এর রোভার প্রজ্ঞান নতুন তথ্য পাঠাবে পৃথিবীতে। সেখান থেকে হয়ত জানা যেত চাঁদের বুকে কতটা পানি কী অবস্থায় আছে। ভারতের নিজস্ব প্রযুক্তিতে তৈরি মহাকাশযান চন্দ্রযান-২ চাঁদের কক্ষপথে প্রবেশ করেছিল গত ২০ আগস্ট।ইত্তেফাক/এমআর



70771,86588
আজ রাতে ঢাকা আসছে জিম্বাবুয়ে
খেলা
প্রকাশ : ০৮ সেপ্টেম্বর ২০১৯, ০৮:৩৮
ত্রিদেশীয় টি-২০ সিরিজ খেলতে আজ বাংলাদেশে আসছে জিম্বাবুয়ে ক্রিকেট দল। বিসিবির লজিস্টিকস বিভাগ থেকে জানা গেছে, আজ মধ্য রাতে ঢাকায় পা রাখবে জিম্বাবুয়ে দল। ঢাকায় নামার পর দুই দিন মিরপুর স্টেডিয়ামে অনুশীলন করবে হ্যামিল্টন মাসাকাদজার দল। আগামী ১১ সেপ্টেম্বর ফতুল্লার খান সাহেব ওসমান আলী স্টেডিয়ামে একটি প্রস্তুতি ম্যাচ খেলবে জিম্বাবুয়ে।এদিকে ত্রিদেশীয় সিরিজের জন্য ১৫ সদস্যের দল ঘোষণা করেছে জিম্বাবুয়ে। শৃঙ্খলা ভঙ্গজনিত কারণে এই দলে জায়গা হয়নি অলরাউন্ডার সিকান্দার রাজার। এই সিরিজ দিয়েই সব ফরম্যাট থেকে আন্তর্জাতিক ক্রিকেট ক্যারিয়ারের ইতি টানতে পারেন জিম্বাবুয়ের অধিনায়ক হ্যামিল্টন মাসাকাদজা। বাংলাদেশ, জিম্বাবুয়ে ও আফগানিস্তানকে দিয়ে ত্রিদেশীয় সিরিজ শুরু হবে আগামী ১৩ সেপ্টেম্বর।আরো পড়ুন : সংসদ অধিবেশন বসছে বিকালেযদিও এই ত্রিদেশীয় সিরিজে জিম্বাবুয়ের অংশগ্রহণ নিয়ে অনেক অনিশ্চয়তা তৈরি হয়েছিল। ক্রিকেট বোর্ডে রাজনৈতিক হস্তক্ষেপের কারণে আইসিসি সাময়িকভাবে নিষিদ্ধ করেছিল জিম্বাবুয়েকে। পরে অবশ্য পুরোনো বোর্ডকে আবার বহাল করেছে দেশটি। তবে এখনো আইসিসির নিষেধাজ্ঞা উঠে যায়নি। আগামী অক্টোবরে বোর্ড সভায় জিম্বাবুয়ের বিষয়ে নতুন সিদ্ধান্ত জানাবে আইসিসি। নিষেধাজ্ঞার কারণে আইসিসির টুর্নামেন্টে জিম্বাবুয়ের অংশগ্রহণ বাতিল হয়েছে। তবে দ্বিপাক্ষিক সিরিজ খেলতে সমস্যা নেই বলেই বাংলাদেশ সফরে ত্রিদেশীয় টি-২০ খেলতে এসেছে জিম্বাবুয়ে।ত্রিদেশীয় সিরিজের জিম্বাবুয়ে দল :হ্যামিল্টন মাসাকাদজা (অধিনায়ক), রেগিস চাকাভা, রিচমন্ড মুতুম্বামি, শন উইলিয়ামস, নেভিল মাদজিভা, টিনোটেন্ডা মুতুমবদজি, টনি মুনিয়ঙ্গা, কাইল জার্ভিস, তেন্দাই চাতারা, ক্রিস্টোফার এমপুফু, ক্রেইগ আরভিন, ব্রেন্ডন টেলর, এইনস্লে এনডলোভো, তিমিসেন মারুমা, রায়ান বার্ল।ইত্তেফাক/ইউবি



70772,86589
মুগাবের প্রয়াণে সপ্তাহ জুড়ে শোক পালন করবে জিম্বাবুয়ে
বিশ্ব সংবাদ
প্রকাশ : ০৮ সেপ্টেম্বর ২০১৯, ০৮:৫০
জিম্বাবুয়ের জাতির পিতা ও স্বাধীনতা পরবর্তী প্রথম প্রেসিডেন্ট রবার্ট মুগাবের প্রয়াণে দেশটিতে সপ্তাহজুড়ে শোক পালন করা হবে। একই তাকে জাতীয় বীরের মর্যাদায় সমাহিত করা হবে। গত এপ্রিল থেকে সিঙ্গাপুরের একটি হাসপাতালে চিকিৎসাধীন ছিলেন মুগাবে। গত শুক্রবার তিনি ৯৫ বছর বয়সে মৃত্যুবরণ করেন।ব্রিটিশ গণমাধ্যম গার্ডিয়ানের খবরে বলা হয়েছে, শনিবার দেশটিতে জাতীয় পতাকা অর্ধনমিত রাখা হয়। মুগাবেকে জিম্বাবুয়ের জাতীয় বীরদের সমাধিস্থলে সমাহিত করা হবে। সরকারের পক্ষ থেকে বলা হয়েছে, সাবেক নেতা হারারের ‘হিরো একরে’ সমাহিত হওয়ার দাবি রাখেন। শুক্রবারই প্রেসিডেন্ট এমারসন এমনাঙ্গাওয়া মুগাবেকে জাতীয় বীর ঘোষণা করেন।মুগাবের ভাতিজা লিও মুগাবে বলেন, রবার্ট মুগাবের মরদেহ দেশে আনা ও অন্ত্যেষ্টিক্রিয়ার ব্যাপারে এখনো চূড়ান্ত সিদ্ধান্ত হয়নি। মুগাবেকে সমাহিত করার জন্য সরকার যে জায়গা নির্ধারণ করেছে সেই পাহাড়ের চূড়ায় তিন গেরিলা যোদ্ধার বোঞ্চের বড় মূর্তি রয়েছে। এটি উত্তর কোরিয়ার স্থপতিদের সহায়তায় নির্মাণ করা হয়েছে।আরো পড়ুন: ব্রেক্সিট বিলম্বিত করতে আদালতে যাবেন বিরোধী এমপিরাতিন দশক ক্ষমতায় থাকার পর ২০১৭ সালের নভেম্বরে সেনা অভ্যুত্থানের মুখে ক্ষমতাচ্যুত হন মুগাবে। তার মৃত্যুতে দেশটিতে মিশ্র প্রতিক্রিয়া দেখা গেছে। আফ্রিকা থেকে ঔপনিবেশিক শাসন ব্যবস্থা দূর করতে মুগাবে বড় ভূমিকা পালন করেছিলেন, যার জন্য তিনি পুরো আফ্রিকায় নায়কের সম্মান পেতেন। কিন্তু সেই মুগাবেই পরিণত হয়েছিলেন স্বৈরশাসকে।ক্রমাগত মানবাধিকার লঙ্ঘন করে এক সময়কার সমৃদ্ধশালী জিম্বাবুয়েকে তলাবিহীন ঝুড়িতে পরিণত করেছিলেন তিনি। বিশ্লেষকরা বলছেন, জিম্বাবুয়েকে বহু বছর তাড়া করে বেড়াবে মুগাবের রাজনীতির লিগ্যাসি।ইত্তেফাক/এমআর



70773,86590
হংকং জুড়ে দাঙ্গা পুলিশ মোতায়েন
বিশ্ব সংবাদ
প্রকাশ : ০৮ সেপ্টেম্বর ২০১৯, ০৮:৫১
বিমানবন্দর লক্ষ্য করে গণতন্ত্রীপন্থীদের বিক্ষোভ ঠেকাতে হংকং জুড়ে শনিবার দাঙ্গা পুলিশ মোতায়েন করা হয়েছে। গত বুধবার হংকংয়ের প্রধান নির্বাহী ক্যারি ল্যাম আকস্মিকভাবে প্রত্যার্পণ বিল পুরোপুরি বাতিলের ঘোষণা দেন। কিন্তু বিক্ষোভকারীরা বলছে, এ উদ্যোগ সামান্য এবং অনেক দেরী হয়ে গেছে। এছাড়া এটি যথেষ্টও নয়।হংকং-এর নেতা বৃহস্পতিবার প্রতিবাদ সমাবেশ বন্ধ করে গণতন্ত্রপন্থী বিক্ষোভকারীদের প্রতি আলোচনায় বসার আহ্বানও জানিয়েছিলেন।হংকং-এ গত জুন মাসে প্রত্যার্পণ বিল বাতিলের দাবিতে বিক্ষোভকারীরা রাস্তায় নামে। ক্রমে তাদের দাবিনামায় আরো কিছু শর্ত যোগ হয়। সে থেকে এ পর্যন্ত নগরীতে লাখ লাখ লোকের বিক্ষোভ সমাবেশ অব্যাহত রয়েছে।হংকংয়ে নেতৃত্ববিহীন এই আন্দোলন মূলত অনলাইনের মাধ্যমে আয়োজন করা হচ্ছে। শনিবার বিকেলে বিমানবন্দরের এই বিক্ষোভে অংশ নিতে অনলাইন বার্তায় বিশেষভাবে আহ্বান জানানো হয়েছে।কিন্তু নগরীর গুরুত্বপূর্ণ বাস, ফেরি ও রেল টার্মিনালে এতো বেশি সংখ্যক পুলিশ মোতায়েন করা হয়েছে যে তা দেখে মনে করা হচ্ছে বিক্ষোভ প্রতিহত করাই এর উদ্দেশ্য।তবে, বিক্ষোভকারীরা কড়া নিরাপত্তা বেষ্টনী ভেদ করেই তাদের বিক্ষোভ চালিয়ে যাওয়ার প্রত্যয় ব্যক্ত করেছে।এদিকে পুলিশের তল্লাশি ও কড়াকাড়ির কারণে বিমানবন্দরের দিকে খুব কম যানবাহন চলছে। পুলিশ প্রতিটি যান তল্লাশি করছে। বিশেষ করে তরুণরা তল্লাশির শিকার হচ্ছে বেশি।হংকংয়ের এই বিমানবন্দর পৃথিবীর অষ্টম ব্যস্ততম বিমানবন্দর। সাম্প্রতিক সপ্তাহগুলোতে কয়েকবারই বিক্ষোভকারীদের লক্ষ্য ছিল এই বিমানবন্দর।এদিকে, বিক্ষোভকারীরা বলেছে, তাদের সব দাবি পূরণ না হলে তারা বিক্ষোভ অব্যাহত রাখবে। বিল বাতিল ছাড়াও তাদের আরো গুরুত্বপূর্ণ চারটি দাবি হলো- পুলিশের আচরণের তদন্ত, আটককৃত যে কাউকে ক্ষমা করে দেয়া, প্রতিবাদকারী যে কাউকে ‘দাঙ্গাকারী’ আখ্যা প্রত্যাহার করে নেয়া এবং সার্বজনীন ভোটাধিকার।কিন্তু ল্যাম এসব দাবি উপেক্ষা করে আসছেন। অনেকে বলছেন, ল্যাম যদি কেবলমাত্র নিরপেক্ষ তদন্তের বিষয়টি সমর্থন করতেন তবু পরিস্থিতি কিছুটা শান্ত হয়ে আসতো। ইত্তেফাক/এসআর 



70774,86591
রাষ্ট্রপতি দেশে ফিরবেন সোমবার
জাতীয়
প্রকাশ : ০৮ সেপ্টেম্বর ২০১৯, ০৮:৫৩
রাষ্ট্রপতি মো. আবদুল হামিদ আজকের পরিবর্তে আগামীকাল সোমবার দেশে ফিরবেন। তিনি স্বাস্থ্য পরীক্ষা ও চোখের চিকিৎসার জন্য বর্তমানে লন্ডন অবস্থান করছেন।রাষ্ট্রপতির উপ-প্রেস সচিব আবুল কালাম আজাদ বাসসকে জানান, রাষ্ট্রপতির দেশে ফেরার সময় পরিবর্তন হয়েছে। এখন তিনি ৮ সেপ্টেম্বরের পরিবর্তে ৯ সেপ্টেম্বর (সোমবার) দেশে ফিরবেন।আরও পড়ুন: গাজীপুরে গ্যাস সিলিন্ডার বিস্ফোরণ, দগ্ধ ১৭তিনি আরো বলেন, বিমান বাংলাদেশ এয়ারলাইন্স লিমিটেডের একটি ভিভিআইপি ফ্লাইট সোমবার সকাল ১০টা ১৫ মিনিটে রাষ্ট্রপতি ও তার সফরসঙ্গীদের নিয়ে দেশে ফিরবে।৩১ আগস্ট সকাল ৯টা ৪৫ মিনিটে আবদুল হামিদ বিমান বাংলাদেশ এয়ারলাইন্সের একটি বিমানযোগে লন্ডনের উদ্দেশে হজরত শাহজালাল আন্তর্জাতিক বিমানবন্দর ত্যাগ করেন। ৭৫ বছর বয়সী রাষ্ট্রপতি দীর্ঘদিন ধরে গ্লুকোমায় ভুগছেন। বাসসইত্তেফাক/এমআরএম



70775,86592
তালেবানের সঙ্গে শান্তি চুক্তি বাতিল: ট্রাম্প
বিশ্ব সংবাদ
প্রকাশ : ০৮ সেপ্টেম্বর ২০১৯, ০৯:০৯
মার্কিন প্রেসিডেন্ট ডোনাল্ড ট্রাম্প বলেছেন, তিনি তালেবানের সঙ্গে একটি শান্তিচুক্তি বাতিল করেছেন। খবর বিবিসি। ট্রাম্প টুইটে জানান, আফগানিস্তানের প্রেসিডেন্ট আশরাফ ঘানি ও তালেবান নেতাদের সঙ্গে ক্যাম্প ডেভিডে প্রস্তাবিত বৈঠক বাতিল করার পাশাপাশি তালেবানের সঙ্গে শান্তি চুক্তি বাতিল করেছেন।   শনিবার রাতে ট্রাম্প ধারাবাহিক টুইটার বার্তায় বলেন, আগামীকাল রোববার ক্যাম্প ডেভিডে তালেবান নেতাদের সঙ্গে বৈঠক হওয়ার কথা ছিল। কিন্তু সে বৈঠক বাতিল করার সিদ্ধান্ত নিয়েছি।  ট্রাম্প আরো জানান, তিনি তালেবানের সঙ্গে যুক্তরাষ্ট্রের আলোচনা স্থগিত রাখারও নির্দেশ দিয়েছেন। এর কারণে হিসেবে তিনি কাবুলে সাম্প্রতিক বোমা হামলায় একজন মার্কিন সেনা ও ১১ জন নিহত হওয়ার কথা উল্লেখ করেন। সেইসঙ্গে বলেন, হামলার দায় তালেবান স্বীকার করেছে।   এর আগে গত সোমবার আফগানিস্তান বিষয়ক বিশেষ মার্কিন প্রতিনিধি জালমাই খালিলযাদ জানিয়েছিলেন, তালেবানের সঙ্গে যুক্তরাষ্ট্রের শান্তি চুক্তির খসড়া চূড়ান্ত হয়েছে এবং প্রেসিডেন্ট ট্রাম্প অনুমোদন দিলেই তা স্বাক্ষরিত হবে।গত এক বছরেরও বেশি সময় ধরে তালেবানের সঙ্গে খালিলযাদ নয় দফা বৈঠক করে ওই সমঝোতার খসড়া চূড়ান্ত করেছিলেন। আরও পড়ুন: ওই সমঝোতার মূল ধারা ছিল আগামী ২০ সপ্তাহের মধ্যে আফগানিস্তান থেকে ৫,৪০০ সেনা প্রত্যাহার। বর্তমানে প্রায় ‌১‌৪ হাজার মার্কিন সেনা আফগানিস্তানে মোতায়েন রয়েছে। ইত্তেফাক/এসআর 



70776,86593
ম্যানচেস্টারে এগিয়ে অস্ট্রেলিয়া
খেলা
প্রকাশ : ০৮ সেপ্টেম্বর ২০১৯, ০৯:১১
ম্যানচেস্টারে অ্যাশেজের চতুর্থ টেস্টের দ্বিতীয় ইনিংসে ২ উইকেট হারিয়ে ১৮ রান সংগ্রহ করেছে ইংল্যান্ড। জয়ের জন্য এখনো তাদের দরকার ৩৬৫ রান। হাতে আছে মাত্র ৮ উইকেট। ফলে ইংল্যান্ডের চেয়ে সুবিধাজনক অবস্থানে রয়েছে অস্ট্রেলিয়া।সাবেক অধিনায়ক স্টিভেন স্মিথের ডাবল সেঞ্চুরির সুবাদে প্রথম ইনিংস ঘোষণা করার আগে অস্ট্রেলিয়া আট উইকেট হারিয়ে বোর্ডে জমা করে ৪৯৭ রান। জবাব দিতে নেমে প্রথম ইনিংসে ৩০১ রান করতে পারে ইংল্যান্ড। দলের হয়ে সর্বোচ্চ ৮১ রান করেন ররি বার্নস।  অধিনায়ক জো রুট ৭১ রানের ইনিংস খেললেও মিডল অর্ডারে আর কেউ বড়ো ইনিংস খেলতে পারেননি। অস্ট্রেলিয়ার হয়ে সর্বোচ্চ চারটি উইকেট নেন জশ হ্যাজেলউড। এছাড়া দুটি করে উইকেট নেন দুই পেসার মিশেল স্টার্ক ও প্যাট কামিন্স। ফলে প্রথম ইনিংসে ১৯৬ রানের লিড পায় অস্ট্রেলিয়া।দ্বিতীয় ইনিংসে ব্যাট করতে নেমে শুরুতেই উইকেট হারায় অস্ট্রেলিয়া। তবে প্রথম ইনিংসে ডাবল সেঞ্চুরি করা স্টিভেন স্মিথ দলের হাল ধরেন। শেষ পর্যন্ত ১৮৬ রানে ইনিংস ঘোষণা করে অস্ট্রেলিয়া। ফলে ৩৮২ রানের লিড পায় সফরকারীরা।জয়ের জন্য ৩৮৩ রানের লক্ষ্য দ্বিতীয় ইনিংসে ব্যাট করতে নেমে শুরুতেই উইকেট হারায় ইংল্যান্ড। স্কোরবোর্ডে কোনো রান যোগ না করেই প্যাট কামিন্সের বলে ফিরে যান ররি বার্নস। কামিন্সের পরের বলেই বোল্ড হন অধিনায়ক জো রুট। ফলে শূন্য রানে ২ উইকেট হারায়  ইংল্যান্ড। সেখান থেকে স্বাগতিকদের দুই ব্যাটসম্যান ১৮ রান তুলে চতুর্থ দিনের খেলা শেষ করে।ইত্তেফাক/ইউবি



70777,86594
মাগুরায় ট্রাক-মাইক্রোবাসের সংঘর্ষে আহত ১৪
সারাদেশ
প্রকাশ : ০৮ সেপ্টেম্বর ২০১৯, ০৯:২০
মাগুরায় ট্রাক ও মাইক্রোবাসের মুখোমুখি সংঘর্ষে ১৪জন আহত হয়েছেন। আহতরা পাবনার শ্রী শ্রী ঠাকুর অনুকূল চন্দ্রের বার্ষিক ধর্মীয় অনুষ্ঠানে যোগদান শেষে বাড়ি ফিরছিলেন। রবিবার ভোরে সদর উপজেলার সাইত্রিশ নামক স্থানে এ দুর্ঘটনা ঘটে।আহতরা হলেন, নির্মল কুমার , সরজিৎ , কান্তি ভূষণ , অরুণ কুমার বিশ্বাস , পংকজ কুমার , নিশিকান্ত ,শিউলী রানী , সুকান্ত , অপূর্ব কুমার, বিনয় , শ্যামল , সুমন এবং অজ্ঞাত দুইজন। তাদের মাগুরা হাসপাতালে ভর্তি করা হয়েছে।আরও পড়ুন: রাষ্ট্রপতি দেশে ফিরবেন সোমবারপুলিশ ও আহতরা জানায়, মাগুরা সদর উপজেলার অক্কুরপাড়া গ্রাম থেকে ১৪জন ভক্ত পাবনা শ্রী শ্রী ঠাকুর অনুকূল চন্দ্রের বার্ষিক ধর্মীয়  অনুষ্ঠানে যোগাদান শেষে মাইক্রোবাসে করে ফিরছিলেন্ । ভোর ৪টার দিকে মাগুরা -ঝিনাইদহ সড়কের মাগুরা সদর উপজেলার সাইত্রিশ নামক স্থানে ট্রাক ও মাইক্রোবাসের মুখোমুখি সংঘর্ষ হয়। এতে ১৪জন  মাইক্রোবাসের যাত্রী আহত হন। দুর্ঘটনার পর পর ট্রাক নিয়ে চালক পালিয়ে গেছে।মাগুরা সদর থানার পুলিশ ইনচার্জ (ওসি) মো. সিরাজুল ইসলাম বিষয়টি নিশ্চিত করেছেন।ইত্তেফাক/এমআরএম



70778,86595
খুলনায় সড়ক দুর্ঘটনায় ব্যাংক কর্মকর্তা নিহত
সারাদেশ
প্রকাশ : ০৮ সেপ্টেম্বর ২০১৯, ০৯:৪৩
খুলনায় দ্রুতগামী ট্রাকের সঙ্গে মুখোমুখি সংঘর্ষে মোটরসাইকেল চালক ব্যাংক কর্মকর্তা আব্দুস সামাদ (৩৭)  নিহত হয়েছেন। রবিবার সকাল পৌঁনে ৭টার দিকে খুলনা মহানগরীর খুলনা-সাতক্ষীরা সড়কের নিজখামার এলাকার পল্লীবিদ্যুৎ অফিসের সামনে এ দুর্ঘটনা ঘটে।নিহত আব্দুস সামাদ গোপালগঞ্জ জেলার কোটালিপাড়ায় ব্র্যাক ব্যাংকে কর্মরত ছিলেন। তিনি যশোর জেলার কেশবপুর উপজেলার সরসকাঠি গ্রামের আনসার আলীর ছেলে।আরও পড়ুন: মাগুরায় ট্রাক-মাইক্রোবাসের সংঘর্ষে আহত ১৪নগরীর লবণচরা থানার সহকারী পুলিশ পরিদর্শক (এসআই) রত্নেশ্বর কুমার মণ্ডল জানান, সকাল পৌঁনে ৭টার দিকে খুলনা-সাতক্ষীরা সড়কের নিজখামার এলাকার পল্লীবিদ্যুৎ অফিসের সামনে সাতক্ষীরাগামী বালুবাহী একটি ট্রাকের সঙ্গে খুলনা অভিমুখী মোটরসাইকেলের মুখোমুখি সংঘর্ষ ঘটে। এতে ঘটনাস্থলেই মোটরসাইকেল চালক আব্দুস সামাদ নিহত হন।তিনি আরও জানান, প্রাথমিকভাবে ধারণা করা হচ্ছে, আব্দুস সামাদ গ্রামের বাড়ি থেকে তার কর্মস্থল গোপালগঞ্জের কোটালিপাড়ায় ব্র্যাক ব্যাংকে যাচ্ছিলেন।পুলিশ ঘাতক ট্রাকটি আটক করেছে। তবে চালক ও হেলপার পালিয়ে গেছে।ইত্তেফাক/এমআরএম



70779,86596
আওয়ামী লীগের ১৫০ নেতার কাছে আজ যাচ্ছে শোকজ নোটিশ
রাজনীতি
প্রকাশ : ০৮ সেপ্টেম্বর ২০১৯, ০৯:৫৩
উপজেলা পরিষদ নির্বাচনে নৌকার বিপক্ষে অবস্থান নেওয়া বিদ্রোহী প্রার্থী ও তাদের মদদদাতা ১৫০ নেতার কাছে কারণ দর্শানোর নোটিশ পাঠানো হচ্ছে। আজ রবিবার ধানমন্ডির আওয়ামী লীগ সভানেত্রীর রাজনৈতিক কার্যালয় থেকে কেন দল থেকে বহিষ্কার করা হবে না মর্মে শোকজ নোটিশ পাঠানো শুরু হবে। এই তালিকায় মদদদাতা হিসেবে কয়েকজন কেন্দ্রীয় নেতা, ছয় জন মন্ত্রী-প্রতিমন্ত্রীসহ ৬২ জন এমপির নাম আছে। এছাড়া মদদদাতা হিসেবে তৃণমূলের নেতা এবং উপজেলায় স্বতন্ত্র প্রার্থী (বিদ্রোহী) হিসেবে নির্বাচনে অংশ নিয়ে বিজয়ী হওয়া উপজেলা পরিষদের চেয়ারম্যানদের কাছেও ডাকযোগে শোকজ নোটিশ যাবে। এর মাধ্যমে দলে শুদ্ধি অভিযান শুরু হচ্ছে।আগামী অক্টোবরে দলের জাতীয় সম্মেলন সামনে রেখেই এই শুদ্ধি অভিযান। জানা গেছে, শোকজ নোটিশের জবাব পাওয়ার পর আওয়ামী লীগের হাইকমান্ড তা যাচাই-বাছাই করে দলের শৃঙ্খলা ভঙ্গকারী ও দলীয় সিদ্ধান্ত অমান্যকারীদের চূড়ান্তভাবে দল থেকে বহিষ্কারের জন্য একটি তালিকা প্রস্তুত করে তা দলের পরবর্তী কেন্দ্রীয় কার্যনির্বাহী সংসদের বৈঠকে উপস্থাপন করবেন। প্রধানমন্ত্রী শেখ হাসিনার সভাপতিত্বে অনুষ্ঠেয় ঐ বৈঠকে আলোচনা শেষে চূড়ান্ত বহিষ্কার হওয়া বিদ্রোহী প্রার্থী ও তাদের মদদদাতাদের তালিকা গণমাধ্যমে প্রকাশ করা হবে।শনিবার ধানমন্ডিতে আওয়ামী লীগ সভানেত্রীর রাজনৈতিক কার্যালয়ে দলের যুগ্ম সম্পাদক ও সাংগঠনিক সম্পাদকদের সঙ্গে বৈঠক শেষে দলটির সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদের এমপি বলেন, ‘উপজেলা পরিষদ নির্বাচনে যারা বিদ্রোহী ছিল, তাদের শোকজ করার সিদ্ধান্ত আগে থেকেই ছিল। আজকে সেটা বাস্তবায়নের প্রসেস কীভাবে দ্রুত করা যায়, সেটা আলোচনা করেছি। রবিবার থেকে ১৫০টির মতো শোকজ নোটিশ ইস্যু হবে। শোকজের জবাবের জন্য তিন সপ্তাহ সময় দেওয়া হবে।’ওবায়দুল কাদের বলেন, এই তালিকায় কেন্দ্রীয় নেতা থেকে শুরু করে স্থানীয় পর্যায়ের নেতাও থাকবেন। শৃঙ্খলার ব্যাপারে কারো প্রতি শৈথিল্য দেখাবে না দল। সাংবাদিকদের প্রশ্নের জবাবে তিনি জানান, বিদ্রোহীদের মদদদাতা মন্ত্রী-এমপিরাও শোকজ পাবেন। তবে তাদের নাম প্রকাশ করতে চাননি ওবায়দুল কাদের। তিনি বলেন, ‘মদদদাতাদের মধ্যে কেন্দ্রীয় নেতাও থাকতে পারেন। দলের যারা জ্যেষ্ঠ নেতা, কেন্দ্রীয় নেতা বা মন্ত্রী-এমপি মদদদাতার ভূমিকায় ছিলেন, তাদের শোকজ করা হবে।’জানা গেছে, ৬২ জন মন্ত্রী-এমপির বিরুদ্ধে বিদ্রোহীদের মদদদাতা হিসেবে আওয়ামী লীগের কাছে অভিযোগ এসেছে। এর মধ্যে রয়েছেন মুক্তিযুদ্ধবিষয়ক মন্ত্রী আ ক ম মোজাম্মেল হক, পাট ও বস্ত্রমন্ত্রী গাজী গোলাম দস্তগীর (বীর প্রতীক), বন, পরিবেশ ও জলবায়ুবিষয়ক মন্ত্রী মো. শাহাবউদ্দিন, পরিকল্পনামন্ত্রী এম এ মান্নান, ডেপুটি স্পিকার ফজলে রাব্বী মিয়া, প্রতিমন্ত্রী জুনায়েদ আহমেদ পলক, প্রতিমন্ত্রী জাহিদ আহসান রাসেল, পাবনার সংসদ সদস্য অধ্যাপক আবদুল কুদ্দুস, সংসদ সদস্য শহীদুল ইসলাম বকুল, কুমিল্লা-২ আসনের এমপি সেলিমা আহমাদ মেরী, ব্রাহ্মণবাড়িয়া-৫ আসনের এবাদুল করিম বুলবুল, টাঙ্গাইল-৪ (কালিহাতী) আসনের সংসদ সদস্য হাসান ইমাম খান সোহেল হাজারী, ময়মনসিংহ-৯ আসনের আনোয়ারুল আবেদীন খান তুহিন, মুন্সীগঞ্জ সদরের সংসদ সদস্য অ্যাডভোকেট মৃণাল কান্তি দাস, খুলনা-৫ আসনের সংসদ সদস্য নারায়ণচন্দ্র চন্দ, চুয়াডাঙ্গার সংসদ সদস্য আলী আজগর টগর, সোলায়মান হক জোয়ার্দার, গাজীপুরের ইকবাল হোসেন সবুজ, বরগুনার ধীরেন্দ্র দেবনাথ শম্ভু, ঠাকুরগাঁওয়ের দবিরুল ইসলাম, সুনামগঞ্জের মোয়াজ্জেম হোসেন, সিরাজগঞ্জ-৩ আসনের ড. আজিজ, সাবেক নৌ পরিবহনমন্ত্রী শাজাহান খান প্রমুখ।তাদের কাছে শোকজ নোটিশ পাঠানো হতে পারে। তবে গতকাল রাতে গণভবনে আওয়ামী লীগের সভানেত্রী শেখ হাসিনার কাছে তালিকা চূড়ান্ত অনুমোদনের জন্য উত্থাপন করা হয়েছে। রাতে এ রিপোর্ট লেখা পর্যন্ত বৈঠক চলছিল। জানা গেছে, অধিকাংশ বিদ্রোহীর পেছনে ছিলেন আওয়ামী লীগের এমপি-মন্ত্রীরা। কেন্দ্রীয় আওয়ামী লীগের উপদেষ্টামণ্ডলী ও সম্পাদকমণ্ডলীর কয়েকজন সদস্যের বিরুদ্ধে বিদ্রোহীদের মদদদাতা হিসেবে শোকজ নোটিশ পাঠানো হতে পারে।আওয়ামী লীগের যুগ্ম সাধারণ সম্পাদক মাহবুব-উল আলম হানিফ ইত্তেফাককে জানান, যাদের বিরুদ্ধে অভিযোগ উত্থাপিত হয়েছে, তাদের সবাইকে শোকজ নোটিশ পাঠানো হবে।সম্প্রতি পাঁচ ধাপে অনুষ্ঠিত ৪৭৩টি উপজেলা নির্বাচনের ১৪৯টিতে চেয়ারম্যান পদে জিতেছেন স্বতন্ত্র প্রার্থীরা। এই স্বতন্ত্র প্রার্থীদের ১৪০ জনই আওয়ামী লীগের বিদ্রোহী। দলের সিদ্ধান্ত অমান্য করে কেউ স্বতন্ত্র প্রার্থী হলে তাকে দলের বিদ্রোহী হিসেবে ধরে নেয় আওয়ামী লীগ।আরো পড়ুন : শুদ্ধি অভিযান প্রক্রিয়ার সঙ্গে জড়িত একাধিক নেতার সঙ্গে কথা বলে জানা গেছে, প্রাথমিকভাবে ১৫০ জনের বিরুদ্ধে শোকজ নোটিশ পাঠানোর প্রক্রিয়া চূড়ান্ত করা হলেও তা বেড়ে দুই শতাধিক হতে পারে। এর মধ্যে স্বতন্ত্র প্রার্থী (বিদ্রোহী) হিসেবে নির্বাচনে অংশ নিয়ে বিজয়ী হওয়া ১৪০ জন উপজেলা চেয়ারম্যানের নামও রয়েছে। দলে শুদ্ধি অভিযানের পাশাপাশি এ মাসের শেষ সপ্তাহ থেকে একগুচ্ছ সাংগঠনিক কর্মসূচি নিয়ে মাঠে নামছেন দলটির কেন্দ্রীয় নেতারা।বিদ্রোহীদের আশকারা ও মদদ দিয়েছেন ১৫ জন কেন্দ্রীয় নেতাতৃণমূল নেতারা সব সময়ই কেন্দ্রীয় নেতাদের একধরনের চাপে থাকেন। তবে পঞ্চম উপজেলা পরিষদ নির্বাচনের বিদ্রোহী প্রার্থী ইস্যুতে এখন উলটো চাপ ও ভয়ে আছেন আওয়ামী লীগের কেন্দ্রীয় নেতারা। আতঙ্কে রয়েছেন ক্ষমতাসীন দলটির সংসদ সদস্যরাও। আওয়ামী লীগের কেন্দ্রীয় কয়েকজন নেতা বলেন, শোকজের এ সিদ্ধান্তে দলের ভেতরে অনেক কেন্দ্রীয় নেতা অস্বস্তিতে পড়েছেন। কারণ বিদ্রোহীদের আশকারা ও মদদ দিয়েছেন ১৫ জন কেন্দ্রীয় নেতা। দলের শতাধিক সংসদ সদস্য সরাসরি বিদ্রোহীদের পক্ষে মাঠে কাজ করেন। কয়েকজন প্রভাবশালী মন্ত্রীও বিদ্রোহীদের পক্ষে ছিলেন।বিদ্রোহী প্রার্থীদের শোকজের জবাবের মধ্য থেকেই তাদের মদদদাতাদের চিহ্নিত করতে চায় আওয়ামী লীগ। শোকজের জবাবের মধ্যেই জানতে চাওয়া হবে কোন কোন কেন্দ্রীয় নেতা, মন্ত্রী-এমপি কিংবা জেলার নেতারা তাদের উত্সাহিত করেছেন বিদ্রোহী প্রার্থী হতে। কারা কারা তাদের মদদ কিংবা সমর্থন দিয়েছেন।ইত্তেফাক/ইউবি



70780,86597
ভারতের চন্দ্রাভিযান নিয়ে কটাক্ষ করে পাক মন্ত্রী বিপাকে!
বিশ্ব সংবাদ
প্রকাশ : ০৮ সেপ্টেম্বর ২০১৯, ১০:০৭
ভারতের চন্দ্র অভিযান ব্যর্থ হওয়ায় কটাক্ষ করেছেন পাকিস্তানের বিজ্ঞানমন্ত্রী ও প্রযুক্তি বিষয়কমন্ত্রী ফাওয়াদ চৌধুরী। তবে এতে উল্টো এক প্রকার বিপাকে পড়েছেন পাক এ মন্ত্রী! সামাজিক যোগাযোগ মাধ্যমে এই মন্ত্রীকে নিয়ে শুরু হয়েছে ব্যাপক সমালোচনা। সামাজিক যোগাযোগ মাধ্যমে আতাউর রহমান নামে একজন বলেছেন, ভারতের সমালোচনা করা ভুল। চাঁদের এত কাছে যাওয়া ভারতের জন্য এটাই অনেক বড় সাফল্য। পাকিস্তান সেদিক দিয়ে এখনো অনেক দশক পিছনে পড়ে আছে। ভারতের ব্যর্থতায় আনন্দ না করে পাকিস্তানের উচিত  মহাকাশ বিজ্ঞানে মনোযোগ দেয়া।  কেউ লিখেছেন, এই মন্ত্রী বোকা বাচ্চাদের মত মন্তব্য করেছেন। আবার কেউ লিখেছেন, এমন মন্তব্য করে পাকিস্তানকে আর কত লজ্জায় ফেলবেন।নিলুফা জাহান নামে আরেকজন লিখেছেন, ফাওয়াদ চৌধুরী মহাকাশ সম্পর্কে আদৌ কি কিছু জানেন।  এছাড়া পাকিস্তানের আরও অনেকে সামাজিক মাধ্যম ব্যবহারকারী ফাওয়াদ চৌধুরীর কড়া সমালোচনা করেছেন। গতকাল ফাওয়াদ চৌধুরী ভারতের চন্দ্রযান-২ কে খেলনার সঙ্গে তুলনা করে টুইটারে লিখেন, ‘ভাই চাঁদের বদলে খেলনাটা সোজা মুম্বাইয়ে নেমে পড়েছে।’টুইটারে অপর আরেকটি পোস্টে ভারতকে উদ্দেশ্য করে তিনি লিখেন, ‘আও... যে কাজটা করতে পারো না, সেটা করারই দরকার নেই। প্রিয় এন্ডিয়া।’ ভারত ইন্ডিয়ার বানান যেভাবে লিখে তার বদলে তিনি ইংরেজিতে ‘এন্ডিয়া’ লিখেছেন।তিনি আরো লিখেন, ‘ভারতীয়রা অদ্ভুত প্রতিক্রিয়া দিচ্ছেন। তাদের দেখে মনে হচ্ছে, তাদের চাঁদের অভিযান আমার জন্য ব্যর্থ হয়েছে। ভাই, আমি কি তাদের ৯০০ কোটি রুপি নষ্ট করতে বলেছিলাম? এবার ধৈর্য ধরো, আর মাথা ঠাণ্ডা করে ঘুমিয়ে পড়।’এদিকে ভারতের মহাকাশ গবেষণা সংস্থা (ইসরো)  দাবি করেছে তাদের চন্দ্রযান-২ অভিযান ৯৫ শতাংশই সফল হয়েছে।ইত্তেফাক/এসআর 



70781,86598
আইসিএমএবিতে দুই দিনব্যাপী অ্যান্টি ডাম্পিং বিষয়ক কর্মশালা
রাজধানী
প্রকাশ : ০৮ সেপ্টেম্বর ২০১৯, ১০:১৪
ইনস্টিটিউিট অব কস্ট অ্যান্ড ম্যানেজমেন্ট অ্যাকাউন্টেন্টস অব বাংলাদেশ (আইসিএমএবি) এবং বাণিজ্য মন্ত্রণালয়ের ডব্লিউটিও সেলের যৌথ আয়োজনে ‘অ্যান্টি ডাম্পিং অ্যান্ডকাউন্টার ভেইলিং মেজারস: ইমার্জিং এভিনিউ ফর কস্ট অডিটরস’ শিরোনামে দুইদিন ব্যাপী বিশেষায়িত কর্মশালা অনুষ্ঠিত হয়েছে। শুক্রবার রুহুল কুদ্দুস অডিটোরিয়ামে এর উদ্বোধন করেন লনফাইন্যান্সিয়াল রিপোর্টিং কাউন্সিলের (এফআরসি) চেয়ারম্যান সি.কিউ. কে. মুশতাকআহমেদ।প্রধান অতিথির বক্তব্যে সি. কিউ. কে. মুশতাক আহমেদ বলেন, আমাদের বাণিজ্যের বর্তমান প্রেক্ষিতে অ্যান্টি ডাম্পিং খুবই গুরুত্বপূর্ণ বিষয়। আমাদের উন্নয়ন পরিকল্পনায় ব্যবসা গভীরভাবে জড়িত। দুটি বিষয়ে আমাদের চ্যালেঞ্জ মোকাবেলা করতে হচ্ছে; একটি হলো অ্যান্টিডাম্পিং প্রেক্ষিতে বিদেশি পণ্যের আমদানি, আরেকটি হচ্ছে আমাদের দেশীয় পণ্য রফতানির ক্ষেত্রে আমাদের অ্যান্টিডাম্পিং বিষয়টি মোকাবেলা। কস্ট অ্যান্ড ম্যানেজমেন্ট বিষয়ে পেশাদাররাতাদের কাজের মাধ্যমে এই বিষয়ে গুরুত্বপূর্ণ অবদান রাখতে পারবেন বলে আমি আশা রাখি।আরো পড়ুন : অনুষ্ঠানে স্বাগত বক্তব্যে আইসিএমএবির সভাপতি এম আবুল কালাম মজুমদার বলেন, আইসিএমএবি আমাদের কস্ট অ্যান্ড ম্যানেজমেন্ট অ্যাকাউন্টিং পেশার প্রসারে কাজ করে চলেছে। এই কর্মশালাটি এমন একটি বিষয় নিয়ে পরিচালিত হচ্ছে যা আমাদের জাতীয় অর্থনীতির প্রেক্ষিতে গুরুত্বপূর্ণ। অ্যান্টি ডাম্পিংয়ের বিষয়টি নিয়ে এই কর্মশালায় বিশেষায়িতভাবে অভিজ্ঞজনেরা তাদের মতামত এবং পর্যবেক্ষণ উপস্থাপন করেন, যা এই পেশার মানুষদের জ্ঞান ও অভিজ্ঞতালাভে গুরুত্বপূর্ণ অবদান রাখবে।কর্মশালার দ্বিতীয় দিনে ‘ইনিশিয়েশন প্রসিডিওর অব অ্যান্টি-ডাম্পিং কেস’ শিরোনামে একটি টেকনিক্যাল পেপার উপস্থাপন করেন বাংলাদেশ ট্যারিফ কমিশনের জয়েন্ট চিফ রমা দেওয়ান। সর্বশেষ টেকনিক্যাল পেপার “এক্সপোর্টারস কোয়েশ্চেনিয়র ফিলআপ’পরিচালনা করেন বাংলাদেশ ট্যারিফ কমিশনের সদস্য ড. মুস্তাফা আবিদ খান।ইত্তেফাক/ইউবি



70782,86599
সার্ভে ডিপ্লোমা ইঞ্জিনিয়ারদের দশম গ্রেডে বেতনসহ ৫ দফা দাবি
রাজধানী
প্রকাশ : ০৮ সেপ্টেম্বর ২০১৯, ১০:৩০
সার্ভে ডিপ্লোমা ইঞ্জিনিয়ারদেরকে অন্যান্য ডিপ্লোমা ইঞ্জিনিয়ারদের মতো দশম গ্রেড বেতন স্কেল বাস্তবায়নসহ ৫ দফা দাবি জানিয়েছে সার্ভে ডিপ্লোমা ইঞ্জিনিয়ারদের প্রতিনিধিত্বকারী একমাত্র সংগঠন ‘ইনস্টিটিউট অব সার্ভে ডিপ্লোমা ইঞ্জিনিয়ার্স, বাংলাদেশ’ (আইডিএসইবি)।  আগামী ১ মাসের মধ্যে দাবি বাস্তবায়ন না হলে সংগঠনটির পক্ষ থেকে কঠোর আন্দোলন কর্মসূচিতে যাওয়ার হুমকি দেওয়া হয়েছে।শনিবার  জাতীয় প্রেসক্লাব মিলনায়তনে সংবাদ সম্মেলনে লিখিত বক্তব্য উপস্থাপন করেন সংগঠনের মহাসচিব মইনুল হক চৌধুরী দুলাল।  সংগঠনের বিভিন্ন কার্যক্রম তুলে ধরে আগামী দিনের কর্মপরিকল্পনার কথা জানান আইডিএসইবির চেয়ারম্যান হুমায়ুন কবীর তুষার।সংবাদ সম্মেলনে দশম গ্রেডে বেতন ছাড়াও কানুনগো ও উপ-সহকারী সেটেলমেন্ট অফিসার পদে পদোন্নতির লক্ষ্যে পিএসসি কর্তৃক সুপারিশপ্রাপ্তদের দ্রুত জিও (সরকারি আদেশ) জারি, সব দপ্তরে সার্ভেয়ার ও সমমান পদের নিয়োগ বিধিতে শিক্ষাগত যোগ্যতা ‘ডিপ্লোমা ইন ইঞ্জিনিয়ারিং’ (সার্ভেয়িং টেকনোলজি) প্রতিস্থাপন, ওই পদের সব কার্যক্রম কারিগরি সংশ্লিষ্ট বিধায় সার্ভেয়ার পদটি কারিগরি পদ হিসেবে ঘোষণা এবং দেশের সব দপ্তরে সার্ভেয়ার ও সমমানের শূন্যপদে দ্রুত নিয়োগ দেয়ার দাবি জানানো হয়।লিখিত বক্তব্যে মইনুল হক চৌধুরী দুলাল বলেন, ভূমি মন্ত্রণালয়ের কানুনগো ও উপ-সহকারী সেটেলমেন্ট অফিসার পদে দীর্ঘ ১৬ বছর ধরে কোনো পদোন্নতি বা নিয়োগ নেই। এ কারণে এক হাজার ৪০০টি পদের মধ্যে এক হাজার ২৫০টি পদ শূন্য রয়েছে। এ সব শূন্য পদ পূরণে আদালতের ৮টি মামলার রায় বাস্তবায়নে মন্ত্রণালয় থেকে সুপারিশ চেয়ে পিএসসিতে প্রস্তাব পাঠানো হয়। মন্ত্রণালয়ের প্রস্তাবের প্রেক্ষিতে ২০১৬ সালে পিএসসি দ্রুত নিয়োগের সুপারিশ করেছে। এরপর সুপারিশপ্রাপ্তদের জিও জারির বিষয়ে ভূমিমন্ত্রী গেল ২৮ এপ্রিল নথি অনুমোদন করলেও এখনো জিও জারি করা হয়নি। যা অত্যন্ত দুঃখজনক।সংগঠনের পক্ষ থেকে আরো বলা হয়, সরকারের সব দপ্তরে কর্মরত অন্যান্য ডিপ্লোমা ইঞ্জিনিয়ারদের দশম গ্রেড বেতন স্কেল বাস্তবায়ন করা হয়েছে। কিন্তু সমমান এবং এক ও অভিন্ন শিক্ষাগত যোগ্যতাসম্পন্ন হওয়া সত্ত্বেও সার্ভে ডিপ্লোমা ইঞ্জিনিয়ারদের দশম গ্রেড বেতন স্কেল বাস্তবায়ন করা হয়নি। অথচ উক্ত বৈষম্য দূর করার লক্ষ্যে ‘সকল ডিপ্লোমাধারীদেরকে দ্বিতীয় শ্রেণির গেজেটেড পদমর্যাদা ও বেতন স্কেল দশম গ্রেড’ প্রদানে প্রধানমন্ত্রীর অনুশাসন রয়েছে।আরো পড়ুন : আগামী এক মাসের মধ্যে ওই অনুশাসন বাস্তবায়নে সরকারের প্রতি আহ্বান জানান আইডিএসইবির নেতারা। সরকার তাদের দাবিগুলো যথাযথ মূল্যায়ন করে প্রয়োজনীয় ব্যবস্থা নেবে, এমন আশা জানিয়ে তারা বলেন, দাবি মানা না হলে সারাদেশে সার্ভেয়ার ও সমমানের পদে বিভিন্ন দপ্তরে কর্মরত বঞ্চিত ভুক্তভোগীরা নিয়মতান্ত্রিক ধারাবাহিক আন্দোলনে যেতে বাধ্য হবেন।সংবাদ সম্মেলন শেষে সংগঠনের সারাদেশ থেকে আগত সদস্যরা সাংগঠনিক সভায় মিলিত হন। এ সময় সংগঠনের চলমান কার্ক্রম ও আগামী দিনের কর্পরিকল্পনা নিয়ে মতবিনিময় করেন তারা।ইত্তেফাক/ইউবি



70783,86600
ব্রিটেনের মন্ত্রিসভা থেকে পদত্যাগ করলেন অ্যাম্বার রুড
বিশ্ব সংবাদ
প্রকাশ : ০৮ সেপ্টেম্বর ২০১৯, ১০:৩২
যুক্তরাজ্যের সাবেক স্বরাষ্ট্রমন্ত্রী অ্যাম্বার রুড দেশটির মন্ত্রিসভা থেকে পদত্যাগ করেছেন। তিনি কনজারভেটিভ হুইপকে জানান, মডারেট কনজারভেটিভরা যেখানে দায়িত্বে নেই সেখানে তিনি থাকতে পারেন না। খবর বিবিসির। যুক্তরাজ্যের প্রধানমন্ত্রী বরিস জনসনকে দেওয়া পদত্যাগপত্রে রুড বলেন, ‘আমি সরল বিশ্বাসে আপনার মন্ত্রিসভায় যোগ দিয়েছিলাম যে  চুক্তিহীন ব্রেক্সিটের বিষয়টি আলোচনায় আছে। কেননা  ৩১ অক্টোবরে মধ্যে আমাদের নতুন চুক্তিতে যাওয়ার দারুণ সুযোগ ছিলো।’  পদত্যাগপত্রে রুড আরও বলেন, তবে আমি এখন বিশ্বাস করি না যে এটা সরকারের মূল লক্ষ্য ছিলো।’ এদিকে ব্রিটিশ সরকারের পক্ষ থেকে জানানো হয়েছে, অ্যাম্বারের মতো প্রতিভাবান একজন মন্ত্রীর পদত্যাগে তারা হতাশ। আরও পড়ুন: অন্যদিকে লেবার পার্টি থেকে বলা হয়েছে, রুডের পদত্যাগে এটা স্পষ্ট যে সরকার ভেঙে পড়ছে।   ইত্তেফাক/এসআর 



70784,86601
নাদালের ১৯, নাকি মেদভেদেভের প্রথম
খেলা
প্রকাশ : ০৮ সেপ্টেম্বর ২০১৯, ১০:৪২
সোমবার ভোররাতে ইউএস ওপেন টেনিসে পুরুষ এককের ফাইনালে মুখোমুখি হচ্ছেন দ্বিতীয় বাছাই স্পেনের রাফায়েল নাদাল ও পঞ্চম বাছাই রাশিয়ার দানিল মেদভেদেভ।শীর্ষ তারকা সার্বিয়ার নোভাক জকোভিচ ও তৃতীয় বাছাই সুইজারল্যান্ডের রজার ফেদেরার বিদায় নেয়ায়, ফাইনালটি হয়ে দাঁড়িয়েছে উত্তেজনাহীন।তারপরও ফাইনালে ১৮টি গ্র্যান্ড স্লাম জয় করা নাদালের প্রতিপক্ষ মেদভেদেভ। যে কি-না কোন গ্র্যান্ড স্লামই ক্যারিয়ারে জিততে পারেননি। যে কারণেই ফাইনালের আগে জল্পনা-কল্পনা হলো, নাদালের ১৯তম না-কি মেদভেদেভের প্রথম।আরো পড়ুন: আজ রাতে ঢাকা আসছে জিম্বাবুয়ে১৮টি গ্র্যান্ড স্লাম জিতলেও, ইউএস ওপেনে মাত্র ৩টি শিরোপা নাদালের। ২০১০, ২০১৩ ও ২০১৭ সালে শিরোপাগুলো জিতেন তিনি। তাই এক বছর পর আবারো ইউএস ওপেনের শিরোপা জয়ের ভালো সুযোগ নাদালের সামনে।তবে ১৯তম গ্র্যান্ড স্লাম জিতে ফেদেরার রেকর্ডের আরও কাছে যেতে মরিয়া নাদাল। ফেদেরারের রেকর্ড ২০টি গ্র্যান্ড স্লাম রয়েছে।ইত্তেফাক/এমআর



70785,86602
রাজধানীতে ৪০ লাখ টাকা ছিনতাইয়ের রহস্য উন্মোচন
রাজধানী
প্রকাশ : ০৮ সেপ্টেম্বর ২০১৯, ১০:৪৬
রাজধানীর খিলক্ষেত এলাকায় কুড়িল ফ্লাইওভারের পাশে ঢাকা-ময়মনসিংহ সড়কে একটি গাড়ি গতিরোধ করে ও গ্লাস ভেঙে ৪০ লাখ টাকা ছিনতাইয়ের রহস্য উদঘাটন করেছে ঢাকা মহানগর গোয়েন্দা পুলিশ।এই ঘটনায় গ্রেফতার করা হয়েছে তৈয়ব আলী (৪২) ও সাকিল সরদার (২৯) নামের দুজনকে। এছাড়া, জব্দ করা হয় তাদের কাছ থেকে পাওয়া নগদ ৪ লাখ টাকা ও ছিনতাইকাজে ব্যবহৃত ১টি প্রাইভেটকার।রবিবার বিষয়টি নিশ্চিত করেছেন গোয়েন্দা (উত্তর) বিভাগ এর উপ-পুলিশ কমিশনার  মশিউর রহমান।আরও পড়ুন: খুলনায় সড়ক দুর্ঘটনায় ব্যাংক কর্মকর্তা নিহতপুলিশ জানায়, গত ৪ আগস্ট খিলক্ষেত থানা এলাকা হতে একদল ছিনতাইকারী একটি প্রাইভেকারের গতিরোধ করে ৪০ লক্ষ টাকা ছিনতাই করে। এ সংক্রান্তে খিলক্ষেত থানায় মামলা হওয়ার পর থানা পুলিশের পাশাপাশি ডিবি পুলিশও মামলার ছায়া তদন্তকালে গোয়েন্দা তথ্য ও তথ্য প্রযুক্তির মাধ্যমে বিশেষ অভিযান চালিয়ে গত ৫ সেপ্টেম্বর রাত সোয়া ৯টায় তেজগাঁও শিল্পাঞ্চল থানার এফডিসির গেট সংলগ্ন এলাকা হতে ছিনতাইকারী দলের মূল হোতাসহ দুইজনকে গ্রেফতার করে।এ সময় তাদের নিকট হতে ছিনতাই করা নগদ চার লাখ টাকা ও ছিনতাই কাজে ব্যবহৃত ১টি প্রাইভেটকার উদ্ধার হয়।  প্রাথমিক জিজ্ঞাসাবাদে আটকরা জানায়, ঈদুল আযহার কয়েকদিন আগে খিলক্ষেত থানাধীন বাড্ডা হতে বনানীগামী কুড়িল ফ্লাইওভারের বিপরীত পাশে ঢাকা ময়মনসিংহ মহাসড়কে একটি গাড়ির গতিরোধ করে গাড়ির গ্লাস ভেঙে ৪০ লাখ  টাকা ছিনতাই করে। তারা দীর্ঘদিন ধরে রাজধানীর বিভিন্ন এলাকায় ছিনতাই করে থাকে।পুলিশ আরও জানায়, আসামিরা মূলত একটি সংঘবদ্ধ ছিনতাইকারী দলের সক্রিয় সদস্য। মতিঝিল এলাকায় অবস্থান করে বিভিন্ন ব্যাংক ও আর্থিক প্রতিষ্ঠানে লক্ষ্য রাখে কোন ব্যক্তি বা প্রতিষ্ঠান বড় অংকের টাকা উত্তোলন করে নেওয়ার পথে তাদের সুবিধাজনক স্থানে টাকা বহনকৃত গাড়ির গতিরোধ করে অস্ত্রের মুখে ভয়ভীতি দেখিয়ে টাকা ছিনতাই করে। তারা কখনও অস্ত্রের মুখে আবার কখনও নিজেদের ভূঁয়া ডিবি পুলিশ পরিচয় দিয়ে ছিনতাই করে থাকে।উক্ত অভিযানটি গোয়েন্দা (উত্তর) বিভাগ এর উপ-পুলিশ কমিশনার  মশিউর রহমানের নির্দেশনায় এডিসি  মোঃ শাহজাহান তত্ত্বাবধানে, এডিসি মোঃ গোলাম সাকলায়েনের নেতৃত্বে গুলশান জোনাল টিম কর্তৃক পরিচালিত হয়।ইত্তেফাক/এমআরএম



70786,86603
চট্টগ্রাম টেস্টে বৃষ্টির বাগড়া
খেলা
প্রকাশ : ০৮ সেপ্টেম্বর ২০১৯, ১০:৪৮
বৃষ্টির কারণে চট্টগ্রামে বাংলাদেশ ও আফগানিস্তানের মধ্যে খেলা শুরু হতে দেরি হচ্ছে। রবিবার সকাল ১০টার দিকে বৃষ্টি কমলেও জহুর আহমেদ চৌধুরী স্টেডিয়ামের উইকেট কাভারে ঢাকা ছিল। তাই চতুর্থ দিনের খেলা শুরুর অপেক্ষা বাড়ছে। আবহাওয়ার পূর্বাভাসেই জানা গিয়েছিল, চট্টগ্রাম টেস্টের শেষ দুই দিনে বাগড়া দিতে পারে বৃষ্টি। সেটিই সত্যি হয়েছে। গত রাত থেকেই চট্টগ্রামে থেমে থেমে বৃষ্টি হয়েছে। আজ চতুর্থ দিনে ২০ মিনিট আগে খেলা শুরু হওয়ার কথা থাকলেও সেটি হয়নি। টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে। ইতিমধ্যে আফগানিস্তান ৩৭৪ রানের লিড নিয়ে ফেলেছে। ম্যাচের তৃতীয় দিনশেষে আফগানিস্তান দ্বিতীয় ইনিংসে ৮ উইকেটে ২৩৭ রান তুলে ফেলেছে। আজ শেষে দুই উইকেটে তারা কত রান সংগ্রহ করতে পারবে তার উপর নির্ভর করছে বাংলাদেশের জয়ের টার্গেট। আফগানিস্তান প্রথম ইনিংসেই ৩৪২ রান করে। জবাব দিতে নেমে ১৪৬ রানে ৮ উইকেট হারিয়ে ফেলেছিল বাংলাদেশ। এখান থেকে মোসাদ্দেক হোসেন সৈকত ও তাইজুল ইসলাম একটা প্রতিরোধ গড়েছিলেন। ৮ উইকেটে ১৯৪ রান নিয়ে তৃতীয় দিন শুরু করে বাংলাদেশ। সকালে আর ১১ রান যোগ করতেই বাকী ২ উইকেট হারিয়ে ফেলে তারা। ফলে প্রথম ইনিংসে ২০৫ রানে অলআউট হয় বাংলাদেশ। দ্বিতীয় ইনিংসে ব্যাট করতে গিয়ে অবশ্য শুরুতেই বিপাকে পড়েছিল আফগানরা। সাকিব নিজের প্রথম ওভারে পরপর দুই বলে তুলে নেন ইহসানউল্লাহ ও রহমত শাহর উইকেট। এরপর হাসামাতউল্লাহর উইকেট তুলে নেন নাঈম হাসান। কিন্তু সাবেক অধিনায়ক আসগর আফগানের সাথে ১০৮ রানের জুটি করে আফগানদের হাতে নিয়ন্ত্রণ নিয়ে নেন ইব্রাহিম জাদরান। আসগর ৫০ রান করে তাইজুলের শিকার হয়ে ফেরেন। কিন্তু দারুণ ফর্মে থাকা অভিষিক্ত ইব্রাহিম ভাল ব্যাট করে। শেষ পর্যন্ত তিনি অবশ্য অল্পের জন্য সেঞ্চুরি মিস করেছেন। ৮৭ রানে আউট হয়েছেন নাঈম হাসানের দ্বিতীয় শিকার হয়ে। শেষ পর্যন্ত আফগানিস্তান ৮ উইকেটে ২৩৭ রান তুলে তৃতীয় দিনের খেলা শেষ করে।ইত্তেফাক/ইউবি



70787,86604
‘৮ ঘণ্টায় ইরানকে ধ্বংস করতে পারে সৌদি আরব’
বিশ্ব সংবাদ
প্রকাশ : ০৮ সেপ্টেম্বর ২০১৯, ১০:৫২
যুদ্ধ শুরু হলে রিয়াদ আট ঘণ্টার মধ্যে ইরানকে সম্পূর্ণভাবে ধ্বংস করে দিতে সক্ষম বলে দাবি করেছেন সৌদি আরবের প্রিন্স আব্দুল্লাহ বিন সুলতান বিন নাসের আস-সাউদ। এছাড়া তিনি বলেছেন, ইরানের সামরিক শক্তির চেয়ে তার দেশ অনেক এগিয়ে রয়েছে। বৃহস্পতিবার আরবি ভাষায় লেখা এক টুইটার পোস্টে সৌদি এই  প্রিন্স এসব দাবি করেন। ২০১৬ সালে সম্প্রচারিত সৌদি আরবের চ্যানেল-২৪এ সম্প্রচারিত একটি ভিডিওর বরাত দিয়ে তিনি একথা বলেছেন। ওই ভিডিওতে সৌদি আরবের এফ-১৫ জঙ্গিবিমান এবং ইরানের এফ-৪ ফ্যান্টম জঙ্গিবিমানের তুলনা করে সৌদি আরবের একজন বিশ্লেষক বলেছিলেন, ইরানের অস্ত্র ও সামরিক যন্ত্রপাতি অনেক পুরনো; সে তুলনায় সৌদি আরবের অস্ত্র এবং সামরিক সরঞ্জাম অনেক আধুনিক।সৌদি প্রিন্স আব্দুল্লাহ বিন সুলতান আরো বলেন, মাঝে আরো দু'বছর চলে গেছে এবং এ সময়ে সৌদি আরব বিমান প্রতিরক্ষা ব্যবস্থা কিনেছে, নৌ শক্তি, স্থল ও বিমানবাহিনীকে অত্যাধুনিক ক্ষেপণাস্ত্র দিয়ে সজ্জিত করেছে।আরও পড়ুন: সৌদি এই প্রিন্সের দাবি, যা গোপন আছে তা হচ্ছে অনেক বড় কিছু, বিশ্বে এমন কোন বাহিনী নেই যারা আমাদের ঐক্যের ধারে কাছে দাঁড়াতে পারে। তথ্যসূত্র: পার্স টুডে। ইত্তেফাক/এসআর



70788,86605
ঝিনাইদহে ১২ স্বর্ণবারসহ আটক ১
সারাদেশ
প্রকাশ : ০৮ সেপ্টেম্বর ২০১৯, ১১:২৫
ঝিনাইদহে ১২টি স্বর্ণ বারসহ দর্শনাগামী পূর্বাশা পরিবহনের বাস থেকে শরীফ উদ্দিন নামে এক ব্যক্তিকে আটক করেছে র‌্যাব। শনিবার গভীর রাত ঝিনাইদহ বিসিক শিল্প নগরীর সামনে বাস তল্লাশি করে তাকে আটক করা হয়। আটক শরীফ উদ্দীন চুয়াডাঙ্গা জেলার দর্শনা থানা পাড়ার শফি উদ্দিনের ছেলে।আরও পড়ুন: রাজধানীতে ৪০ লাখ টাকা ছিনতাইয়ের রহস্য উন্মোচনর‌্যাব-৬ এর ঝিনাইদহ ক্যাম্পের কোম্পানি কমান্ডার অতিরিক্তি পুলিশ সুপার মাসুদ আলম জানান, ঢাকা থেকে বাসযোগে একটি স্বর্ণের চালান দর্শনায় যাচ্ছে-এমন সংবাদে রাতে বিসিক শিল্প নগরীর সামনে চেকপোস্ট  বসানো হয়। রাত ২টার দিকে ঢাকা থেকে দর্শনাগামী পূর্বাশা পরিবহনের একটি বাস থামিয়ে তল্লাশী চালিয়ে শরিফ উদ্দিনকে আটক করা হয়। পরে তার দেহ তল্লাশি করে জুতার ভেতরে লুকানো অবস্থায় ১২ পিস স্বর্ণ বার উদ্ধার করা হয়। যার ওজন ১ কেজি ৪শ গ্রাম।  ইত্তেফাক/এমআরএম



70789,86606
কাশ্মীর ইস্যুতে পাকিস্তানের বিরুদ্ধে চীন!
বিশ্ব সংবাদ
প্রকাশ : ০৮ সেপ্টেম্বর ২০১৯, ১১:৩৯
কাশ্মীর ইস্যু নিয়ে পাকিস্তানের উল্টো সুরেই কথা বলছে চীন। পাকিস্তানের প্রধানমন্ত্রী ইমরান খান কাশ্মীর সমস্যাকে আন্তর্জাতিক বিষয় করে তুলতে চাইলেও চীন মনে করে এটি একান্তই ভারত-পাকিস্তানের দ্বিপাক্ষিক বিষয়। আলোচনার মাধ্যমে বিষয়টি তাদেরই মেটাতে হবে। ভারত ও চীনের উন্নয়নের রূপরেখা বিষয়ে শান্তিনিকেতনে আন্তর্জাতিক সম্মেলনে আসা চীনের কূটনৈতিক বিশেষজ্ঞ কিয়ান ফেং সরকারের এই অবস্থান ব্যাখ্যা করে জানান, বেইজিং বরাবরই কাশ্মীর নিয়ে এই অবস্থান নিয়ে চলেছে। তিব্বত ও তাইওয়ানকে যেমন চীনের অভ্যন্তরীণ বিষয় বলে স্বীকার করে দিল্লি। পাকিস্তানে ভারতের প্রাক্তন হাইকমিশনার টিসিএ রাঘবন জানান, দু’দেশের মধ্যে একটি ‘বোঝাপড়া’ বহুদিন ধরেই চলছে। সেটা হল, তিব্বত ও তাইওয়ানের সমস্যাকে চীনের অভ্যন্তরীণ বিষয় বলে মনে করে ভারত। আর কাশ্মীর নিয়ে ভারতের অবস্থানকেও স্বীকৃতি দেয় চীন। গত আগস্টের শুরুতে কাশ্মীরের বিশেষ মর্যাদা তুলে নেয় বিজেপি শাসিত ভারত সরকার। এরপর থেকে পাকিস্তান কাশ্মীরে ইস্যু নিয়ে আন্তর্জাতিক মহলে নানা দাবি তোলে। পাকিস্তানের দাবি, কাশ্মীরে মুসলিমদের জাতিগত নিধন চালাতে ভারত বিশেষ মর্যাদা তুলে নিয়েছে। এছাড়া কাশ্মীর ইস্যু নিয়ে বর্তমানে ভারত পাকিস্তানের সম্পর্ক তলানিতে নেমেছে। তথ্যসূত্র:আনন্দবাজার।ইত্তেফাক/এসআর 



70790,86607
ডোমারে আগুনে পুড়ল ৫৬ ঘর
সারাদেশ
প্রকাশ : ০৮ সেপ্টেম্বর ২০১৯, ১১:৪৫
নীলফামারীর ডোমার উপজেলায় অগ্নিকাণ্ডে  ১৮টি পরিবারের ৫৬টি ঘর পুড়ে গেছে। রবিবার ভোররাতে উপজেলার হরিণচড়া ইউনিয়নের পশ্চিম হরিণচড়া গ্রামে আগুনের এ ঘটনা ঘটে।খবর পেয়ে ফায়ার সার্ভিসের দুটি ইউনিট ঘটনাস্থলে পৌঁছে আগুন নিয়ন্ত্রণে আনে।তবে এর আগে ঘরের আসবাবপত্র, গরু-ছাগল, ধান, চাল, নগদ অর্থ পুড়ে যায়।আরও পড়ুন: ঝিনাইদহে ১২ স্বর্ণবারসহ আটক ১হরিণচড়া ইউপি চেয়ারম্যান আজিজুল ইসলাম জানান, রবিবার ভোর রাতে পশ্চিম হরিণচড়া গ্রামের জিতেন চন্দ্রের রান্না ঘরে আগুনের সূত্রপাত ঘটে। পরে আগুন চারিদিকে ছড়িয়ে পড়ে।আগুনে ১৮ পরিবারের ৫৬ ঘর পুড়ে যায়। এ ছাড়া আসবাবপত্রসহ ধান-চাল নগদ টাকা পুড়ে যায়।এদিকে রবিবার সকাল ১১ টার দিকে উপজেলা পরিষদ চেয়ারম্যান তোফায়েল আহমেদ, উপজেলা নির্বাহী কর্মকর্তা উম্মে ফাতিমা, প্রকল্প বাস্তবায়ন কর্মকর্তা জিয়াউর রহমান ঘটনাস্থল পরিদর্শন করে তারা ক্ষতিগ্রস্ত পরিবারগুলোকে দ্রুত ত্রাণ সহায়তা দেওয়ার আশ্বাস দেন।ইত্তেফাক/এমআরএম



70791,86608
রওশন বি‌রোধী দ‌লীয় নেতা, জিএম কা‌দের চেয়ারম্যান
রাজনীতি
প্রকাশ : ০৮ সেপ্টেম্বর ২০১৯, ১১:৫০
রওশন এরশাদ হবেন সংসদে বিরোধী দলীয় নেতা, জি এম কাদের থাকবেন দলের চেয়ারম্যান হিসেবে। রবিবার সকালে বনানীতে জাপা চেয়ারম্যানের রাজনৈতিক কার্যালয়ে সংবাদ সম্মেলনে এ কথা জানান জাপা মহাসচিব মসিউর রহমান রাঙ্গাঁ। রংপুর-৩ উপনির্বাচনে জাপার প্রার্থী কে হবেন, এ বিষয়ে জি এম কাদের ও মসিউর রহমান রাঙ্গাঁ পরে সিদ্ধান্ত নেবেন। রবিবার দুপুরে সংসদে পার্লামেন্টারি পার্টির বৈঠক রয়েছে জাপার। সে সভার পর আজকে বিরোধী দলীয় নেতা নির্ধারণে স্পিকারকে চিঠি দিতে পারে জাপা। নিজের লুকিয়ে থাকার বিষয়ে তিনি বলেন, ‘পরিবারে পিতামাতা যখন বিবাদে জড়ান, তখন সন্তানরা বিপদে পড়েন।  দলে বড় ভাই হিসেবে আমি কিছুটা সরে পড়েছিলাম।  তবে গত তিনদিনে আমি সর্বাত্মক চেষ্টা করে গতকালের বৈঠক আয়োজন করেছি। একটা বড় ধরণের ভাঙন থেকে জাপা রক্ষা পেয়েছে।’ আনিসুল ইসলাম মাহমুদ, ফখরুল ইমামদের শৃঙ্খলা ভাঙার অভিযোগে দল থেকে বহিষ্কারের কথা শোনা যাচ্ছিলো- এ বিষয়ে প্রশ্ন করা হলে রাঙ্গাঁ বলেন, এটা আর হচ্ছে না। এ বিষয়ে আর কোনো অগ্রগতি নেই।আরো পড়ুন : কাশ্মীর ইস্যুতে পাকিস্তানের বিরুদ্ধে চীন!এর আগের দিন রাজধানীর বারিধারা ক্লাবে সমঝোতার লক্ষ্যে রওশন এরশাদ ও জিএম কাদের বলয়ের কয়েক নেতা দীর্ঘ বৈঠক করেছেন। বৈঠকে তারা একটি সমঝোতায় পৌঁছে। এই সমঝোতা বৈঠকে জিএম কাদেরের পক্ষে ছিলেন- দলের প্রেসিডিয়াম সদস্য কাজী ফিরোজ রশীদ এমপি, জিয়াউদ্দিন আহমেদ বাবলু, সৈয়দ আবু হোসেন বাবলা এমপি ও লে. জে. (অব.) মাসুদ উদ্দিন চৌধুরী। আর রওশন বলয়ের পক্ষে উপস্থিত ছিলেন জাপার প্রেসিডিয়াম সদস্য মুজিবুল হক চুন্নু এমপি, ফখরুল ইমাম এমপি, এসএম ফয়সল চিশতি ও সেলিম ওসমান এমপি।   ইত্তেফাক/ইউবি 



70792,86609
খেলা শুরু, বড় লিডের পথে আফগানিস্তান
খেলা
প্রকাশ : ০৮ সেপ্টেম্বর ২০১৯, ১১:৫৯
বৃষ্টি থেমে যাওয়ায় চট্টগ্রামের জহুর আহমেদ চৌধুরী স্টেডিয়ামে বাংলাদেশ ও আফগানিস্তানের মধ্যকার খেলা শুরু হয়েছে। রবিবার বেলা ১১টার ৫০ মিনিটে খেলা শুরু হয়। আফসার জাজাই ৩৫ ও আহম্মদজাই ৫ রানে ব্যাট করছেন। ইতিমধ্যে আফগানিস্তানের লিড ৩৭৬ ছাড়িয়েছে।আবহাওয়ার পূর্বাভাসেই জানা গিয়েছিল, চট্টগ্রাম টেস্টের শেষ দুই দিনে বাগড়া দিতে পারে বৃষ্টি। সেটিই সত্যি হয়। গত রাত থেকেই চট্টগ্রামে থেমে থেমে বৃষ্টি হয়। আজ চতুর্থ দিনে ২০ মিনিট আগে খেলা শুরু হওয়ার কথা থাকলেও সেটি হয়নি।টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে। ইতিমধ্যে আফগানিস্তান ৩৭৬ রানের লিড নিয়ে ফেলেছে। ম্যাচের তৃতীয় দিনশেষে আফগানিস্তান দ্বিতীয় ইনিংসে ৮ উইকেটে ২৩৭ রান তুলে ফেলেছে। আজ শেষে দুই উইকেটে তারা কত রান সংগ্রহ করতে পারবে তার উপর নির্ভর করছে বাংলাদেশের জয়ের টার্গেট।আফগানিস্তান প্রথম ইনিংসেই ৩৪২ রান করে। জবাব দিতে নেমে ১৪৬ রানে ৮ উইকেট হারিয়ে ফেলেছিল বাংলাদেশ। এখান থেকে মোসাদ্দেক হোসেন সৈকত ও তাইজুল ইসলাম একটা প্রতিরোধ গড়েছিলেন। ৮ উইকেটে ১৯৪ রান নিয়ে তৃতীয় দিন শুরু করে বাংলাদেশ। সকালে আর ১১ রান যোগ করতেই বাকী ২ উইকেট হারিয়ে ফেলে তারা। ফলে প্রথম ইনিংসে ২০৫ রানে অলআউট হয় বাংলাদেশ।দ্বিতীয় ইনিংসে ব্যাট করতে গিয়ে অবশ্য শুরুতেই বিপাকে পড়েছিল আফগানরা। সাকিব নিজের প্রথম ওভারে পরপর দুই বলে তুলে নেন ইহসানউল্লাহ ও রহমত শাহর উইকেট। এরপর হাসামাতউল্লাহর উইকেট তুলে নেন নাঈম হাসান। কিন্তু সাবেক অধিনায়ক আসগর আফগানের সাথে ১০৮ রানের জুটি করে আফগানদের হাতে নিয়ন্ত্রণ নিয়ে নেন ইব্রাহিম জাদরান। আসগর ৫০ রান করে তাইজুলের শিকার হয়ে ফেরেন। কিন্তু দারুণ ফর্মে থাকা অভিষিক্ত ইব্রাহিম ভাল ব্যাট করে। শেষ পর্যন্ত তিনি অবশ্য অল্পের জন্য সেঞ্চুরি মিস করেছেন। ৮৭ রানে আউট হয়েছেন নাঈম হাসানের দ্বিতীয় শিকার হয়ে। শেষ পর্যন্ত আফগানিস্তান ৮ উইকেটে ২৩৭ রান তুলে তৃতীয় দিনের খেলা শেষ করে।ইত্তেফাক/ইউবি



70793,86610
মহাকাশ গবেষণায় ভারতের সঙ্গে কাজ করতে চাই: নাসা
বিশ্ব সংবাদ
প্রকাশ : ০৮ সেপ্টেম্বর ২০১৯, ১২:১৭
ভারতের চন্দ্রাভিযান একশ শতাংশ সফল না হলেও ইসরোর সেই প্রচেষ্টা নজর কেড়েছে পুরো বিশ্বের। শনিবার মধ্যরাতে শেষ মুহূর্তে চাঁদের মাটি থেকে ২.১ কিলোমিটার দূরে ল্যান্ডার বিক্রমের সঙ্গে যোগাযোগ বিছিন্ন হয় ইসরোর। ইসরোর এই প্রচেষ্টাকে প্রশংসা জানিয়েছে মার্কিন মহাকাশ গবেষণা সংস্থা নাসা।   এক টুইট বার্তায় নাসার পক্ষ থেকে বলা হয়েছে, ‘মহাকাশ খুবই চ্যালঞ্জিং জায়গা। চাঁদের দক্ষিণ মেরুতে ইসরোর চন্দ্রযান-২ নামানোর চেষ্টার প্রশংসা করছি। আপনারা আমাদের উত্সাহ দিয়েছেন। আশাকরি ভবিষ্যতে মহাকাশ গবেষণায় আমরা একসঙ্গে কাজ করব।’  চন্দ্রাভিযানের আগেই এর সম্পর্কে ইসরোর তরফে জানানো হয়েছে, চন্দ্রযান ২ এর অভিযান অত্যন্ত জটিল একটি বিষয়। আগের অভিযানগুলির তুলনায় এটি অনেকবেশি উন্নত। চাঁদের দক্ষিণ মেরুতে এখনও কোনও অভিযান হয়নি। সেখানেই কাজ করবে চন্দ্রযান-২। উল্লেখ্য, গত ২ সেপ্টম্বর ভারতের চন্দ্রযান-২ এর অরবিটারের সঙ্গে সফলভাবে সংযোগ বিচ্ছিন্ন করা হয় ল্যান্ডার বিক্রমের। তা পর থেকেই শুরু হয়েছিল  চাঁদের দক্ষিণ মেরুতে নামার চ্যালেঞ্জিং প্রক্রিয়া। সবকিছু ঠিকঠাক থাকলেও চাঁদের মাটি থেকে ২.১ কিলোমিটার ওপরেই বিক্রমের সঙ্গে সংযোগ বিচ্ছিন্ন হয়ে যায় ইসরোর।   এর আগে শুক্রবার নাসা জানিয়েছে, এই ধরনের অভিযানের ৬০ শতাংশই ব্যর্থ হয়েছে। গত বছর ইজরায়েলের চন্দ্রাভিযানও সফল হয়নি। ইসরোর মতে এই অভিযান ৯০-৯৫ শতাংশ সফল হয়েছে। ল্যান্ডারের সঙ্গে যোগাযোগ বিচ্ছিন্ন হলেও কাজ করবে অরবিটার। আরও পড়ুন: ইসরো চেয়ারম্যান বলেন, অভিযানের প্রতিটি ধাপের সাফল্যের পর্যালোচনা হয়েছে। ১০০ শতাংশের কাছাকাছি সফল হয়েছে মিশন।এছাড়া তিনি জানান, অরবিটারের আয়ু একবছর ভাবা হয়েছিল। কিন্তু অতিরিক্ত জ্বালানি থাকায় সেটি সাড়ে সাত বছর চাঁদের কক্ষপথে থাকবে। তথ্যসূত্র:  ইন্ডিয়ান এক্সপ্রেস, জি নিউজ। ইত্তেফাক/এসআর 



70794,86611
নূরকে ফেরাতে বাংলাদেশকেই উদ্যোগ নিতে হবে: কানাডার মন্ত্রী
প্রবাস
প্রকাশ : ০৮ সেপ্টেম্বর ২০১৯, ১২:২৩
কানাডার সীমান্ত নিরাপত্তা এবং অপরাধ নিয়ন্ত্রণ বিষয়ক মন্ত্রী বিল ব্লেয়ার বলেছেন, কানাডায় কমিউনিটির মধ্যে বাংলাদেশিরা বেস্ট। তাঁরা নিষ্ঠাবান, পরিশ্রমী এবং সৎ। আমার নির্বাচনী এলাকায় হাজার-হাজার কানাডিয়ান-বাংলাদেশি, সেজন্য আমি গর্বিত।শনিবার স্থানীয় সময় ৪টায় বিল ব্লেয়ার নির্বাচনী ক্যাম্প উদ্বোধনের পর ইত্তেফাকের সাথে এক সাক্ষাৎকারে একথা বলেন তিনি।  অপর এক প্রশ্নের জবাবে বিল ব্লেয়ার বলেন, বাংলাদেশের সাথে কানাডার অত্যন্ত সুসম্পর্ক। সেজন্য রোহিঙ্গা শরণার্থী সমস্যায় কানাডা নানা ভাবে এগিয়ে এসেছে এবং মানবাধিকার লংঘনের জন্য অং সান সুচির সম্মানজনক নাগরিকত্ব বাতিল করা হয়েছে।
 
বঙ্গবন্ধু শেখ মুজিবুর রহমানের খুনি নূর চৌধুরী কানাডা অবস্থান করছে, সেক্ষত্রে কানাডা তো নূরকে ফেরত দিচ্ছে না? এই প্রশ্নের জবাবে ব্লেয়ার বলেন, এটা আইনের ব্যাপার।পাল্টা প্রশ্নের জবাবে কুড়ি বছর পুলিশ সার্ভিস এবং দশ বছর টরন্টোর পুলিশ প্রধান হিসেবে থাকা বর্তমান সীমান্ত নিরাপত্তা ও অপরাধ নিয়ন্ত্রণ দায়িত্বে নিয়োজিত মন্ত্রী বলেন, তাকে ফেরত দেয়া উদ্যোগ বা বন্দি বিনিময় চুক্তির ব্যাপারে বাংলাদেশকেই এগিয়ে আসতে হবে।বিল ব্লেয়ার আরো বলেন, গতকাল বাংলাদেশের বাণিজ্যমন্ত্রী টিপু মুনশির সাথে আমার দেখা হয়েছে, তখন আমরা দু’দেশের নানা বিষয় নিয়ে কথা বলেছি। সেখানে হাই কমিশনার এবং কনস্যুলার জেনারেল উপস্থিত ছিলেন।উল্লেখ্য, আগামী ২১ অক্টোবর কানাডার কেন্দ্রীয় সরকার নির্বাচনে বিল ব্লেয়ার বাঙালি অধ্যুষিত এলাকা টরন্টোস্থ স্কারবোরো সাউথ-ওয়েস্ট আসনের লিবারেল প্রার্থী হয়ে আবারো নির্বাচনে অংশ নিতে যাচ্ছেন। আজ তাঁর নির্বাচনী ক্যাম্প উদ্বোধনীর সময় বিপুল সংখ্যক গণ্যমান্য বাঙালিও উপস্থিত ছিলেন। আরো উপস্থিত ছিলেন সাবেক মন্ত্রী এবং বাংলাদেশ-কানাডা পার্লামেন্টের প্রাক্তন চেয়ারপার্সেন মারিয়া মিন্না।ইত্তেফাক/এমআরএম



70795,86612
টেস্ট জিততে বাংলাদেশের দরকার ৩৯৮ রান
খেলা
প্রকাশ : ০৮ সেপ্টেম্বর ২০১৯, ১২:২৫
চট্টগ্রাম টেস্টের দ্বিতীয় ইনিংসে ২৬০ রানে অলআউট হয়েছে আফগানিস্তান। ফলে বাংলাদেশকে পাহাড়সম ৩৯৭ রানের লিড দিয়েছে তারা। এ টেস্ট জিততে হলে বাংলাদেশকে ইতিহাস গড়তে হবে। কারণ দ্বিতীয় ইনিংসে এতো রান তাড়া করে বাংলাদেশ কখনো জিততে পারেনি।এ টেস্ট জিততে হলে বাংলাদেশকে ৩৯৮ রান করতে হবে। কিন্তু বৃষ্টির পর রবিবার বেলা ১১টার ৫০ মিনিটে জহুর আহমেদ চৌধুরী স্টেডিয়ামে বাংলাদেশ ও আফগানিস্তানের মধ্যে চতুর্থ দিনের খেলা শুরু হয়। ৮৮.৫ ওভারে রান আউটে কাটা পড়েন আগের দিনে অপরাজিত থাকা আহম্মদজাই। এর পর মেহেদি হাসান মিরাজের বলে মুমিনুল হককে ক্যাচ দিয়ে ফিরে যান জাহির খান। ফলে ২৬০ রানে অলআউট হয় আফগানিস্তান। আফসার জাজাই ৪৮ রানে অপরাজিত থাকেন। আগের দিনের ২৩৭ রানের সঙ্গে আজ বাকি দুই উইকেটে আরো ২৩ রান যোগ করেন আফগানিস্তানের ব্যাটসম্যানরা।আরো পড়ুন : দ্বিতীয় ইনিংসে ব্যাট করতে গিয়ে অবশ্য শুরুতেই বিপাকে পড়েছিল আফগানরা। সাকিব নিজের প্রথম ওভারে পরপর দুই বলে তুলে নেন ইহসানউল্লাহ ও রহমত শাহর উইকেট। এরপর হাসামাতউল্লাহর উইকেট তুলে নেন নাঈম হাসান। কিন্তু সাবেক অধিনায়ক আসগর আফগানের সাথে ১০৮ রানের জুটি করে আফগানদের হাতে নিয়ন্ত্রণ নিয়ে নেন ইব্রাহিম জাদরান। আসগর ৫০ রান করে তাইজুলের শিকার হয়ে ফেরেন। অল্পের জন্য সেঞ্চুরি মিস করেন অভিষিক্ত ইব্রাহিম। তিনি ৮৭ রানে আউট হয়েছেন নাঈম হাসানের দ্বিতীয় শিকার হয়ে। ৮ উইকেটে ২৩৭ রান তুলে তৃতীয় দিনের খেলা শেষ করে আফগানিস্তান।আফগানিস্তান প্রথম ইনিংসে ৩৪২ রান করে। জবাব দিতে নেমে  ২০৫ রানে অলআউট হয় বাংলাদেশ। ফলে প্রথম ইনিংসে ১৩৭ রানের লিড পায় আফগানিস্তান। এই টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে।ইত্তেফাক/ইউবি



70796,86613
কোটালীপাড়ায় শিক্ষক পেটানোর ঘটনায় গ্রেফতার ১
সারাদেশ
প্রকাশ : ০৮ সেপ্টেম্বর ২০১৯, ১২:৩৪
গোপালগঞ্জের কোটালীপাড়া উপজেলার গজালিয়া সরকারি প্রাথমিক বিদ্যালয়ের সহকারী শিক্ষক অমূল্য রতন হালদারকে পেটানোর ঘটনায় কান্দি ইউপি চেয়ারম্যান উত্তম কুমার বাড়ৈর ভাই মনি বাড়ৈকে (৩৫) গ্রেফতার করেছে পুলিশ।  শনিবার দিবাগত রাতে কোটালীপাড়া থানা পুলিশ মনি বাড়ৈকে ধারাবাশাইল গ্রাম থেকে গ্রেফতার করা করে।আরও পড়ুন: ঝিনাইদহে ১২ স্বর্ণবারসহ আটক ১কোটালীপাড়া থানার ওসি শেখ লুৎফর রহমান বলেন, গজালিয়া সরকারি প্রাথমিক বিদ্যালয়ের সহকারী শিক্ষক অমূল্য রতন হালদারকে পেটানোর ঘটনায় অমূল্য রতন হালদারের স্ত্রী মনি হালদার বাদী হয়ে কান্দি ইউনিয়নের চেয়ারম্যান উত্তম কুমার বাড়ৈসহ ৫জনকে অভিযুক্ত করে কোটালীপাড়া থানায় একটি মামলা দায়ের করেন। এই মামলায় শনিবার দিবাগত রাতে মনি বাড়ৈকে গ্রেফতার করা হয়।উল্লেখ্য, গত শুক্রবার সন্ধ্যায় উপজেলার কান্দি ইউনিয়নের ধারাবাশাইল বাজারে বসে গজালিয়া সরকারি প্রাথমিক বিদ্যালয়ের সহকারী শিক্ষক অমূল্য রতন হালদারকে কান্দি ইউনিয়নের চেয়ারম্যান উত্তম কুমার বাড়ৈ ও তার ভাই মনি বাড়ৈ পিটিয়ে হাসপাতালে পাঠায়।
এ ঘটনায় কোটালীপাড়ায় কর্মরত শিক্ষকদের মাঝে ব্যাপক ক্ষোভের সৃষ্টি হয়েছে। এ ঘটনায় আজ রবিবার বিকেলে উপজেলা শিক্ষক সমিতির পক্ষ থেকে মানববন্ধন ও বিক্ষোভ মিছিল করার কথা রয়েছে।ইত্তেফাক/এমআরএম



70797,86614
খালেদার জামিন শুনানি এ সপ্তাহে
জাতীয়
প্রকাশ : ০৮ সেপ্টেম্বর ২০১৯, ১২:৪৫
জিয়া চ্যারিটেবল ট্রাষ্ট মামলায় বিএনপি চেয়ারপার্সন বেগম খালেদা জিয়ার জামিন আবেদন শুনানির জন্য উপস্থাপন করা হয়েছে। বিচারপতি ফরিদ আহমেদের নেতৃত্বাধীন ডিভিশন বেঞ্চে চলতি সপ্তাহে এ আবেদনের উপর শুনানি হতে পারে।আজ রবিবার বিষয়টি সাংবাদিকদের জানান বিএনপির আইন বিষয়ক সম্পাদক ও খালেদা জিয়ার আইনজীবী ব্যারিস্টার কায়সার কামাল।আরো পড়ুন: জাপা‌য় সমঝোতা : রওশন বি‌রোধী দ‌লীয় নেতা, জিএম কা‌দের চেয়ারম্যানগত সপ্তাহে হাইকোর্টে জামিন চেয়ে এ আবেদন করা হয়। এ মামলায় নিম্ন আদালত খালেদা জিয়াকে সাত বছরের সশ্রম কারাদণ্ড দেয়। এই রায়ের বিরুদ্ধে খালেদা জিয়ার আপিল হাইকোর্টে বিচারাধীন।ইত্তেফাক/এমআর



70798,86615
বিয়াঙ্কায় স্বপ্নভঙ্গ সেরেনার
খেলা
প্রকাশ : ০৮ সেপ্টেম্বর ২০১৯, ১৩:০৬
শিরোপা প্রত্যাশী সেরেনা উইলিয়ামসের স্বপ্ন ভেঙে ইউএস ওপেন টেনিসের নতুন নারী চ্যাম্পিয়ন হলেন ১৯ বছর বয়সী কানাডার বিয়াঙ্কা আন্দ্রেস্কু। সেরেনা যখন প্রথম ইউএস ওপেন জিতেছিলেন তখন বিয়াঙ্কার জন্মই হয়নি। বিয়াঙ্কা মারিয়া শারাপোভার পর প্রথম টিনএজার হিসেবে গ্র্যান্ড স্লাম জিতলেন।শনিবার আর্থার অ্যাশ স্টেডিয়ামে ম্যাচটিতে কিছুটা নড়বড়ে ছিলেন ৩৭ বছর বয়সী সেরেনা। সেই সুযোগ পুরোপুরি কাজে লাগান বিয়াঙ্কা। প্রথম সেট দাপটের সঙ্গে জিতে নেন ৬-৩ গেমে।পরে দ্বিতীয় সেটেও ৫-১-এ এগিয়ে যান। তবে ঘুরে দাঁড়ানোর চেষ্টা করেন সেরেনা। ৫-৫-এ সমতায় ফেরেন। কিন্তু শেষ রক্ষা হয়নি। শেষ পর্যন্ত ৬-৩, ৭-৫ গেমে জিতে প্রথমবার কোনো গ্র্যান্ড স্ল্যামের ট্রফিতে চুমু খান আন্দ্রেস্কু।আরো পড়ুন: নাদালের ১৯, নাকি মেদভেদেভের প্রথমসেরেনা সেমিফাইনালে এলিনা সভিতোলিনাকে দারুণ প্রতাপে সরাসরি সেটে হারিয়ে ফাইনালে ওঠেন। শনিবার রাতে ফাইনালে মার্গারেট কোর্টের রেকর্ড ২৪টি গ্র্যান্ড স্লাম ছোঁবার লক্ষ্যে মুখোমুখি হন বিয়াঙ্কার, যিনি সেমিফাইনালে বেলিন্ডা বেনচিচের বিপক্ষে কষ্টার্জিত এক জয় পেয়ে ফাইনালে ওঠেন।ইত্তেফাক/এমআর



70799,86616
চরভদ্রাসনে স্কুলছাত্রীসহ ২ নারীর মরদেহ উদ্ধার
সারাদেশ
প্রকাশ : ০৮ সেপ্টেম্বর ২০১৯, ১৩:১৫
ফরিদপুরের চরভদ্রাসন উপজেলায় পৃথক স্থান হতে শনিবার রাতে স্কুলছাত্রীসহ দুই নারীর মরদেহ উদ্ধার করেছে পুলিশ।এদের মধ্যে সদর ইউনিয়নের কামাড় ডাঙ্গী গ্রামে স্বর্ণা আক্তার(১৪) নামে সপ্তম শ্রেণির এক  স্কুলছাত্রীর ঝুলন্ত লাশ রয়েছে। সে  ওই গ্রামের  মৃত মোন্নাফ ব্যাপারীর ছোট মেয়ে। স্বর্ণা  চরভদ্রাসন রোকন উদ্দিন সরকারি বালিকা উচ্চ বিদ্যালয়ের সপ্তম শ্রেণির শিক্ষার্থী ছিল। এছাড়া গাজিরটেক ইউনিয়নের হাজীহঞ্জ বাজার পদ্মা নদীর উত্তর পূর্ব ডুবোচর হতে আনুমানিক ২৪/২৫ বছর বয়সী অজ্ঞাত নারীর গলিত লাশ উদ্ধার করা হয়েছে।আরও পড়ুন: কোটালীপাড়ায় শিক্ষক পেটানোর ঘটনায় গ্রেফতার ১স্বর্ণার মেঝো বোন বর্ণা আক্তার(২৩) জানায়, শনিবার বিকেল ৫টার দিকে বাড়ির কাছেই পদ্মা নদীতে নৌকা বাইস দেখতে যায় পরিবারের  সদস্যরা। শরীর ভাল নেই জানিয়ে স্বর্ণা বাড়িতে থাকে।নৌকা বাইস দেখে সন্ধ্যায় পরিবারের লোকজন বাড়িতে ফিরে দেখতে পায় স্বর্ণার ঘর ভেতর থেকে আটকানো এবং উচ্চ শব্দে টেলিভিশন চলার শব্দ পায় তারা। অনেক ডাকা ডাকির পর ঘরের দরজা না খোলায় বেড়ার ফাক দিয়ে তারা দেখতে পায় ঘরের আড়ার সাথে গলায় ওড়না পেঁচানো অবস্থায় ঝুলে আছে স্বর্ণা। তাদের চিৎকারে প্রতিবেশিরা ছুটে এসে ঘরের দরজা ভেঙে স্বর্ণাকে উদ্ধার করে চরভদ্রাসন হাসপাতালে নিয়ে আসলে ডা. আবুল কালাম আজাদ স্বর্ণাকে মৃত ঘোষণা করেন।সরেজমিনে ঘটনাস্থলে গেলে স্বর্ণার মা মইফুল বেগম ও পরিবারের সদস্যরা জানায়,  প্রায় এক বছর ধরে স্থানীয় একটি ছেলের সাথে স্বর্ণার সম্পর্ক তৈরি হলেও বর্তমানে তা টানাপোড়েন চলছিল।অপরদিকে গাজিরটেক ইউনিয়নের হাজীহঞ্জ বাজার পদ্মা নদীর উত্তর পূর্ব ডুবোচরে অজ্ঞাত নারীর গলিত মরদেহ দেখে স্থানীয়রা পুলিশে খবর দেয়।খবর পেয়ে চরভদ্রাসন থানার এস আই মো. খাইরুল ইসলাম লাশটি উদ্ধার করে থানায় নিয়ে আসেন।চরভদ্রাসন থানার ভারপ্রাপ্ত কর্মকর্তা (ওসি) হারুন অর রশিদ বলেন, পুলিশ মৃতদেহ দুটি উদ্ধার করে থানায় নিয়ে এসেছে। রবিবার স্কুলছাত্রীর মরদেহ ময়না তদন্তের জন্য ফরিদপুর মেডিকেল কলেজ হাসপাতালের মর্গে পাঠানো হয়েছে। এ ব্যাপারে থানায় একটি অপমৃত্যুর মামলা হয়েছে। এছাড়া অজ্ঞাত লাশটির ডিএনএ নমুনা সংগ্রহের জন্য মর্গে পাঠানো হয়েছে।ইত্তেফাক/এমআরএম



70800,86617
উইকেট না হারিয়ে লাঞ্চে বাংলাদেশ
খেলা
প্রকাশ : ০৮ সেপ্টেম্বর ২০১৯, ১৩:২৬
লাঞ্চ বিরতির আগে ৯ ওভার ব্যাট করে কোনো উইকেটের পতন হতে দেননি সাদমান ইসলাম ও লিটন দাস। লাঞ্চে  যাওয়ার আগে বাংলাদেশের সংগ্রহ বিনা উইকেটে ৩০ রান। সাদমান ২১ ও লিটন দাস ৯ রানে অপরাজিত আছেন। এই ম্যাচ জিততে হলে বাংলাদেশকে আরো ৩৬৮ রান করতে হবে। আফগানিস্তানের বিপক্ষে প্রথম ইনিংসে সাদমান ইসলামের সঙ্গে ওপেনিংয়ে নেমেছিলেন সৌম্য সরকার। দ্বিতীয় ইনিংসে উদ্বোধনী জুটিতে পরিবর্তন এনেছে বাংলাদেশ। বাঁহাতি সাদমান ইসলামের সঙ্গে ব্যাটিংয়ে নেমেছেন ডানহাতি লিটন দাস। প্রথম ইনিংসে লিটন তিন নম্বরে ব্যাট করেছিলেন।   এর আগে চট্টগ্রাম টেস্টের দ্বিতীয় ইনিংসে ২৬০ রানে অলআউট হয় আফগানিস্তান। আর প্রথম ইনিংসে তারা সংগ্রহ করে ৩৪২ রান। অন্যদিকে প্রথম ইনিংসে ২০৫ রানে অলআউট হয় বাংলাদেশ। ফলে দুই ইনিংস মিলে ৩৯৭ রানের লিড পায় আফগানিস্তান।  আরো পড়ুন : বিয়াঙ্কাতে স্বপ্নভঙ্গ সেরেনারএ টেস্ট জিততে হলে বাংলাদেশকে ইতিহাস গড়তে হবে। কারণ দ্বিতীয় ইনিংসে এতো রান তাড়া করে বাংলাদেশ কখনো জিততে পারেনি। চতুর্থ ইনিংসে বাংলাদেশ ২১৫ রানের বেশি তাড়া করে জিততে পারেনি কখনো। এই মাঠে সর্বোচ্চ ৩১৭ রান তাড়া করে জয়ের রেকর্ড আছে নিউজিল্যান্ডের। এই টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে। ইত্তেফাক/ইউবি   



70801,86618
কানাডার হ্যালিফ্যাক্সে ডোরিয়ানের আঘাত
বিশ্ব সংবাদ
প্রকাশ : ০৮ সেপ্টেম্বর ২০১৯, ১৩:৩১
কানাডার হ্যালিফ্যাক্সের দক্ষিণে শনিবার রাতে ঘন্টায় ১০০ মাইল বেগে স্থলভাগে আঘাত হেনেছে হ্যারিকেন ডোরিয়ান। প্রবল মৌসুমী বৃষ্টিপাতসহ এই ঝড়ে গাছপালা উপড়ে পড়েছে।  প্রতিবেদনে বলা হয়েছে, প্রবল এই ঝড়ে কানাডার আটলান্টিক নৌ ঘাটির এই বন্দর নগরীর কাছে উপকূলে ৬৫ ফুট (২০ মিটার) ঢেউ আছড়ে পড়ছে। বাহামাসে এই ঝড়ের তান্ডবের পরে এটি যুক্তরাষ্ট্র উপকূল থেকে উত্তরদিকে এগিয়ে যায়। কানাডায় এটি ক্যাটাগরি ২ হ্যারিকেনের শক্তিতে স্থলভাগে আছড়ে পড়ে।আরও পড়ুন: ইতোমধ্যেই ঝড়ের প্রভাবে ১০০ মিলিমিটারের (৪ ইঞ্চি) বেশি বৃষ্টিপাত হয়েছে, রবিবার সকাল নাগাদ এই বৃষ্টিপাত দ্বিগুণ দাঁড়াবে। কানাডিয়ান হ্যারিকেন সেন্টারের কর্মকর্তারা এ কথা জানান। ঝড়ের আঘাতে বিদ্যুৎ লাইন বিচ্ছিন্ন হওয়ায় ৪ লাখ ৫০ হাজার  ঘরবাড়ি বিদ্যুৎ বিহীন হয়ে পড়েছে।ইত্তেফাক/এসআর 



70802,86619
চার সমুদ্রবন্দরে সংকেত ৩, বাড়তে পারে বৃষ্টির প্রবনতা
জাতীয়
প্রকাশ : ০৮ সেপ্টেম্বর ২০১৯, ১৩:৪৮
চট্টগ্রাম, কক্সবাজার, মংলা ও পায়রা সমুদ্র বন্দরসমূহকে তিন নম্বর স্থানীয় সতর্ক সংকেত দেখিয়ে যেতে বলা হয়েছে। অপরদিকে রাজধানী ঢাকা, চট্টগ্রামসহ সারা দেশে বৃষ্টিপাতের প্রবণতা বাড়তে পারে। রবিবার আবহাওয়া অধিদপ্তর এক বিজ্ঞপ্তিতে এ কথা জানায়।এতে বলা হয়, উত্তর উড়িষ্যা- গাঙ্গেয় পশ্চিমবঙ্গ উপকুল ও তৎসংলগ্ন এলাকায় অবস্থানরত লঘুচাপটি বর্তমানে উড়িষ্যা ও তৎসংলগ্ন এলাকায় অবস্থান করছে। এর প্রভাবে উত্তর বঙ্গোপসাগর এলাকায় বায়ুচাপের তারতম্যের আধিক্য বিরাজ করছে। বাংলাদেশের উপকূলীয় এলাকা, উত্তর বঙ্গোপসাগর এবং সমুদ্র বন্দরসমূহের উপর দিয়ে ঝড়ো হাওয়া বয়ে যেতে পারে। চট্টগ্রাম, কক্সবাজার, মংলা ও পায়রা সমুদ্র বন্দরসমূহকে তিন নম্বর স্থানীয় সতর্ক সংকেত দেখিয়ে যেতে বলা হয়েছে। উত্তর বঙ্গোপসাগরে অবস্থানরত মাছ ধরার নৌকা ও ট্রলারসমূহকে পরবর্তী নির্দেশ না দেয়া পর্যন্ত উপকূলের কাছাকাছি থেকে সাবধানে চলাচল করতে বলা হয়েছে। দেশের কোথাও কোথাও মাঝারী ধরনের ভারী বর্ষণ হতে পারে।আবহাওয়াবিদ শাহীনুল ইসলাম  জানান, উত্তর বঙ্গোপসাগর ও তৎসংলগ্ন এলাকায় সৃষ্ট লঘুচাপের ফলে রাজধানী ঢাকাসহ সারা দেশে বৃষ্টিপাতের প্রবণতা বাড়তে পারে।পরবর্তী ৭২ ঘণ্টায় বৃষ্টি অথবা বজ্রসহ বৃষ্টি অব্যাহত থকতে পারে।আজ সকাল ৯ টা থেকে পরবর্তী ২৪ ঘণ্টার আবহাওয়ার পূর্বাভাসে বলা হয়েছে, খুলনা, বরিশাল, চট্টগ্রাম, ঢাকা ও সিলেট বিভাগের অনেক জায়গায় এবং রংপুর, রাজশাহী ও ময়মনসিংহ বিভাগের কিছু কিছু জায়গায় অস্থায়ী দমকা হাওয়াসহ হালকা থেকে মাঝারী ধরণের বৃষ্টি অথবা বজ্রসহ বৃষ্টি হতে পারে। সেই সাথে দেশের কোথাও কোথাও মাঝারী ধরনের ভারী থেকে ভারী বর্ষণ হতে পারে। এছাড়া সারাদেশের দিন এবং রাতের তাপমাত্রা সামান্য হ্রাস পেতে পারে ।আবহাওয়া অফিস জানায়, ঢাকা, ফরিদপুর, যশোর, কুষ্টিয়া, খুলনা, বরিশাল, পটুয়াখালী, নোয়াখালী, কুমিল্লা, চট্টগ্রাম, কক্সবাজার এবং সিলেট অঞ্চল সমূহের উপর দিয়ে দক্ষিণ অথবা দক্ষিণ-পূর্ব দিক থেকে ঘন্টায় ৪৫ থেকে ৬০ কিলোমিটার বেগে ঝড়ো হাওয়াসহ বৃষ্টি অথবা বজ্রবৃষ্টি হতে পারে। এসব এলাকার নদীবন্দর সমূহকে ১ নম্বর সতর্ক সংকেত দেখাতে বলা হয়েছে।পূর্বাভাসে আরও বলা হয়, উত্তর উড়িষ্যা- গাঙ্গেয় পশ্চিমবঙ্গ উপকুল ও তৎসংলগ্ন এলাকায় অবস্থানরত লঘুচাপটি বর্তমানে উত্তর উড়িষ্যা ও তৎসংলগ্ন মধ্য প্রদেশে অবস্থান করছে। মৌসুমী অক্ষের বর্ধিতাংশ রাজস্থান, উত্তর প্রদেশ, লঘুচাপের কেন্দ্রস্থল অতিক্রম করে গাঙ্গেয় পশ্চিমবঙ্গ ও বাংলাদেশের কেন্দ্রস্থল হয়ে আসাম পর্যন্ত বিস্তৃত রয়েছে। এর একটি বর্ধিতাংশ উত্তর বঙ্গোপসাগর পর্যন্ত বিস্তৃত। মৌসুমী বায়ু বাংলাদেশের উপর মোটামুটি সক্রিয় এবং উত্তর বঙ্গোপসাগরে মাঝারী থেকে শক্তিশালী অবস্থায় বিরাজমান।ইত্তেফাক/এমআরএম



70803,86620
তাজিয়া মিছিলে ছোরা-তরবারি বহনসহ পটকা ফোটানো নিষিদ্ধ
রাজধানী
প্রকাশ : ০৮ সেপ্টেম্বর ২০১৯, ১৪:০৭
পবিত্র আশুরা উদযাপন উপলক্ষে তাজিয়া মিছিলে দা, ছোরা, কাঁচি, বর্শা, বল্লম, তরবারি, লাঠি ইত্যাদি বহন এবং আঁতশবাজি ও পটকা ফোটানো সম্পূর্ণ নিষিদ্ধ ঘোষণা করা হয়েছে।নগরবাসীদের নিরাপত্তা নিশ্চিত করার লক্ষ্যে ঢাকা মেট্রোপলিটন পুলিশ (ডিএমপি) কমিশনার মোঃ আছাদুজ্জামান মিয়া স্বাক্ষরিত এক সংবাদ বিজ্ঞপ্তিতে রবিবার এ কথা জানানো হয়। বাসসআরও পড়ুন: চার সমুদ্রবন্দরে সংকেত ৩, বাড়তে পারে বৃষ্টির প্রবনতাএতে বলা হয়, আগামী মঙ্গলবার ১০ মহররম  পবিত্র আশুরা উদযাপন উপলক্ষে ঢাকা মেট্রোপলিটন এলাকার বিভিন্ন স্থানে তাজিয়া মিছিল বের হবে।
এসব তাজিয়া মিছিলে পাইক দলভুক্ত ব্যক্তিবর্গ দা, ছোরা, কাঁচি, বর্শা, বল্লম, তরবারি, লাঠি ইত্যাদি নিয়ে অংশগ্রহণ করে ক্ষেত্র বিশেষ অনাকাঙ্খিত পরিস্থিতি সৃষ্টি করে। যা ধর্মপ্রাণ ও সম্মানিত নগরবাসীর মনে আতংক ও ভীতি সৃষ্টিসহ জননিরাপত্তার প্রতি হুমকি স্বরূপ। তাছাড়া মহররম মাসে পবিত্র আশুরা উপলক্ষে আঁতশবাজি ও পটকা ফোটানো ধর্মীয় ভাবগাম্ভীর্যের সাথে সামঞ্জস্যপূর্ণ নয়।এই আদেশ তাজিয়া মিছিল শুরু হতে শেষ পর্যন্ত বলবৎ থাকবে।ইত্তেফাক/এমআরএম



70804,86621
সিরিয়ায় ৩০ হাজার ট্রাক অস্ত্র পাঠিয়েছে যুক্তরাষ্ট্র: এরদোয়ান
বিশ্ব সংবাদ
প্রকাশ : ০৮ সেপ্টেম্বর ২০১৯, ১৪:০৮
সিরিয়ার উত্তরাঞ্চলে তৎপর কুর্দি গেরিলাদের কাছে যুক্তরাষ্ট্র ৩০ হাজার ট্রাক অস্ত্র পাঠিয়েছে বলে মন্তব্য করেছেন তুরস্কের প্রেসিডেন্ট রিসেপ তাইয়েপ এরদোয়ান। তুরস্কের এসকিসেহির শহরে শনিবার ক্ষমতাসীন একে পার্টির এক সভায় এরদোগান বলেন,  কুর্দিদের পৃষ্ঠপোষকতা দেয়ার ক্ষেত্রে সীমা ছাড়িয়ে যাচ্ছে ওয়াশিংটন।কুর্দি গেরিলাদের কাছে সমরাস্ত্র পাঠানোর জন্য যুক্তরাষ্ট্রের তীব্র নিন্দা জানিয়ে এরদোয়ান বলেছেন, যুক্তরাষ্ট্রের পক্ষ থেকে সিরিয়ার উত্তরাঞ্চলে সমরাস্ত্রবাহী ৩০ হাজার ট্রাক পাঠানোর বিষয়টি তুরস্ক মেনে নেবে না।এরদোয়ান তার দেশের সীমান্ত জুড়ে সিরিয়ায় একটি নিরাপদ অঞ্চল প্রতিষ্ঠার ব্যাপারে প্রতিশ্রুতি দিয়েও তা রক্ষা না করার জন্য যুক্তরাষ্ট্রের  সমালোচনা করে বলেন, চলতি মাসের শেষ দিকে নিউইয়র্কে মার্কিন প্রেসিডেন্ট ডোনাল্ড ট্রাম্পের সঙ্গে বৈঠকে তিনি এ বিষয়টি উত্থাপন করবেন।এসময় তিনি  বলেন, আমাদেরকে এসব বিষয়ের সমাধান করতে হবে।  যুক্তরাষ্ট্রের  পক্ষ থেকে যা বলা হয়েছে এবং যা করা হয়েছে তার মধ্যে বিস্তর ফারাক রয়ে গেছে।আরও পড়ুন: সিরিয়ার উত্তরাঞ্চলের পরিস্থিতি নিয়ে যুক্তরাষ্ট্র ও তুরস্কের মধ্যে তীব্র মতবিরোধ রয়েছে। তথ্যসূত্র: আনাদোলু, পার্স টুডে। ইত্তেফাক/এসআর 



70806,86623
ডেঙ্গু আক্রান্ত হয়ে ঢামেকে আরো এক নারীর মৃত্যু
রাজধানী
প্রকাশ : ০৮ সেপ্টেম্বর ২০১৯, ১৪:২১
ডেঙ্গু জ্বরে আক্রান্ত হয়ে নাসিমা বেগম (৪৮) নামে ঢাকা মেডিক্যাল কলেজ (ঢামেক) হাসপাতালে আরো এক নারীর মৃত্যু হয়েছে। রবিবার সকাল ৯টায় চিকিৎসাধীন অবস্থায় মেডিসিন বিভাগের ৫০২নম্বর ওয়ার্ডে তার মৃত্যু হয়।নাসিমার বড় ভাই ইয়াসিন জানান, চার আগে তার বোন জ্বরে আক্রান্ত হয়। এর আগে নাসিমা কিডনি রোগে আক্রান্ত ছিলেন। শনিবার নাসিমাকে একটি প্রাইভেট হাসপাতালে নিয়ে গেলে সেখান থেকে পরীক্ষা-নিরীক্ষা পর ডেঙ্গু জ্বর ধরা পড়ে। রবিবার ভোর চারটা দিকে ঢাকা মেডিকেল কলেজ হাসপাতালের মেডিসিন ওয়ার্ডে ভর্তি করা হয়। চিকিৎসাধীন অবস্থায় সকাল ৯টার দিকে নাসিমার মৃত্যু হয়।ঢাকা মেডিকেল কলেজ হাসপাতাল পুলিশ ক্যাম্পের পুলিশ পরিদর্শক মো. বাচ্চু মিয়া জানান, আইনি প্রক্রিয়া শেষে লাশ স্বজনদের কাছে হস্তান্তর করা হয়েছে।আরো পড়ুন : নাসিমা কুমিল্লা জেলার মুরাদনগর উপজেলার ধামমুরা গ্রামের সৌদি প্রবাসী জাহাঙ্গীর আলমের স্ত্রী। রাজধানী শেওড়াপাড়ায় পরিবারের সঙ্গে থাকতেন তিনি। এক ছেলে ও দুই মেয়ের জননী ছিলেন তিনি।ইত্তেফাক/ইউবি



70807,86624
গলাচিপায় লঞ্চ থেকে নারীর লাশ উদ্ধার
সারাদেশ
প্রকাশ : ০৮ সেপ্টেম্বর ২০১৯, ১৪:২৮
গলাচিপায় ঢাকা-গলাচিপা রুটের দোতলা লঞ্চ এম ভি বাগেরহাট-২  থেকে অজ্ঞাতনামা এক নারীর (১৮) লাশ উদ্ধার করেছে পুলিশ। শনিবার রাতে লঞ্চে দ্বিতীয় তলার ডেকের যাত্রী অজ্ঞাতনামা ওই নারী অসুস্থ হয়ে বমি করে মারা যায়। রবিবার সকালে তার লাশ উদ্ধার করা হয়।আরও পড়ুন: চরভদ্রাসনে স্কুলছাত্রীসহ ২ নারীর মরদেহ উদ্ধারগলাচিপা থানার অফিসার ইনচার্জ (ওসি) আখতার মোর্শেদ জানান, শনিবার সন্ধ্যায় ঢাকার সদরঘাট থেকে অজ্ঞাতনামা ওই নারী ও এক যুবক একসাথে লঞ্চে ওঠে। পথিমধ্যে যুবকটি ফতুল্লা লঞ্চঘাটে নেমে যায়। রাতেই লঞ্চে অসুস্থ হয়ে বমি করে ওই নারী মারা যায়। রবিবার সকালে তার লাশ উদ্ধার করা হয়। তাকে কেউ চিনতে পারছে না।  তার বাড়ি সম্ভবত এ অঞ্চলে। তার শরীরে কোন আঘাতের চিহ্ন পাওয়া যায়নি। লাশ ময়না তদন্তের জন্য পটুয়াখালীর  মর্গে পাঠানো হয়েছে।ইত্তেফাক/এমআরএম



70808,86625
লাঞ্চের পরই ফিরে গেলেন লিটন দাস
খেলা
প্রকাশ : ০৮ সেপ্টেম্বর ২০১৯, ১৪:৩২
লাঞ্চের পরই ফিরে গেলেন লিটন দাস (৯) । জহির খানের নিচু হয়ে আসা বলটা আঘাত করেছিল লিটনের প্যাডে। সঙ্গে সঙ্গে আঙুল তুলে দেন আম্পায়ার। এর আগের বলে রিভিউ নিয়ে রক্ষা পেয়েছিলেন তিনি। টিভি রিপ্লেতে দেখা যায়, বল উইকেটকিপারের গ্লাভসে যাওয়ার আগে লিটনের ব্যাট স্পর্শ করেনি।লিটনের বিদায়ের পর সাদমান ইসলামের সঙ্গে জুটি বাধেন আগের ইনিংসে অপরাজিত থাকা মোসাদ্দেক হোসেন। এ  প্রতিবেদন লেখা পর্যন্ত সাদমান ২৬ ও মোসাদ্দেক ৫ রানে অপরাজিত আছেন। এই ম্যাচ জিততে হলে বাংলাদেশকে আরো ৩৫৮ রান করতে হবে।আফগানিস্তানের বিপক্ষে প্রথম ইনিংসে সাদমান ইসলামের সঙ্গে ওপেনিংয়ে নেমেছিলেন সৌম্য সরকার। দ্বিতীয় ইনিংসে উদ্বোধনী জুটিতে পরিবর্তন এনেছে বাংলাদেশ। বাঁহাতি সাদমান ইসলামের সঙ্গে ব্যাটিংয়ে নেমেছেন ডানহাতি লিটন দাস। প্রথম ইনিংসে লিটন তিন নম্বরে ব্যাট করেছিলেন।এর আগে চট্টগ্রাম টেস্টের দ্বিতীয় ইনিংসে ২৬০ রানে অলআউট হয় আফগানিস্তান। আর প্রথম ইনিংসে তারা সংগ্রহ করে ৩৪২ রান। অন্যদিকে প্রথম ইনিংসে ২০৫ রানে অলআউট হয় বাংলাদেশ। ফলে দুই ইনিংস মিলে ৩৯৭ রানের লিড পায় আফগানিস্তান।আরো পড়ুন : এ টেস্ট জিততে হলে বাংলাদেশকে ইতিহাস গড়তে হবে। কারণ দ্বিতীয় ইনিংসে এতো রান তাড়া করে বাংলাদেশ কখনো জিততে পারেনি। চতুর্থ ইনিংসে বাংলাদেশ ২১৫ রানের বেশি তাড়া করে জিততে পারেনি কখনো। এই মাঠে সর্বোচ্চ ৩১৭ রান তাড়া করে জয়ের রেকর্ড আছে নিউজিল্যান্ডের। এই টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে।ইত্তেফাক/ইউবি



70809,86626
অবশেষে খোঁজ মিলল ভারতের বিক্রমের
বিশ্ব সংবাদ
প্রকাশ : ০৮ সেপ্টেম্বর ২০১৯, ১৪:৫৪
অবশেষে খোঁজ মিললো চাঁদের মাটিতে অবতরণ করতে যাওয়া যান বিক্রমের। রবিবার এক সংবাদ সম্মেলনে বিক্রমকে খুঁজে পাওয়ার খবর জানিয়েছেন ভারতের মহাকাশ গবেষণা সংস্থার (ইসরো) প্রধান কে শিবন। খবর এনডিটিভির।  শনিবার চাঁদে অবতরণের সময়ে বিক্রমের সঙ্গে বিচ্ছিন্ন হয়েছিল যোগাযোগ। তার পর থেকে দেশটির মহাকাশ বিজ্ঞানীরা চেষ্টা চালিয়ে যাচ্ছিলো ল্যান্ডার বিক্রমের খোঁজ। রবিবার কে শিবন বলেছেন, আমরা অবতরণকারী যান বিক্রমের অবস্থান খুঁজে পেয়েছি এবং অর্বিটার একটি ছবি থার্মাল তুলেছে। কিন্তু বিক্রমের সঙ্গে  এখনো  কোন যোগাযোগ হয়নি। আমরা যোগাযোগ স্থাপনের চেষ্টা করছি। শিগগিরই তা সম্ভব হবে। তবে  ল্যান্ডার বিক্রমের পরিণতি শেষ পর্যন্ত কী হল, তা ভারতীয় মহাকাশ বিজ্ঞানীদের কাছে স্পষ্ট ছিল না। বিক্রমের সঙ্গে যোগাযোগ স্থাপন করা সম্ভব হলে তবেই মিলবে জরুরি তথ্য। ঠিক কী ঘটেছিল ল্যান্ডিংয়ের সময়ে, জানা যাবে সেই তথ্য বিশ্লেষণ করে।  আরও পড়ুন: উল্লেখ্য, ভারতের মহাকাশ গবেষণা সংস্থার (ইসরো) বিজ্ঞানীরা জানান, শনিবার চাঁদের পৃষ্ঠে অবতরণের কয়েক সেকেন্ড আগেই চন্দ্রযান- ২ এর ল্যান্ডারের সঙ্গে যোগাযোগ বিচ্ছিন্ন হয়ে যায়।ইত্তেফাক/এসআর 



70810,86627
লিটনের পর ফিরে গেলেন মোসাদ্দেক
খেলা
প্রকাশ : ০৮ সেপ্টেম্বর ২০১৯, ১৫:০৬
লিটনের পর ফিরে গেলেন মোসাদ্দেক হোসেন।  প্রমোশন পেয়ে তিন নম্বরে উঠে এসেছিলেন। কিন্তু মোসাদ্দেক হোসেন সুযোগটা কাজে লাগাতে পারলেন না। বাজে এক শট খেলে তিনি আউট হলেন। জহির খানের অফ স্টাম্পের অনেক বাইরের বল উড়িয়ে মারতে গিয়ে মিড অফে আসগর আফগানের ক্যাচ দেন তিনি। মোসাদ্দেক ১৭ বলে ১২ রান করে ফেরার সময় বাংলাদেশের সংগ্রহ ২ উইকেটে ৫৭।লাঞ্চের পরই ফিরে যান লিটন দাস (৯) । জহির খানের নিচু হয়ে আসা বলটা আঘাত করেছিল লিটনের প্যাডে। সঙ্গে সঙ্গে আঙুল তুলে দেন আম্পায়ার। এর আগের বলে রিভিউ নিয়ে রক্ষা পেয়েছিলেন তিনি। টিভি রিপ্লেতে দেখা যায়, বল উইকেটকিপারের গ্লাভসে যাওয়ার আগে লিটনের ব্যাট স্পর্শ করেনি।মোসাদ্দেকের বিদায়ের পর সাদমান ইসলামের সঙ্গে জুটি বাধেন মুশফিকুর রহিম। এ প্রতিবেদন লেখা পর্যন্ত বাংলাদেশের সংগ্রহ ২ উইকেটে ৭১ রান। সাদমান ৩০ ও মুশফিক ১৮ রানে অপরাজিত আছেন। এই ম্যাচ জিততে হলে বাংলাদেশকে আরো ৩২৭ রান করতে হবে।আফগানিস্তানের বিপক্ষে প্রথম ইনিংসে সাদমান ইসলামের সঙ্গে ওপেনিংয়ে নেমেছিলেন সৌম্য সরকার। দ্বিতীয় ইনিংসে উদ্বোধনী জুটিতে পরিবর্তন এনেছে বাংলাদেশ। বাঁহাতি সাদমান ইসলামের সঙ্গে ব্যাটিংয়ে নেমেছেন ডানহাতি লিটন দাস। প্রথম ইনিংসে লিটন তিন নম্বরে ব্যাট করেছিলেন।এর আগে চট্টগ্রাম টেস্টের দ্বিতীয় ইনিংসে ২৬০ রানে অলআউট হয় আফগানিস্তান। আর প্রথম ইনিংসে তারা সংগ্রহ করে ৩৪২ রান। অন্যদিকে প্রথম ইনিংসে ২০৫ রানে অলআউট হয় বাংলাদেশ। ফলে দুই ইনিংস মিলে ৩৯৭ রানের লিড পায় আফগানিস্তান।আরো পড়ুন : ডেঙ্গু আক্রান্ত হয়ে ঢামেকে আরো এক নারীর মৃত্যুএ টেস্ট জিততে হলে বাংলাদেশকে ইতিহাস গড়তে হবে। কারণ দ্বিতীয় ইনিংসে এতো রান তাড়া করে বাংলাদেশ কখনো জিততে পারেনি। চতুর্থ ইনিংসে বাংলাদেশ ২১৫ রানের বেশি তাড়া করে জিততে পারেনি কখনো। এই মাঠে সর্বোচ্চ ৩১৭ রান তাড়া করে জয়ের রেকর্ড আছে নিউজিল্যান্ডের। এই টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে।ইত্তেফাক/ইউবি



70811,86628
খুলনায় ডেঙ্গুতে যুবকের মৃত্যু
সারাদেশ
প্রকাশ : ০৮ সেপ্টেম্বর ২০১৯, ১৫:৪৭
খুলনায় ডেঙ্গুজ্বরে আক্রান্ত হয়ে মোহাম্মদ আশিকুজ্জামান নামের এক যুবকের মৃত্যু হয়েছে। আজ রবিবার বেলা সাড়ে ১১টার দিকে খুলনা মেডিকেল কলেজ হাসপাতালে চিকিৎসাধীন অবস্থায় তার মৃত্যু হয়। এ নিয়ে খুলনায় ডেঙ্গুজ্বরে আক্রান্ত হয়ে ১০ জনের মৃত্যু হলো।এদিকে, খুলনার বিভিন্ন জেলা ও উপজেলায় এ পর্যন্ত ১ হাজার ২০ জন ডেঙ্গুজ্বরে আক্রান্ত হয়েছেন। খুলনার বিভিন্ন সরকারি-বেসরকারি হাসপাতালে চিকিৎসা নিয়ে সুস্থ হয়েছেন ৯৪৩ জন। এছাড়া বর্তমানে হাসপাতালে ৭৭ জন রোগী ভর্তি রয়েছেন। সর্বশেষ গত ২৪ ঘণ্টায় ১৮ জন রোগী হাসপাতালে ভর্তি হয়েছেন।খুলনা মেডিকেল কলেজ হাসপাতালের ডেঙ্গু বিভাগের চিকিৎসক ডা. শৈলেন্দ্রনাথ বিশ্বাস জানান, মাগুরা জেলার শালিখা উপজেলায় আশিকুজ্জামান নামে এক যুবক ডেঙ্গুজ্বরে আক্রান্ত হয়ে আজ রবিবার ভোর সাড়ে ৫টায়  খুলনা মেডিকেল কলেজ হাসপাতালে ভর্তি হয়। তার অবস্থার অবনতি হলে তাকে হাসপাতালের আইসিইউতে নেয়া হয়। বেলা সাড়ে ১১টায় তিনি মারা যান।খুলনার সিভিল সার্জন ডা. এএসএম আব্দুর রাজ্জাক জানান, ডেঙ্গুজ্বরে আক্রান্ত হয়ে বর্তমানে খুলনার বিভিন্ন সরকারি-বেসরকারি হাসপাতালে ৭৭ জন রোগী চিকিৎসা নিচ্ছেন। সর্বশেষ গত ২৪ ঘণ্টায় ডেঙ্গু জ্বরে আক্রান্ত ১৮ জন নতুন রোগী ভর্তি হয়েছেন।আরও পড়ুন: জাপা‌য় সমঝোতা : রওশন বি‌রোধী দ‌লীয় নেতা, জিএম কা‌দের চেয়ারম্যানতিনি জানান, খুলনায় এ পর্যন্ত বিভিন্ন জেলা ও উপজেলা থেকে আসা ১ হাজার ২০ জন ডেঙ্গুতে আক্রান্ত হয়। এসব রোগীদের মধ্যে ৯৪৩ জন রোগী হাসপাতালের চিকিৎসায় সুস্থ হয়ে ছাড়পত্র নিয়েছেন। তিনি বলেন, বর্তমানে খুলনার সরকারি-বেসরকারি হাসপাতালে ৭৭ জন রোগী চিকিৎসা নিচ্ছেন।ইত্তেফাক/এসএস



70812,86629
রশিদ-জহিরের ঘূর্ণিতে কাবু বাংলাদেশ
খেলা
প্রকাশ : ০৮ সেপ্টেম্বর ২০১৯, ১৬:০৫
রশিদ খান ও জহির খানের ঘূর্ণিতে কাবু হয়ে পড়েছে বাংলাদেশ। যে কারণে আফগানিস্তানের দেয়া ৩৯৮ রানের লক্ষ্য তাড়া করতে নেমে মাত্র ১২৫ রানের মধ্যে টপ অর্ডারের ছয় ব্যাটসম্যান সাজঘরে ফিরেছেন। যার পাঁচটিই নিয়েছেন দুই স্পিনার রশিদ খান ও জহির খান। রবিবার চতুর্থ দিনের খেলা শেষে বাংলাদেশের সংগ্রহ ছয় উইকেটে ১২৫ রান। জিততে হলে আগামীকাল শেষ দিনে বাকি চার উইকেটে আরও ২৬৩ রানের অসম্ভব লক্ষ্যকে সম্ভব করতে হবে।  আফগানিস্তানের বিপক্ষে প্রথম ইনিংসে সাদমান ইসলামের সঙ্গে ওপেনিংয়ে নেমেছিলেন সৌম্য সরকার। দ্বিতীয় ইনিংসে উদ্বোধনী জুটিতে পরিবর্তন এনেছে বাংলাদেশ। বাঁহাতি সাদমান ইসলামের সঙ্গে ব্যাটিংয়ে নামেন ডানহাতি লিটন দাস। প্রথম ইনিংসে লিটন তিন নম্বরে ব্যাট করেছিলেন। দলীয় ৩০ রানে ওপেনার লিটন আউট হওয়ার পর একে একে আউট হন মোসাদ্দেক হোসেন, মুশফিকুর রহিম, মুমিনুল হক, সাদমান ইসলাম ও মাহমুদউল্লাহ। এর মধ্যে সাদমান ৪১ ও মুশফিক ২৩ রান করেন। দিনশেষে সাকিব ৩৯ রান নিয়ে অপরাজিত আছেন। সঙ্গী সৌম্য সরকার এখনও রানের খাতা খুলতে পারেননি। আরও পড়ুন : এর আগে চট্টগ্রাম টেস্টের দ্বিতীয় ইনিংসে ২৬০ রানে অলআউট হয় আফগানিস্তান। আর প্রথম ইনিংসে তারা সংগ্রহ করে ৩৪২ রান। অন্যদিকে প্রথম ইনিংসে ২০৫ রানে অলআউট হয় বাংলাদেশ। ফলে দুই ইনিংস মিলে ৩৯৭ রানের লিড পায় আফগানিস্তান।এ টেস্ট জিততে হলে বাংলাদেশকে ইতিহাস গড়তে হবে। কারণ দ্বিতীয় ইনিংসে এতো রান তাড়া করে বাংলাদেশ কখনো জিততে পারেনি। চতুর্থ ইনিংসে বাংলাদেশ ২১৫ রানের বেশি তাড়া করে জিততে পারেনি কখনো। এই মাঠে সর্বোচ্চ ৩১৭ রান তাড়া করে জয়ের রেকর্ড আছে নিউজিল্যান্ডের। এই টেস্ট বাঁচাতে শেষ দুইদিনে অবিশ্বাস্য কিছু করে দেখাতে হবে বাংলাদেশকে।ইত্তেফাক/কেআই 



70813,86630
‘রোহিঙ্গাদের ফেরাতে সরকারের পদক্ষেপের সঙ্গে একমত যুক্তরাষ্ট্র’
জাতীয়
প্রকাশ : ০৮ সেপ্টেম্বর ২০১৯, ১৬:৩৮
রোহিঙ্গাদের সুষ্ঠুভাবে নিজ দেশে প্রত্যাবর্তনের বিষয়ে বাংলাদেশ সরকার যে পদক্ষেপ নিচ্ছে এর সঙ্গে একমত পোষণ করেছেন মার্কিন রাষ্ট্রদূত আর্ল রবার্ট মিলার।আজ রবিবার সচিবালয়ে আওয়ামী লীগের সাধারণ সম্পাদক এবং সড়ক পরিবহন ও সেতুমন্ত্রী ওবায়দুল কাদেরের সঙ্গে রাষ্ট্রদূত মিলার সৌজন্য সাক্ষাৎ করেন। সাক্ষাৎ শেষে মন্ত্রণালয়ের সভা কক্ষে অনুষ্ঠিত এক সংবাদিক সম্মেলনে ওবায়দুল কাদের সাংবাদিকদের একথা বলেন।মন্ত্রী বলেন, ‘রোহিঙ্গাদের নিয়ে প্রধানমন্ত্রীর উদারতার প্রশংসা করেছে যুক্তরাষ্ট্র। তারা বলেছে, ওই মুহূর্তে বাংলাদেশ যে মানবিকতা দেখিয়েছে, তা বিশ্বে বিরল। তাদের সুষ্ঠুভাবে নিজ দেশে প্রত্যাবর্তনের বিষয়ে বাংলাদেশ সরকার যে পদক্ষেপ নিচ্ছে তারা তাতে একমত।’রোহিঙ্গা ক্যাম্পে কর্মরত কিছু এনজিও’র বিষয়ে সরকারের কঠোর অবস্থানের বিষয়ে মার্কিন যুক্তরাষ্ট্র জানতে চেয়েছে উল্লেখ করে ওবায়দুল কাদের বলেন, আমরা তাদের জানিয়েছি, কিছু এনজিও’র কর্মকাণ্ডের বিষয়ে সরকারের কাছে অভিযোগ এসেছে। এনজিওগুলো মোনাজাত করার কথা বলে সরকারের কাছ থেকে অনুমতি নিয়ে রাজনৈতিক মহাসমাবেশ করেছে। এই সমাবেশে কিছু এনজিও’র সহায়তার বিষয়ে সরকার অবগত হয়েছে। অভিযোগগুলো খতিয়ে দেখা হচ্ছে।রোহিঙ্গাদের জন্য দেশে নানা ধরনের সমস্যা হচ্ছে মার্কিন রাষ্ট্রদূতকে একথা জানিয়েছেন ওবায়দুল কাদের। তিনি বলেন, ‘১১ লাখ বাড়তি লোকের বোঝা আমরা আর সইতে পারছি না। তাদের কারণে আমাদের ভৌগোলিক, পর্যটন, রাজনৈতিক, অর্থনৈতিক ও সামাজিক সবকিছুতে সমস্যা হচ্ছে। মার্কিন যুক্তরাষ্ট্র রোহিঙ্গাদের ফিরিয়ে নিতে মিয়ানমারের ওপর চাপ সৃষ্টি করবে বলে জানিয়েছে।বিএনপির নেতাকর্মীরা মার্কিন রাষ্ট্রদূত আর্ল রবার্ট মিলারের সঙ্গে দেখা করেছেন, এ বিষয়ে সাংবাদিকদের এক প্রশ্নের জবাবে আওয়ামী লীগের সাধারণ সম্পাদক বলেন, ‘এটি ছিল মার্কিন রাষ্ট্রদূতের রুটিন ওয়ার্ক। আমরা তাকে জানিয়েছি, সরকারের পক্ষ থেকে বিরোধী দলকে যথেষ্ট স্পেস দেওয়া হচ্ছে। প্রধানমন্ত্রী শেখ হাসিনা তাদের স্পেস দিতে বলেছেন, তাই আমরা দিচ্ছি। রাজনৈতিক বা প্রশাসনিক কোন ক্ষেত্রেই কোনো সমস্যা হচ্ছে না।আরও পড়ুন: সিরিয়ায় ৩০ হাজার ট্রাক অস্ত্র পাঠিয়েছে যুক্তরাষ্ট্র: এরদোয়ান‘সরকার বেগম খালেদা জিয়াকে ইচ্ছা করেই জামিন দিচ্ছে না’, বিএনপি নেতাদের এমন অভিযোগের বিষয়ে ওবায়দুল কাদের বলেন, খালেদা জিয়ার জামিনের বিষয়টি লিগ্যাল ম্যাটার। তাছাড়া, বিএনপি নেতারা তো বলছেন, তারা আন্দোলন করেই খালেদা জিয়াকে মুক্ত করবেন। তারা তাহলে আন্দোলন করেই তাকে মুক্ত করুক, কে নিষেধ করেছে। তারা তো ৫০০ লোকেরও সমাবেশ করতে পারে না। খালেদা জিয়া দেড় বছর ধরে জেলে। দেড় বছরে দেড় মিনিটের আন্দোলনও তারা করতে পারেনি।
আওয়ামী লীগের সাধারণ সম্পাদক বলেন, ‘শনিবার আমাদের যে মিটিং ছিল, এটা পার্লামেন্টারি বোর্ড ও স্থানীয় সরকার মনোনয়ন বোর্ডের যৌথসভা। রংপুরের নির্বাচন এবং ২২টি ইউনিয়ন পরিষদ, তিনটি পৌরসভা ও সাতটি উপজেলা পরিষদের নির্বাচন হচ্ছে অক্টোবরে। আমরা এজন্যই বসেছিলাম।’তিনি বলেন, মনোনয়ন বোর্ডের মিটিংয়ে ছাত্রলীগের কমিটি ভাঙ্গার বিষয়ে কোনো সিদ্ধান্ত হয়নি। এই সংক্রান্ত সিদ্ধান্ত গ্রহণের ফোরামও ওটা না। বাসসইত্তেফাক/কেকে



70814,86631
ভর্তিচ্ছুদের সহযোগিতায় স্বেচ্ছাসেবক দেবে ডাকসু
শিক্ষা
প্রকাশ : ০৮ সেপ্টেম্বর ২০১৯, ১৬:৩৮
ভর্তি পরীক্ষার দিন ভর্তিচ্ছু শিক্ষর্থীদের সহায়তা করতে স্বেচ্ছাসেবক নিয়োগ দেবে ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু)। ভর্তিচ্ছু পরীক্ষার্থীরা যাতে কোন প্রকার ভোগান্তিতে না পড়েন সেজন্য এ উদ্যোগ নিয়েছেন ডাকসুর সমাজসেবা বিষয়ক সম্পাদক আখতার হোসেন।স্বেচ্ছাসেবক নিয়োগের উদ্দেশ্যে ডাকসুর প্যাডে এক বিজ্ঞপ্তি প্রকাশ করেন তিনি। স্বেচ্ছাসেবক আহবান করে বিজ্ঞপ্তিতে বলা হয়, 'আগামী ১৩, ১৪, ২০, ২১, ২৭ এবং ২৮ সেপ্টেম্বর যথাক্রমে গ, চ, ক, খ, ঘ এবং চ (অংকন) ইউনিটের ভর্তি পরীক্ষা অনুষ্ঠিত হবে। পরীক্ষার দিনগুলোতে শিক্ষার্থীদের সার্বিক সহযোগিতার লক্ষ্যে ঢাকা বিশ্ববিদ্যালয় কেন্দ্রীয় ছাত্র সংসদের উদ্যোগে কিছু স্বেচ্ছাসেবক নিয়োগ দেওয়া হবে।'আরও পড়ুন : তিনি বলেন, 'এই মহতী কাজে আগ্রহীদের আগামী ১০ সেপ্টেম্বরের মধ্যে ডাকসু অফিস থেকে নির্ধারিত ফরম পূরণ করে জমা দেওয়ার অনুরোধ করা হলো।'ইত্তেফাক/এসএস



70815,86632
পাচারকালে কুমিল্লা থেকে সেগুন কাঠ জব্দ
সারাদেশ
প্রকাশ : ০৮ সেপ্টেম্বর ২০১৯, ১৬:৪৫
কাভার্ডভ্যানে করে পাচারকালে ১০ লাখ টাকা মূল্যের সেগুন কাঠ কুমিল্লা থেকে জব্দ করেছে বনবিভাগ। আজ রবিবার সকালে ঢাকা-চট্টগ্রাম মহাসড়কে জেলার সদর দক্ষিণ উপজেলার চাষাড়া এলাকা থেকে ওই কাঠসহ কাভার্ডভ্যানটি জব্দ করা হয়।

জানা যায়, কুমিল্লা সামাজিক বন বিভাগের সদর দক্ষিণ উপজেলার সুয়াগাজী ফরেস্ট চেক পোস্টের কর্মকর্তারা ঢাকা অভিমুখী কাঠ বোঝাই একটি কাভার্ডভ্যানকে দাঁড়ানোর জন্য সংকেত দেয়। এসময় চালক সংকেত অমান্য করে দ্রুতগতিতে পালানোর চেষ্টা করে। এতে ফরেস্ট রেঞ্জার মো. তোষাররফ হোসেনের নেতৃত্বে একটি দল কাভার্ডভ্যানের পিছনে ধাওয়া করলে মহাসড়কের চাষাড়া নামক স্থানে কাভার্ডভ্যান রেখে এর চালক ও হেলপার পালিয়ে যায়।কাভার্ডভ্যানে করে পাচারকালে ১০ লাখ টাকা মূল্যের সেগুন কাঠ কুমিল্লা থেকে জব্দ করেছে বনবিভাগ। আজ রবিবার সকালে ঢাকা-চট্টগ্রাম মহাসড়কে জেলার সদর দক্ষিণ উপজেলার চাষাড়া এলাকা থেকে ওই কাঠসহ কাভার্ডভ্যানটি জব্দ করা হয়।জানা যায়, কুমিল্লা সামাজিক বন বিভাগের সদর দক্ষিণ উপজেলার সুয়াগাজী ফরেস্ট চেক পোস্টের কর্মকর্তারা ঢাকা অভিমুখী কাঠ বোঝাই একটি কাভার্ডভ্যানকে দাঁড়ানোর জন্য সংকেত দেয়। এসময় চালক সংকেত অমান্য করে দ্রুতগতিতে পালানোর চেষ্টা করে। এতে ফরেস্ট রেঞ্জার মো. তোষাররফ হোসেনের নেতৃত্বে একটি দল কাভার্ডভ্যানের পিছনে ধাওয়া করলে মহাসড়কের চাষাড়া নামক স্থানে কাভার্ডভ্যান রেখে এর চালক ও হেলপার পালিয়ে যায়।আরও পড়ুন : সামাজিক বন বিভাগ কুমিল্লার বিভাগীয় বন কর্মকর্তা কাজী মোহাম্মদ নুরুল করিম জানান, কাভার্ডভ্যান তল্লাশি করে আনুমানিক ১০ লাখ টাকা মূল্যের অবৈধ সেগুন কাঠ জব্দ করা হয়েছে এবং এ ব্যাপারে মামলা দায়ের করা হয়েছে।

ইত্তেফাক/এসএসসামাজিক বন বিভাগ কুমিল্লার বিভাগীয় বন কর্মকর্তা কাজী মোহাম্মদ নুরুল করিম জানান, কাভার্ডভ্যান তল্লাশি করে আনুমানিক ১০ লাখ টাকা মূল্যের অবৈধ সেগুন কাঠ জব্দ করা হয়েছে এবং এ ব্যাপারে মামলা দায়ের করা হয়েছে।ইত্তেফাক/এসএস



70816,86633
খুলনায় ভুল চিকিৎসায় কলেজ ছাত্রের মৃত্যুর অভিযোগ
সারাদেশ
প্রকাশ : ০৮ সেপ্টেম্বর ২০১৯, ১৭:০৩
খুলনায় ক্লিনিকে ভুল চিকিৎসায় মো. রিপন সরদার (২৪) নামে এক পলিটেকনিক ছাত্রের মৃত্যুর অভিযোগ উঠেছে। গতকাল শনিবার রাতের ওই ঘটনায় নিহতের স্বজনরা নগরীর খালিশপুর ক্লিনিকের কর্তব্যরত চিকিৎসককে মারধর করেছে। এ ঘটনায় নগরীর সোনাডাঙ্গা থানা পুলিশ কায়েস ও কৌশিক নামে দু'জনকে আটক করেছে।খুলনায় ক্লিনিকে ভুল চিকিৎসায় মো. রিপন সরদার (২৪) নামে এক পলিটেকনিক ছাত্রের মৃত্যুর অভিযোগ উঠেছে। গতকাল শনিবার রাতের ওই ঘটনায় নিহতের স্বজনরা নগরীর খালিশপুর ক্লিনিকের কর্তব্যরত চিকিৎসককে মারধর করেছে। এ ঘটনায় নগরীর সোনাডাঙ্গা থানা পুলিশ কায়েস ও কৌশিক নামে দু'জনকে আটক করেছে।নিহতের স্বজনরা জানান, নগরীর মুজগুন্নীর শেখপাড়া এলাকার বাসিন্দা শওকত সরদারের ছেলে সিটি পলিটেকনিকের ছাত্র রিপন সরদার বুকে ব্যথা অনুভব করায় গতকাল রাত ১২টার দিকে খালিশপুর ক্লিনিকে ভর্তি করা হয়। সেখানে কর্তব্যরত চিকিৎসক চিকিৎসা দেয়ার কিছুক্ষণের মধ্যেই রিপনের মৃত্যু হয়। নিহতের স্বজনরা জানান, নগরীর মুজগুন্নীর শেখপাড়া এলাকার বাসিন্দা শওকত সরদারের ছেলে সিটি পলিটেকনিকের ছাত্র রিপন সরদার বুকে ব্যথা অনুভব করায় গতকাল রাত ১২টার দিকে খালিশপুর ক্লিনিকে ভর্তি করা হয়। সেখানে কর্তব্যরত চিকিৎসক চিকিৎসা দেয়ার কিছুক্ষণের মধ্যেই রিপনের মৃত্যু হয়। এসময় তার স্বজনেরা উত্তেজিত হয়ে কর্তব্যরত চিকিৎসক ডা. সুজাউদ্দিন সোহাগকে মারধর করে চিকিৎসকসহ রিপনকে খুলনা মেডিকেল কলেজ হাসপাতালে নিয়ে আসে। সেখানে দায়িত্বপ্রাপ্ত পুলিশ সদস্যদের সঙ্গেও রোগীর স্বজনরা বাকবিতণ্ডায় জড়িয়ে পড়ে। সেখান থেকে কায়েস ও কৌশিক নামে দু'যুবককে আটক করে সোনাডাঙ্গা থানা পুলিশ।এসময় তার স্বজনেরা উত্তেজিত হয়ে কর্তব্যরত চিকিৎসক ডা. সুজাউদ্দিন সোহাগকে মারধর করে চিকিৎসকসহ রিপনকে খুলনা মেডিকেল কলেজ হাসপাতালে নিয়ে আসে। সেখানে দায়িত্বপ্রাপ্ত পুলিশ সদস্যদের সঙ্গেও রোগীর স্বজনরা বাকবিতণ্ডায় জড়িয়ে পড়ে। সেখান থেকে কায়েস ও কৌশিক নামে দু'যুবককে আটক করে সোনাডাঙ্গা থানা পুলিশ।আরও পড়ুন : খালিশপুর ক্লিনিকের সত্ত্বাধিকারী ডা. মুজাহিদুল ইসলাম বলেন, গতকাল রাত ১২টার পরে একজন রোগী আসে বুকে ব্যথা নিয়ে। তাকে সম্ভাব্য সকল চিকিৎসা দেয়া হয়। চিকিৎসা চলাকালীন তার মৃত্যু হয়। কিন্তু হাসপাতালে কর্তব্যরত চিকিৎসক ডা. সুজাউদ্দিনকে শারীরিকভাবে লাঞ্ছিত করে রোগীর স্বজনরা খুলনা মেডিক্যাল কলেজ (খুমেক) হাসপাতালে নিয়ে যায়। তিনি গুরুতর অসুস্থ অবস্থায় খুমেক হাসপাতালের অর্থপেডিক ওয়ার্ডে ভর্তি রয়েছেন।

সোনাডাঙ্গা থানার ভারপ্রাপ্ত কর্মকর্তা মো. মমতাজুল হক বলেন, চিকিৎসককে লাঞ্ছিত ও জিম্মি করে খুমেক হাসপাতালে নিয়ে আসার জন্য কায়েস ও কৌশিক নামে দু'যুবককে আটক করা হয়েছে। এ ঘটনায় রবিবার দুপুর সাড়ে ৩টা পর্যন্ত থানায় কোনো মামলা হয়নি।

ইত্তেফাক/এসএসখালিশপুর ক্লিনিকের সত্ত্বাধিকারী ডা. মুজাহিদুল ইসলাম বলেন, গতকাল রাত ১২টার পরে একজন রোগী আসে বুকে ব্যথা নিয়ে। তাকে সম্ভাব্য সকল চিকিৎসা দেয়া হয়। চিকিৎসা চলাকালীন তার মৃত্যু হয়। কিন্তু হাসপাতালে কর্তব্যরত চিকিৎসক ডা. সুজাউদ্দিনকে শারীরিকভাবে লাঞ্ছিত করে রোগীর স্বজনরা খুলনা মেডিক্যাল কলেজ (খুমেক) হাসপাতালে নিয়ে যায়। তিনি গুরুতর অসুস্থ অবস্থায় খুমেক হাসপাতালের অর্থপেডিক ওয়ার্ডে ভর্তি রয়েছেন।সোনাডাঙ্গা থানার ভারপ্রাপ্ত কর্মকর্তা মো. মমতাজুল হক বলেন, চিকিৎসককে লাঞ্ছিত ও জিম্মি করে খুমেক হাসপাতালে নিয়ে আসার জন্য কায়েস ও কৌশিক নামে দু'যুবককে আটক করা হয়েছে। এ ঘটনায় রবিবার দুপুর সাড়ে ৩টা পর্যন্ত থানায় কোনো মামলা হয়নি।ইত্তেফাক/এসএস



70817,86634
তদন্তে অনিয়মের অভিযোগ, মৃত্যুর তিন মাস পর সাক্ষীর জবানবন্দি রেকর্ড
সারাদেশ
প্রকাশ : ০৮ সেপ্টেম্বর ২০১৯, ১৭:৩৪
মোটা অঙ্কের ঘুষ চেয়ে না পেয়ে মৃত ও বিদেশে থাকা ব্যক্তিদের নামে সাক্ষীর জবানবন্দি রেকর্ড করে এক হত্যা মামলার সম্পূরক চার্জশিট দেয়ার অভিযোগ উঠেছে পুলিশ ব্যুরো অব ইনভেস্টিগেশনের (পিবিআই) এক কর্মকর্তার বিরুদ্ধে। ওই কর্মকর্তা হলেন পিবিআই এর ইনস্পেক্টর মো. হারুনুর রশিদ। রবিবার দুপুরে ব্রাহ্মণবাড়িয়া প্রেসক্লাবে এক সংবাদ সম্মেলনে এই অভিযোগ করেন আল আমিন হত্যা মামলার আসামি নবীনগরের বিদ্যাকুট ইউনিয়নের সাবেক চেয়ারম্যান আবদুল হান্নান ভূইয়া। সংবাদ সম্মেলনে লিখিত বক্তব্যে জানানো হয়, পিবিআই’র তদন্তকারী কর্মকর্তা মোট ৩৯ জনের জবানবন্দি গ্রহণ করেন। এর মধ্যে বিদ্যাকুট ইউনিয়নের সাবেক চেয়ারম্যান আবদুর রউফ (৭৩) অন্যতম। ২০১৮ সালের ২ নভেম্বর আবদুর রউফ ইন্তেকাল করলেও সাক্ষী হিসেবে তার জবানবন্দি নেয়ার তারিখ দেখানো হয়েছে ২০১৯ সালের ৩১ জানুয়ারি। অর্থাৎ তার মৃত্যুর ২ মাস ২৯ দিন পর তার জবানবন্দি রেকর্ড করা হয়। আরেকজন মেরাকুটা গ্রামের অজন্ত কুমার ভদ্র (৬৬) এর স্বাক্ষ্য গ্রহণের তারিখ উল্লেখ করা হয়েছে ২০১৯ সালের ৩১ জানুয়ারি। কিন্তু তিনি বৈধ পাসপোর্টে ২০১৯ সালের ৯ জানুয়ারী ভারত যান তিনি। সেখান থেকে দেশে ফেরেন ৮ ফেব্রুয়ারি। আরও পড়ুন : এছাড়া আরও অভিযোগ করা হয়, মামলার অন্য ২৪ জন সাক্ষী আদালতে এফিডেভিট জমা দিয়ে বলেছেন তারা পিবিআই’র ওই কর্মকর্তার কাছে কোন রকম সাক্ষীই দেননি। সংবাদ সম্মেলনে পিবিআই কর্মকর্তা হারুনুর রশিদ খানের বিরুদ্ধে শাস্তিমূলক ব্যবস্থা এবং ন্যায়বিচার প্রার্থনা করেন আবদুল হান্নান ভূইয়া। ঘটনার বিবরণীতে জানা যায়, নবীনগরের শিবপুর ইউনিয়নের বাঘাউড়া গ্রামে ২০১৫ সালের ১৩ ফেব্রুয়ারি দিবাগত রাতে আল আমিন (২২) খুনের ঘটনা ঘটে। এ ঘটনায় নিহতের পিতা কসবার খাড়েরা ইউনিয়নের সোনারগাঁও গ্রামের জাহাঙ্গীর আলম চৌধুরী বাদী হয়ে নবীনগর থানায় ১০ জনের নাম উল্লেখ করে ও ২/৩ জনকে অজ্ঞাত দেখিয়ে হত্যা মামলা দায়ের করেন। এই মামলায় পাশ্ববর্তী সেমন্তঘর গ্রামের আবদুল হান্নান ভূইয়া, তার ছেলে পলাশ (ইফতেখার মাহমুদ) সহ মোট ৫ জনকে আসামি করা হয়। হত্যা মামলাটির সর্বশেষ তদন্ত করে পিবিআই। এর আগে প্রথমে সিআইডি এবং এরপর গোয়েন্দা পুলিশ এই মামলার তদন্ত করে আদালতে অভিযোগপত্র দাখিল করে। এই দুটি সংস্থার তদন্তেই প্রকাশ পায় আবদুল হান্নান ভূইয়ার সাথে আল আমিনের ভগ্নিপতি জাকির হোসেনের জমিজমা সংক্রান্ত পূর্ব বিরোধ রয়েছে। আবদুল হান্নানকে শায়েস্তা করতে নিজের শ্যালককে হত্যা করে জাকির হোসেন। এরপর আবদুল হান্নান, তার ছেলেসহ ১০জনকে হত্যা মামলায় ফাঁসিয়ে দেয়। দুটি সংস্থার অভিযোগপত্রে বলা হয় ঘটনার আগের দিন ২০১৫ সালের ১৩ ফেব্রুয়ারি নিহতের স্ত্রী ইতির নানীর বাড়িতে দাওয়াত খেতে যায় আল আমিনের ভগ্নিপতি জাকির ও তার সহযোগী শাওন, বিল্লাল ও মোবারক। খাওয়ার পর জাকির ইতিকে ঘুমের ঔষধ মিশ্রিত খাবার দিয়ে আল আমিনকে নিয়ে পাশের বাড়িতে নাছির ফকিরের মাহফিলে চলে যায়। সেখান থেকে ফেরার পথে তাকে হত্যা করে। এরপর লাশ গ্রামের একজনের বাড়িতে ফাঁস দিয়ে ঝুলিয়ে রাখে। সিআইডি এবং গোয়েন্দা পুলিশ জাকির হোসেন (৩৮), তার সহযোগী বিল্লাল (৩৭), শাওন ওরফে রানা (৪২), মোবারক মিয়া (৩৬) এঘটনায় জড়িত বলে অভিযোগপত্র দেয়। অন্যদিকে পিবিআই এই ৪ জনকে নির্দোষ বলে তাদের অভিযোগপত্রে উল্লেখ করে। এমনকি সিআইডি’র প্রথম দিকের তদন্তে ঘটনায় জড়িত বলে যে ৬ জনের নাম প্রকাশ পায় তাদেরকে সাক্ষী বানিয়ে অভিযোগপত্র দেয় পিবিআই। ইত্তেফাক/কেআই 



70818,86635
জাতীয় পার্টিতে কোনো বিভাজন নেই: রাঙ্গা
রাজনীতি
প্রকাশ : ০৮ সেপ্টেম্বর ২০১৯, ১৭:৪০
জাতীয় পার্টির মহাসচিব ও বিরোধী দলীয় চিফ হুইপ মসিউর রহমান রাঙ্গা বলেছেন, ‌‘জাতীয় পার্টিতে সবাই ঐক্যবদ্ধ আছে। পার্টির নেতৃত্বে কোনো বিভাজন নেই।’ তিনি বলেন, গোলাম মোহাম্মদ কাদের এমপি জাতীয় পার্টির চেয়ারম্যানের দায়িত্ব পালন করছেন আর বিরোধী দলীয় নেতার দায়িত্ব পালন করবেন বেগম রওশন এরশাদ। এছাড়া রংপুর-৩ আসনে প্রার্থীতা চুড়ান্ত করবেন পার্টির চেয়ারম্যান ও মহাসচিব। তিনি আজ রবিবার জাতীয় পার্টি চেয়ারম্যানের বনানী কার্যালয়ে গণমাধ্যম কর্মীদের এ কথা বলেন।মসিউর রহমান রাঙ্গা বলেন, গেলো রাতে জাতীয় পার্টির শীর্ষ নেতাদের এক বৈঠকে দলকে ভাঙ্গনের হাত থেকে রক্ষা করা হয়েছে। তিনি বলেন, প্রতিটি দলেই কিছু মানুষ থাকে, যারা ঘোলা পানিতে মাছ শিকার করতে চায়। তারা পার্টির মধ্যে বিভাজন সৃষ্টি করে। প্রতিটি পরিবারেই ঝামেলা সৃষ্টি হয়, আবার সবাই মিলে তা সমাধানও করা হয়। জাতীয় পার্টিতে সবাই ঐক্যবদ্ধ আছে। পার্টির নেতৃত্বে কোনো বিভাজন নেই।আরও পড়ুন: ‘রোহিঙ্গাদের ফেরাতে সরকারের পদক্ষেপের সঙ্গে একমত যুক্তরাষ্ট্র’ চেয়ারম্যানের ঘোষণা অনুযায়ী আগামী ৩০ নভেম্বর জাতীয় পার্টির জাতীয় কাউন্সিল অনুষ্ঠিত হবে বলেও জানান তিনি। বাসসইত্তেফাক/কেকে



70819,86636
রাণীশংকৈলে মোবাইল নিয়ে মারামারিতে একজনের মৃত্যু
সারাদেশ
প্রকাশ : ০৮ সেপ্টেম্বর ২০১৯, ১৭:৪৩
ঠাকুরগাঁওয়ের রাণীশংকৈল পৌর শহরের রুস্তম মার্কেটে শনিবার রাতে মোবাইল নিয়ে কাস্টমার ও দোকানদারের মধ্যে মারামারিতে দোকানদার ভুদেব দাসের ভাই মানিক চন্দ্র দাস (৪২) মারা গেছে।জানা গেছে, রাণীশংকৈল উপজেলার সহোদর গ্রামের মৃত আইনুল হকের ছেলে আনোয়ার হোসেন (৪০) পৌর শহরের দাসপাড়ার ঝড়ুয়া চন্দ্র দাসের ছেলে ভুদেব চন্দ্র দাসের মোবাইল দোকান থেকে একটি মোবাইল কিনেন। ঐ মোবাইলে চার্জ সমস্যা হওয়ায় আনোয়ার মোবাইল নিয়ে ভুদেবের দোকানে এসে কথা বলতে গেলে তাদের মধ্যে বাকবিতণ্ডা হয়। এক পর্যায়ে তাদের মধ্যে হাতাহাতি হয়। আরও পড়ুন : এ সময় ভুদেবের বড়ভাই মানিক দাস সেখানে গিয়ে আনোয়ার মানিককে লাথি মারে। এতে সে অজ্ঞান হয়ে পড়ে যায়। অসুস্থ মানিককে প্রথমে রাণীশংকৈল ও পরে দিনাজপুর হাসপাতালে নেওয়ার পথে মারা যায়। পুলিশ রাতেই ঘটনাস্থল পরিদর্শন করে ও লাশ থানায় নিয়ে মর্গে পাঠায়। থানার ওসি আব্দুল মান্নান জানান, ওই রাতেই এ নিয়ে থানায় একটি মামলা দায়ের করা হয়েছে এবং দু'জন আসামিকে গ্রেফতার করা হয়েছে।ইত্তেফাক/কেআই 



70820,86637
দৌলতপুরে প্রতিপক্ষের হামলায়
সারাদেশ
প্রকাশ : ০৮ সেপ্টেম্বর ২০১৯, ১৮:২৩
কুষ্টিয়ার দৌলতপুরে প্রতিপক্ষের হামলায় রাশিদুল (৩২) নামে এক যুবক খুন হয়েছেন। এসময় বাহাদুর (৩৫) নামে অপর একজন আহত হয়েছেন। নিহত রাশিদুল হোগলবাড়িয়া ইউনিয়নের গাছেরদিয়াড় টলটললি পাড়া গ্রামের গোলাম মোস্তফার ছেলে।থানা পুলিশ ও এলাকাবাসী জানায়, ওই এলাকার সাজদার মেম্বার ও সম্রাট গ্রুপের মধ্যে অনেকদিন ধরে শত্রুতা ছিল। এর জেরে সাজদার মেম্বারের সহযোগী গাছের দিয়াড় গ্রামের সাইফুল ইসলামের ছেলে খোকন ও টোকনের নেতৃত্বে ৮/১০ জন গতকাল শনিবার রাত সাড়ে ৮টার দিকে গাছেরদিয়াড় টলটলিপাড়া ঈদগাহ সড়ক দিয়ে যাবার সময় রাশিদুল ও বাহাদুরের উপর হামলা করে অস্ত্র দিয়ে কুপিয়ে আহত করে পালিয়ে যায়। আরও পড়ুন : এসময় তাদের চিৎকারে প্রতিবেশীরা ছুটে এসে রাশিদুল ও বাহাদুরকে উদ্ধার করে দৌলতপুর হাসপাতালে ভর্তি করেন। সেখানে রাশিদুলের অবস্থার অবনতি হলে কুষ্টিয়া জেনারেল হাসপাতালে প্রেরণ করা হয়। সেখানে চিকিৎসাধীন অবস্থায় ওই রাতেই রাশিদুল মারা যান। এ ব্যাপারে দৌলতপুর থানায় মামলা হয়েছে।দৌলতপুর থানার ওসি আরিফুল ইসলাম জানান, এ ব্যাপারে জড়িত দুজনকে আটক করা হয়েছে। অন্যদেরও গ্রেফতারের চেষ্টা চলছে বলে তিনি জানিয়েছেন।ইত্তেফাক/এসএস



70821,86638
বিদেশের মাটিতে চার বাংলাদেশির সাফল্য
ফিচার
প্রকাশ : ০৯ সেপ্টেম্বর ২০১৯, ০০:০০
এই বিশ্বায়নের যুগে পৃথিবীর সবকিছুই এখন হাতের মুঠোয়। তবে তৃতীয় বিশ্বের কোনো দেশে থেকে নিজের স্বপ্ন ধরাটা হয়তো অনেক কঠিন। কিন্তু নিজের মেধা আর শ্রম দিয়ে এই কঠিনকে জয় করছেন অনেকে। বিশ্বের অনেক নামী প্রতিষ্ঠানে সফলতার সঙ্গে কাজও করছেন। সেই তালিকায় বাংলাদেশিও কম নেই। এমনই সফল চার বাংলাদেশির গল্প নিয়ে এবারের ভিন্ন চোখের প্রধান প্রতিবেদন—গায়ানার ফুটবল কোচ মৌলভীবাজারের টাফতাহমিদ আহমেদ শুভ্র ক্যারিবিয়ান দেশ গায়ানায় সবচেয়ে জনপ্রিয় খেলা ক্রিকেট। এরপরই ফুটবলের স্থান। দেশটির ফুটবল ইতিহাসের সবচেয়ে স্মরণীয় একটি দিন ছিল চলতি বছরের ২৩ মার্চ। স্বাধীনতার ৫৩ বছরের ইতিহাসে প্রথমবারের মতো এদিন উত্তর ও মধ্য আমেরিকার ফুটবল শ্রেষ্ঠত্বের আসর ‘কনকাকাফ গোল্ডকাপ’-এ খেলার যোগ্যতা অর্জন করে দেশটি। এই অর্জনের নেপথ্যে একজন বাংলাদেশির ভূমিকাও ছিল। তিনি টাফ রহমান।সাম্প্রতিক সময়ে ফুটবল নিয়ে বাংলাদেশিদের খুব বেশি সাফল্য নেই। এরমধ্যেই যেন চমকে দিলেন বাংলাদেশি টাফ রহমান। প্রবাসী এই সাবেক ফুটবলার ক্যারিবিয়ান দেশ গায়ানার জাতীয় দলের সহকারী কোচ হিসেবে নিয়োগ পেয়েছেন। এখন পর্যন্ত বাংলাদেশের বাইরে অন্য কোনো দেশের জাতীয় দলে কাজ করা প্রথম বাংলাদেশি তিনিই। একমাত্রও বটে! তার হাত ধরেই দেশটি প্রথমবারের মতো খেলেছে কনকাকাফ গোল্ডকাপের মূলপর্বে।ব্রিটেন প্রবাসী এই বাংলাদেশি গতবছরের জুন থেকে গায়ানার সহকারী কোচের দায়িত্ব পালন করছেন। আর্সেনাল একাডেমির হয়ে ফুটবলের হাতেখড়ি শুরু তার। এরপর সান্নিধ্য পেয়েছেন থিয়েরি অঁরি, রবার্ট পিরেস, বার্গক্যাম্পদের। ইনজুরির কারণে ফুটবল ছাড়ার পর কাজ করেছেন টটেনহ্যাম একাডেমি কোচ হিসেবে। আর ১ বছরের মাথায় সাফল্যে উচ্ছ্বসিত টাফ রহমান। তিনি বলেন, ‘ইনজুরির পর আমার মনোবল ছিল যে, আমি কিছু একটা করতে পারবো। অনেকেরই জানা ইউরোপের বাইরে কাজ করা আমাদের জন্য কত বড় চ্যালেঞ্জ। সেখানে আমি এত তাড়াতাড়ি সাফল্য পাবো তা চিন্তা করিনি।’গায়ানার জাতীয় দল যখন কনকাকাফের মূলপর্বে খেলার সুযোগ পায় তখন শুধু দেশটির নয়, টাফেরও যেন একটি স্বপ্ন পূরণ হয়েছে। তার কাছে বিষয়টি অনেকটা অবিশ্বাস্য মনে হয়েছিল। টাফ রহমান বলেন, ‘ক্লাইভ লয়েড, কার্ল হুপার, সারওয়ান চন্দরপলের দেশে ভালো ফুটবলার খুঁজে বের করাটা অনেক চ্যালেঞ্জিং বিষয় ছিল। গায়ানা ক্রিকেটের বেশি জনপ্রিয় হলেও তারা কিন্তু ফুটবলের উন্নয়নের জন্য ক্রমাগত কাজ করে যাচ্ছে। আর তাদের সহায়তায় শুধু গায়ানা নয়, দেশটির বাইরে অনেক প্রবাসী ফুটবলারের খোঁজও আমরা পেয়েছি ইউরোপে। তাদের নিয়েও নতুন মিশন শুরু করবো।’মৌলভীবাজারের ছেলে টাফ রহমানের কোচিং ক্যারিয়ার যে খুব একটা সুখের তা কিন্তু নয়। নানা উত্থান-পতনের স্বাক্ষী হতে হয়েছে তাকে। গায়নার এই কোচ বলেন, ‘আমি ৫০ বারের মতো চাকরি থেকে প্রত্যাখ্যাত হয়েছি। ফুটবল এখন অনেক প্রতিযোগিতামূলক খেলা। খুব কম সুযোগই পাবেন আপনি। তাই আপনাকে চেষ্টা করে যেতেই হবে।’গায়ানা ও ব্রিটেনে টাফ রহমানের বেশি সময় কাটলেও প্রায়ই মন পড়ে থাকে বাংলাদেশে। চলতি বছরেও বাংলাদেশে এসেছিলেন, ঘুরেছে সিলেটের অংসখ্য জায়গা। মৌলভীবাজারের চা বাগান তাকে খুব টানে। দেশের কিশোর-তরুণদের ফুটবলের প্রতি আগ্রহ তার বেশ নজরও কেড়েছে। টাফ রহমান বলেন, ‘ফুটবল বাংলাদেশের অন্যতম জনপ্রিয় খেলা। দেশের আনাচে-কানাচে যেখানেই যাবেন দেখবেন ফুটবল নিয়ে ছোটাছুটি করছে ছোট বাচ্চারা। আমরা চাইলে বিশ্বকে দেখিয়ে দিতে পারি, শুধু চ্যালেঞ্জটা নেওয়া দরকার। সুযোগ পেলে আমিও কাজ করতে চাই বাংলাদেশে।’যুক্তরাষ্ট্রে প্রথম সিনেটর বাংলাদেশি শেখ রহমানজোবায়ের আহমেদ জর্জিয়া, মার্কিন যুক্তরাষ্ট্রের একটি অঙ্গরাজ্য। সেখানকার আইন সভায় সিনেটরের পদ রয়েছে ৫৬টি। নির্বাচনে জর্জিয়া অঙ্গরাজ্যের ডিস্ট্রিক্ট-৫ থেকে ডেমোক্রেটিক পার্টির মনোনয়নে স্টেট সিনেটর নির্বাচিত হন শেখ মোজাহিদুর রহমান চন্দন। তার ডাক নাম শেখ রহমান। প্রথম বাংলাদেশি-আমেরিকান সদস্য হিসেবে জর্জিয়া অঙ্গরাজ্যের সিনেটে নির্বাচিত শেখ রহমান শুধু বাংলাদেশ নয়, অভিবাসীদেরও প্রতিনিধি হয়ে উঠেছেন। আমেরিকার রাজনীতিতে জর্জিয়া রিপাবলিকান ‘ঘাঁটি’ হিসেবে পরিচিত হওয়ায় শেখ রহমানের নির্বাচিত হওয়াটা বড় বিষয়ও বটে!শেখ রহমানের এই নির্বাচিত হওয়াটা বাংলাদেশের দিক থেকে অবশ্যই বিশেষ কিছু। তিনি নিজেও বাংলাদেশি ও মুসলমান পরিচয়টি ঊর্ধ্বে তুলে ধরছেন। একইসঙ্গে তার এ নির্বাচিত হওয়াটা সবার সমর্থনেরই বহিঃপ্রকাশ। তিনি আমেরিকার নাগরিক এবং জর্জিয়ার ডিস্ট্রিক্ট ৫-এর সব মানুষের প্রতিনিধি।চন্দন আমেরিকায় পা রাখেন ১৯৮১ সালের ৭ জানুয়ারি। গিয়েই বিভিন্ন সামাজিক কর্মকাণ্ডে নিজেকে জড়িয়ে ফেলেন। হয়ে ওঠেন একজন অ্যাক্টিভিস্ট। রাজনৈতিক জীবনে এই ট্যাগটি তাকে অনেকভাবে সাহায্য করেছে। ১৯৯৫ সালে আমেরিকার নাগরিকত্ব পান তিনি। জর্জিয়া স্টেট ইউনিভার্সিটি থেকে অর্থনীতি ও গ্লোবাল স্টাডিজ বিষয়ে গ্র্যাজুয়েট হন। তারপর রাজনীতিতে সক্রিয় হতে থাকেন। কাজ করতে থাকেন ন্যাশনাল অ্যাকশন নেটওয়ার্ক, সিভিল লিবার্টিজ ইউনিয়ন ইত্যাদি অলাভজনক স্বেচ্ছাসেবী সংগঠনের সঙ্গে। এরপর যোগ দেন ডেমোক্রেট পার্টিতে।এরপর অনেক চড়াই-উত্রাই পেরিয়ে সামাজিক কাজ করে শেখ রহমান নিজেকে ডেমোক্রেট পার্টির নেতা হিসেবে গড়ে তোলেন। তিনি জাতীয় পর্যায়ে পার্টির কার্যনির্বাহী সদস্য হন। শুধু তা-ই নয়, শেখ রহমান ডেমোক্রেটিক দলের স্থায়ী সুপার ডেলিগেট হিসেবে দলটির নীতি নির্ধারণী বিষয়েও ভূমিকা রাখছেন। এরপরই পা বাড়ান স্টেট সিনেটে লড়াইয়ের দিকে।২০১৮ সালের ২২ মে শেখ রহমান জর্জিয়ার সিনেট আসন ডিস্ট্রিক্ট ৫-এর ডেমোক্রেটিক প্রাইমারিতে বিজয়ী হয়ে চূড়ান্ত নির্বাচনের পথে এগিয়ে যান। পরে ৬ নভেম্বরের মধ্যবর্তী নির্বাচনে প্রায় ৬৮ শতাংশ ভোট পেয়ে যান তিনি। বিশাল ব্যবধানে রিপাবলিকান প্রার্থীকে হারানোর নজিরে অবাক হয়েছিলেন অনেকেই। চন্দন বলেন, ‘আমার এই জয় আরো বেশিসংখ্যক বাংলাদেশি আমেরিকানকে দেশটির মূলধারার রাজনীতিতে টেনে আনবে, বিশেষ করে তরুণদের। একজন আমেরিকান হিসেবে আমার নির্বাচনী এলাকার সব মানুষের জন্য কাজ করতে চাই। ভোটাররা আমার ওপর যে আস্থা রেখেছেন তার প্রতিদান দিতে চাই।’শেখ রহমান শ্বেতাঙ্গ, কৃষ্ণাঙ্গ, হিস্পানিকসহ সবাইকে নিয়ে জর্জিয়ায় একটি নিরপেক্ষ ও ভেদাভেদহীন সমাজের স্বপ্ন দেখেন।হংকংয়ে ফারিহার সাফল্যে হতবাক সবাইফাহমিদা আলম বয়র মাত্র ২০ বছর। এরমধ্যেই হংকংয়ের আইন পরিষদে সহযোগী হিসেবে কাজ করার সুযোগ পেয়ে যান বাংলাদেশি তরুণী বকর ফারিহা সালমা দিয়া। তিনি একদিন হংকংয়ে আইনপ্রণেতা হওয়ারও স্বপ্ন দেখছেন। ফারিহা বলেন, ‘আমি সংখ্যালঘুদের মধ্য থেকে এসেছি। আমার বয়স মাত্র ২০। এটা দেখে আমার সহকর্মীরা হতবাক হয়ে গিয়েছিলেন।ফারিহার জন্ম হংকংয়ে, ২৫ বছর আগে তার বাবা চাকরি সূত্রে পরিবার নিয়ে হংকংয়ে পাড়ি জমান। বাবা-মায়ের সঙ্গে ফারিহা কাউলুনের ইয়উ মা তেইয়ে থাকেন। সবারই জানা, ভিনদেশের মানুষদের হংকংয়ের মূল স্রোতের অংশ হতে কঠোর পরিশ্রম করতে হয়। হংকংয়ে যারা সংখ্যালঘু তাদের স্কুলে ভর্তি হওয়া থেকে শুরু করে বাসা ভাড়া, চাকরি সব ক্ষেত্রেই নানা বাঁধার সম্মুখীন হতে হয়। এই বাঁধা টপকাতে ফারিহা হংকংয়ের প্রধান ভাষা ক্যান্টোনিস শেখাকে হাতিয়ার হিসেবে গ্রহণ করেন। ক্যান্টোনিস ছাড়াও তিনি একাধারে মান্দারিন, বাংলা, হিন্দি, ইংরেজি ও ফিলিপিনো (তাগালগ) ভাষায় পারদর্শী।সাউথ চায়না মর্নিং পোস্টকে সিটি ইউনিভার্সিটির শিক্ষার্থী ফরিহা বলেন, ‘আমি চাই হংকংয়ে সংখ্যালঘুরা আরো উন্নত জীবন পাক। হংকংয়ের আইন পরিষদে দক্ষিণ এশিয়ার দেশগুলো থেকে আসা মানুষের সংখ্যা হাতেগোনা।’ ক্যান্টোনিস ভাষার ওপর দক্ষতাই হংকংয়ে তার জীবন এবং ক্যারিয়ার গঠন সহজ করে দিয়েছে বলে মনে করেন ফারিহা। তিনি বলেন, ‘ক্যান্টোনিস খুব গুরুত্বপূর্ণ। যদি আমি এই ভাষায় দক্ষ না হতাম তবে ডিগ্রি থাকার পরও চাকরি পেতে আমাকে অনেক বাঁধার মুখে পড়তে হতো। ক্যান্টোনিস ভাষা হংকংয়ের সংস্কৃতির অংশ। এখানে বসবাস করতে এর গুরুত্ব অপরিসীম।’স্কুলে অন্যান্য ভাষাভাষীর শিক্ষার্থীরা যখন ক্যান্টোনিস ভাষা শিক্ষাকে সহপাঠ হিসেবে নিয়েছে তখন ফারিহা সেটিকে প্রধান বিষয় হিসেবে বেছে নিয়েছেন। ক্যান্টোনিসে দক্ষতা বাড়াতে পড়াশোনার বাইরে তিনি নিয়মিত খবরের কাগজ পড়তেন এবং ক্যান্টোনিস ভাষার নাটক দেখতেন। তার এই প্রচেষ্টা এক সময় ফল দিতে শুরু করে। ফারিহা খুব সহজেই স্থানীয় ছেলেমেয়েদের সঙ্গে মিশে যেতে শুরু করেন। তার বন্ধুদের ৯০ শতাংশই স্থানীয়। এখানে বাড়িওয়ালারা অন্য দেশ থেকে আসা লোকদের ভাড়া দিতে চায় না।গৃহকর্মী বাদে হংকংয়ে প্রায় ৫ লাখ ৮৫ হাজার সংখ্যালঘু মানুষ বাস করে। যা দেশটির মোট জনসংখ্যার ৮ শতাংশ। নিজের লক্ষ্য সম্পর্কে ফারিহা বলেন, ‘হংকংকে সংখ্যালঘুদের জন্য আরো সুন্দর জায়গা বানাতে আমি আইন পরিষদের একজন সদস্য হতে চাই।’ গত মার্চে ‘ডাইভারসিটি লিস্ট’-এ সংখ্যালঘুদের প্রতিনিধি হিসেবে মনোনীত হন ফারিহা। একটি সম্মেলনে তার দেওয়া বক্তৃতা বর্তমান বস হংকংয়ের আইনপ্রণেতা ডেনিস কোক উইং-হাংয়ের নজর কাড়ে। ফারিহাকে নিজের সহযোগী হিসেবে কাজ করার প্রস্তাব দেন কোক। গত আগস্ট থেকে সপ্তাহে ৩ দিন ১০টা থেকে ৬টা কোকের কার্যালয়ে কাজ করছেন ফারিহা।সাফল্যই খুঁজেছিল মেহেদিকে!আবরার হোসেন পাবলিক বাস কিংবা বিভিন্ন জায়গায় দেখা যায় ‘চাকরি আপনাকে খুঁজছে’ টাইপের বিজ্ঞাপন। এসব দেখে অনেকেই হাসেন। বলেন, এ-ও সম্ভব নাকি! হাস্যকর নয়, উদাহরণ হিসেবে বলা যায় বাংলাদেশি তরুণ মেহেদী বখতের নাম। তাকে খুঁজে নিয়েছিল বিশ্বের সবচেয়ে জনপ্রিয় সামাজিক যোগাযোগ মাধ্যম ফেসবুক। আর তিনি হয়ে ওঠেন ফেসবুকের প্রথম বাংলাদেশি সফটওয়্যার ইঞ্জিনিয়ার।অনেকের কাছে মাইক্রোসফট, গুগল কিংবা ফেসবুকে কাজ করাটা স্বপ্নের মতো। এসব প্রতিষ্ঠান নিজস্ব প্রক্রিয়ায় নিজেরাই মেধাবী তরুণদের খুঁজে বের করে থাকে। এমন প্রক্রিয়ার মাধ্যমেই ফেসবুকে যোগ দিয়েছিলেন বাংলাদেশের মেহেদী বখত। তিনি ২০১২ সালে ফেসবুকে যোগ দেন।ঢাকায় জন্মগ্রহণ করেন মেহেদী বখত। তার বাবা জায়েদ বখত একজন অর্থনীতিবিদ এবং মা হালিমা জায়েদ গৃহিণী। ছোটবেলা থেকেই তিনি ছিলেন তুখোড় মেধাবী। মীর্জাপুর ক্যাডেট কলেজ থেকে মাধ্যমিক পরীক্ষায় সম্মিলিত মেধা তালিকায় ১১তম এবং উচ্চমাধ্যমিক পরীক্ষায় তৃতীয় হন তিনি। এরপর বুয়েটে কম্পিউটার কৌশল বিভাগে পড়াশোনা শেষ করেন। মেহেদী বখত বাংলাদেশ প্রকৌশল বিশ্ববিদ্যালয়ে (বুয়েট) পড়ার সময় দু-বার এসিএম আন্তর্জাতিক কলেজিয়েট প্রোগ্রামিং প্রতিযোগিতার (আইসিপিসি) চূড়ান্ত পর্বে অংশ নিয়েছিলেন। পরে বুয়েট থেকে স্নাতক করে যুক্তরাষ্ট্রের ইউনিভার্সিটি অব ইলিনয় অ্যাট আরবানা-ক্যাম্পিংয়ে (ইউআইইউসি) পড়তে যান। সেখান থেকেই নেটওয়ার্কিংয়ে পিএইচডি ডিগ্রি অর্জন করেন।ফেসবুকে যোগ দেওয়ার গল্পটি শোনালেন মেহেদী নিজেই। তিনি বলেন, ‘পড়াশোনা শেষ করে ২০১১ সালের শেষদিক থেকেই চাকরি খোঁজা শুরু করি আমি। সেসময় ফেসবুক এতটা বড় প্রতিষ্ঠান হয়ে ওঠেনি। তাই চাকরির জন্য গুগল, আমাজন, মাইক্রোসফট, লিংকড-ইনের মতো প্রতিষ্ঠানগুলোতে চেষ্টা করতে থাকি। এরইমধ্যে ফেসবুক থেকে একদিন আমার সঙ্গে যোগাযোগ করা হলো। এরপর তাদের কথামতো সাক্ষাত্কার দিলাম।’একাধিক পর্বে ফোন-সাক্ষাত্কার দিয়ে শেষে মেহেদী অংশ নেন ‘অনসাইট ইন্টারভিউ’-এ। দুই সপ্তাহের মাঝে ফেসবুক আমন্ত্রণ জানায় মেহেদীকে। সফটওয়্যার প্রকৌশলী হিসেবে যোগ দিলেন ফেসবুকের ‘মেসেজেস’ দলে। ‘চ্যাট প্রোডাক্ট ইঞ্জিনিয়ারিং’ নামেও পরিচিত এ বিভাগ। মেহেদী বলেন, ‘ফেসবুকের পরে আমার যেসব প্রতিষ্ঠানের প্রতি আগ্রহ ছিল সেগুলোর প্রায় সবগুলো থেকেই ভালো পদে চাকরি করার সুযোগ পেয়েছিলাম।’ফেসবুকে কাজ করে বেশ খুশি মেহেদী। জানালেন, ‘ফেসবুক এমন একটি প্রতিষ্ঠান যেখানে আমরা যে কাজটি করি, সেটি সারাবিশ্বের কোটি কোটি মানুষের কাছে সহজেই পৌঁছে যায়। কাজের পরিবেশও চমত্কার। যাদের সঙ্গে কাজ করছি সেই মেধাবী সহকর্মীদের কাছ থেকেও অনেককিছু শেখা যায়।’৩ বছরেরও বেশি সময় ফেসবুকে মেসেজেস টিমে সফটওয়্যার ইঞ্জিনিয়ার হিসেবে কর্মরত ছিলেন মেহেদী। বর্তমানে ভ্যারিফ্লো নামক একটি প্রযুক্তি সেবাদাতা প্রতিষ্ঠানে সিনিয়র সফটওয়্যার ইঞ্জিনিয়ার হিসেবে কর্মরত আছেন। ভবিষ্যতে প্রযুক্তি খাতে ব্যবসায় উদ্যোগ শুরু করতে চান মেহেদী বখত। তিনি জানান, ফেসবুক, গুগল, টুইটার, আমাজনের মতো প্রতিষ্ঠানে কে কোন প্রোগ্রামিং ভাষায় দক্ষ সেটি বড় কথা নয়। বরং প্রাথমিক সমস্যাগুলো সমাধানের যোগ্যতা কার কেমন রয়েছে তার ওপর নির্ভর করে নিয়োগ পাওয়ার বিষয়।’   



70822,86639
উত্সবে ঐতিহ্যের ঢাক
ফিচার
প্রকাশ : ০৯ সেপ্টেম্বর ২০১৯, ০০:০০
সৈয়দপুর সংবাদদাতা মহরমে শিয়া সম্প্রদায় ও পূজা পার্বণে হিন্দু সম্প্রদায়ের ঢাক ছাড়া চলে না। ফলে এই দুই সময় ছাড়াও ঢাক তৈরি ও মেরামত কাজে ব্যস্ত থাকেন কারিগররা। চলে দিনরাত সমানতালে কাজ। এ কারণে ঢাকের বাজারও থাকে অনেকটা চাঙা। প্রতীকী কারবালাকে কেন্দ্র করে ইমামবাড়ায় প্রায় ১০ দিনই বাজে ঢাক। পূজার আরতি ও মন্ত্রপাঠের সময় ঢাক ও ঢোলের বিকল্প নেই। ঢাক-ঢোলের বাদ্য ছাড়া পূজার উত্সব যেন অপূর্ণ থাকে। তবে উত্সবকে প্রণোদনা এনে দেওয়া এই ঢাকের কারিগরদের জীবন কাটছে চরম দুর্দশায়।  নীলফামারীর ঢাকি পল্লীতে গিয়ে দেখা যায়, ঢোল তৈরিতে কারিগররা দেশীয় আম, জাম, রেইনট্রি কড়াই ও মেহগণি কাঠ ঢাকের ছাউনির জন্য এবং ছাগল, ভেড়া ও মহিষের চামড়া বেড়ি দেওয়ার জন্য ব্যবহার করে থাকেন। তবে এ বছর চামড়ার দাম সহনীয় পর্যায় থাকলেও কাঠের দাম বেড়ে যাওয়ায় বিপাকে পড়েছেন এ শিল্পের কারিগররা।পরিবহন খরচ বৃদ্ধির কারণে আর্থিকভাবে ক্ষতিগ্রস্ত হচ্ছেন তারা। তাই ক্ষতি পুষিয়ে নিতে না পেরে অনেকেই এ পেশা ছেড়ে চলে যাচ্ছেন অন্য পেশায়।এদিকে সমাজসেবা অধিদপ্তর সূত্রে জানা গেছে, জেলায় প্রায় ২শ’ ৬০টি পরিবার ঢোলের কারিগর হিসেবে নিয়োজিত আছেন। এরমধ্যে সদর উপজেলার রামনগর ইউনিয়নের বাহালীপাড়া গ্রাম ও রামনগর বাসার বাড়ি বেহারাপাড়া গ্রামে ৫০টি পরিবার ঢাক-ঢোল, দোতারা, ডুগি-তবলা, খোল, খঞ্জনি, একতারাসহ নানা প্রকার বাদ্যযন্ত্র তৈরি ও মেরামত করে থাকেন। এছাড়া সৈয়দপুর, ডোমার ও অন্যান্য স্থানেও ঢাক তৈরির কাজ করা হয়।বাদ্যযন্ত্রের মধ্যে ঢাক, ঢোল ও খোল দেশের চাহিদা মিটিয়ে এক সময় পার্শ্ববর্তী দেশ ভারত, নেপালসহ বেশ কয়েকটি দেশে রপ্তানি হতো। সীমান্তবর্তী এলাকায় নীলফামারী জেলার অবস্থান হওয়াতে ভারতে এসব বাদ্যযন্ত্রের কদরও ছিল প্রচুর।বর্তমানে ঢোলের কারিগরদের দুর্দশা নিয়ে জেলা শহরের গাছবাড়ী ডালপট্টি এলাকার ঢোলের কারিগর হিসেবে ৩৫ বছর কাজ করা সাগর চন্দ্র দাস বলেন, ‘আগে একটি ঢোল বিক্রি হতো ৬ থেকে ৭ হাজার টাকায়। আর বর্তমানে এ ঢোল বিক্রি হচ্ছে ৪ থেকে ৫ হাজার টাকায়। বর্তমানে আধুনিক বাদ্যযন্ত্রে বাজার সয়লাব। এক সময় ভালো অবস্থা থাকলেও বর্তমানে এ পেশায় সংসারের খরচ চালানো কঠিন হয়ে পড়েছে। ছেলেমেয়ের লেখাপড়ার খরচ তো দূরের কথা দু-বেলা দু-মুঠো ডাল-ভাতই জোটে না কপালে। জোটে না পূজা-পার্বণে ছেলেমেয়ের জন্য কোনো নতুন কাপড় কিংবা মিষ্টিমুখ করার মতো টাকা-পয়সা।’ তবে এ পেশায় আগ্রহ হারালেও পূর্বপুরুষের পেশার ঐতিহ্য ধরে রাখার জন্য এখনো এতেই নিয়োজিত রয়েছেন সাগর চন্দ্র দাস।নীলফামারী সদরের রামনগর ইউনিয়নের বাহালীপাড়া গ্রামের সুবাস ঋষি বলেন, ‘এক সময় দেশের বিভিন্ন এলাকা থেকে কাজের অর্ডার আসতো। কিন্তু এখন আর তেমন কাজের অর্ডার আসে না। বর্তমানে মহরমের জন্য ঢাক মেরামত তৈরির কিছু কাজ পেয়েছি।’ এরপর শুরু হবে দুর্গাপূজার ঢাক তৈরির কাজ।সৈয়দপুরে ঢাক ও বাদ্যযন্ত্র তৈরির কারিগর নিতাই চন্দ্র জানান, সৈয়দপুরে মহরম জাঁকজমকভাবে পালন করেন শিয়া সম্প্রদায়ের লোকজন। ফলে ঢাকের চাহিদাও থাকে প্রচুর। অতিরিক্ত লোক নিয়ে ঢাক তৈরির কাজ চলছে।এ বিষয়ে জেলা শহরের হাড়োয়া দুর্গা মণ্ডপের পুরোহিত মহেষ চন্দ্র রায় বলেন, ‘ঢাকের বোলে জগত্ জননী মায়ের পূজা আনন্দময় হয়ে ওঠে। পূজায় ষোলকলা পূর্ণ করতে ঢাক বা ঢোলের কোনো বিকল্প নেই।’ এদিকে মন্দিরের ঢাকি হূদয় ঋষি বলেন, ‘জিনিসপত্রের দাম বেড়ে যাওয়ায় অনেকেই প্লাস্টিকের তৈরি ঢাকের মধ্যে ছাউনি দিয়ে পূজার কাজ চালিয়ে নিতে যাচ্ছে। আধুনিক বাদ্যযন্ত্রের প্রতিযোগিতায় হারিয়ে যাচ্ছে পুরোনো দিনের এ সব ঢাক-ঢোলসহ আরো অনেক ঐতিহ্যবাহী বাদ্যযন্ত্র।’নীলফামারী স্বর্ণালি সুর সংগীত একাডেমির সভাপতি ফেরদৌস আলম বলেন, ‘আধুনিক বাদ্যযন্ত্রের দাপটে ঐতিহ্যবাহী বাদ্যযন্ত্র এখন প্রায় বিলুপ্ত। এগুলো বাঁচিয়ে রাখতে সরকারের হস্তক্ষেপ একান্ত প্রয়োজন।’আগের দিনে ঢোল, ডুগি-তবলা, হারমোনিয়াম ছাড়া গানের আসরই জমতো না। তবে আধুনিক বাদ্যযন্ত্রের সহজলভ্যতায় দেশীয় বাদ্যযন্ত্রের চাহিদা অনেকটাই কমে গেছে। যদিও এখনো মূলধারার বাঙালি সংস্কৃতি চর্চায় এসব দেশীয় বাদ্যযন্ত্রের কোনো বিকল্প নেই। তবে এসব দেশীয় বাদ্যযন্ত্রের যে কারিগর তারাই আজ সবচেয়ে বেশি উপেক্ষিত। তারা দিন কাটাচ্ছেন নিদারুণ কষ্ট আর দুর্দশায়।আশ্বাস অনেক থাকলেও এখনো চরম দুর্দশাতেই দিন কাটাচ্ছেন নীলফামারীর এসব ঢাকের কারিগরেরা। তবে এই কারিগররা বাঁচলে হয়তো বেঁচে থাকবে হাজার বছর ধরে চলে আসা বাঙালির এই ঢাক-ঢোলের ঐতিহ্য।  



70823,86640
পাখির গ্রাম আলী দেওনা
ফিচার
প্রকাশ : ০৯ সেপ্টেম্বর ২০১৯, ০০:০০
আব্দুর রউফ রিপন, নওগাঁ নওগাঁর মহাদেবপুরের সনাতন ধর্মাবলম্বী অধ্যুষিত গ্রাম আলী দেওনা। বাঁশ ও গাছে গাছে হাজার হাজার পাখির কিচিরমিচির শব্দে মুখরিত হয়ে উঠেছে আলী দেওনা গ্রামটি। মহাদেবপুর উপজেলা সদর থেকে প্রায় ১২ কিলোমিটার পশ্চিমে খাজুর ইউনিয়নে অবস্থিত এই গ্রাম। কিন্তু এই গ্রামের রাস্তাসহ অন্যান্য অবকাঠামোগত দিকে আধুনিকতার কোনো ছোঁয়া লাগেনি। তবে এখানে গড়ে ওঠা বিভাগের বৃহত্তম পাখির অভয়ারণ্যকে জাতীয়ভাবে পর্যটন কেন্দ্র হিসেবে ঘোষণার দাবি স্থানীয়দের।জানা গেছে, প্রায় ২০ বছর আগে হঠাত্ করে এই গ্রামের বাঁশঝাড়সহ বিভিন্ন বড় বড় গাছে আসতে শুরু করে নানা প্রজাতির পাখি। আস্তে আস্তে গড়ে ওঠে পাখি কলোনী। গ্রামের সাধারণ মানুষের উদ্যোগে এখানে গড়ে তোলা হয়েছে পাখিদের নিরাপদ আবাসস্থল। এখানে আশ্রয় নেওয়া হরেকরকম পাখির মধ্যে রয়েছে লাল বক, সাদা বক, শামুকখোল, রাতচোরা, সারস, মাছরাঙা, পানকৌড়ি ও বিভিন্ন প্রজাতির ঘুঘুসহ নাম না জানা নানা রঙয়ের হাজার হাজার পাখি। গ্রামের আনাচে-কানাচে বেড়ে ওঠা বাঁশ ও গাছে গাছে সারাক্ষণ হাজার হাজার পাখিদের কিচিরমিচির শব্দে মুখরিত থাকে গ্রামটি। এ কারণে বর্তমানে আলী দেওনা গ্রামের নাম হয়েছে পাখির গ্রাম।পাখির গ্রামে গেলেই মুগ্ধ হয়ে উঠে নওগাঁ জেলাসহ আশেপাশের বিভিন্ন জেলার পর্যটকরা। স্থানীয়রা নিজ উদ্যোগে গ্রামটিকে পাখি শিকার মুক্ত এলাকা ঘোষণা করেছেন। সেখানে বিভিন্ন প্রজাতির হাজার হাজার পাখির বাস। গ্রামের সীমানায় কোনো পাখি প্রবেশ করা মানে পাখিটি নিরাপদ। আর এ নিরাপত্তার দায়িত্ব পালন করেন গ্রামের সকলেই। পাখি শিকার রোধে গ্রামবাসী নিয়েছেন নানা উদ্যোগ। ফলে সারাবছরই সেখানে হাজার হাজার পাখির আগমন ঘটে। বিশেষ করে বাচ্চা দেওয়ার মৌসুমে পাখিদের নয়নাভিরাম দৃশ্য দেখতে গ্রামটিতে প্রতিদিনই বিপুলসংখ্যক মানুষের সমাগম ঘটে।তবে গ্রামের অবকাঠামোগত অবস্থা খুব ভালো নয়। গ্রামটিতে প্রবেশের সময় দেখা যায় সরু রাস্তার দু-ধারে থাকা গাছে গাছে লাগানো রয়েছে বিভিন্ন পাখির আদলে সাইনবোর্ড। সাইনবোর্ডগুলোতে পাখি শিকার রোধে বিভিন্ন আইন ও সচেতনতামূলক উপদেশ লেখা রয়েছে। ‘পাখি শিকার করবেন না, পাখি মারবেন না, পাখিরাও আমাদের মতো বাঁচতে চায়, পাখি এ সমাজের পরম বন্ধু, তাদের আগলে রাখতে সমাজের সবাইকে এগিয়ে আসতে হবে’ ইত্যাদি। আর এ কাজে গ্রামের মানুষদের এক কাতারে এনে প্রতিনিয়ত উদ্বুদ্ধ করছেন স্থানীয় আলী দেওনা পাখি সংরক্ষণ কমিটির সভাপতি নির্মল বর্মণ। সেখানে পাখির খেলায় যেন মেলা বসে। পাখিদের মেলার কারণে গ্রামটিও যেন ফিরে পেয়েছে নতুন প্রাণ। নতুন প্রাণের স্পন্দনে জেগে ওঠা গ্রামবাসী পাখিদেরও আগলে রেখেছেন আপন সন্তানের মতোই। ইচ্ছাকৃতভাবে না হোক, কোনো শিকারি ভুলক্রমেও এ গ্রামে প্রবেশ করলেও তার কপাল মন্দ।আলী দেওনা পাখি সংরক্ষণ কমিটির সভাপতি ও বঙ্গবন্ধু অ্যাওয়ার্ড প্রাপ্ত নির্মল বর্মণ বলেন, ‘পাখিদের প্রতি আলী দেওনা গ্রামের মানুষের ভালোবাসার কারণেই এখানে পাখিদের আবাসভূমি গড়ে উঠেছে। তারা প্রাকৃতিক দুর্যোগের কারণে বা অন্য কোনো কারণে বাসা থেকে পড়ে যাওয়া বাচ্চাগুলোকে যত্নসহকারে মা পাখির বাসায় তুলে দেয়। কিন্তু পাখি ঘেরা এই এলাকার রাস্তাগুলোর অবস্থা খুবই বেহাল। বর্ষা মৌসুমে পর্যটকরা রাস্তার কারণে গ্রাম ঘুরে পাখি দেখতে পারেন না। নেই দূর-দূরান্ত থেকে আসা পর্যটকদের বসার কোনো স্থান। পাখিদের পায়খানা পরিষ্কারের নেই কোনো ব্যবস্থা। যার কারণে পাখির পায়খানার বিষক্রিয়ায় নানা সমস্যা সৃষ্টি ও ক্ষতি হচ্ছে অন্যান্য গৃহপালিত পশু-পাখির। এতে করে চরম বিড়ম্বনায় পড়তে হয় এখানে বসবাসরত বাসিন্দাদের। এই পাখির অভয়ারণ্যে আরো বেশি পর্যটকদের আকৃষ্ট করার জন্য প্রয়োজন অনেককিছুই। আর প্রয়োজন কর্তাব্যক্তিদের সুদৃষ্টি। কারণ কর্তাব্যক্তিরা আশ্বাস দিতে পছন্দ করেন, কিন্তু তার বাস্তবায়ন নিয়ে কোনো মাথাব্যথা থাকে না তাদের। যার ভোগান্তি পোহাতে হচ্ছে দীর্ঘ প্রায় ২০ বছর যাবত্। আমি দীর্ঘসময় থেকে এই সমস্যাগুলো সরকারের বিভিন্ন মহলকে জানিয়েও আজ পর্যন্ত কোনো উপকার পাওয়া যায়নি।’উপজেলা নির্বাহী অফিসার মিজানুর রহমান বলেন, ‘জেলার আলঅ দেওনা গ্রামটি ঐতিহ্যবাহী পাখি গ্রাম হিসেবে সারাদেশের মানুষের মনে স্থান করে নিয়েছে। পাখির অভয়ারণ্যসহ গ্রামটিকে পর্যটন কেন্দ্র হিসেবে গড়ে তোলার জন্য চেষ্টা করছি।’  



70824,86641
শতবছরের এসডিও বাংলো
ফিচার
প্রকাশ : ০৯ সেপ্টেম্বর ২০১৯, ০০:০০
নিজাম উদ্দিন লাভলু, রামগড় এপারে সাবেক মহকুমা রামগড় আর ওপারে ভারতের ত্রিপুরার সাব্রুম মহকুমা। মাঝখানে ফেনী নদী। দু-দেশের এ সীমানা নদীর কূল ঘেঁষে প্রকৃতির অপরূপ পরিবেশে প্রাচীন দৃষ্টিনন্দন মহকুমা প্রশাসক বাংলো বা এসডিও বাংলোটির অবস্থান। এটি রামগড়ের শতবছরের ইতিহাস ঐতিহ্যের নির্দশন। মুক্তিযুদ্ধের স্মৃতিবিজড়িত স্থাপনা। এক কথায় বাংলোটি এখন কালের সাক্ষী ।১৯৮২-৮৩ সাল পর্যন্ত  থানা ও জেলার মাঝখানে ‘মহকুমা’ নামে একটি প্রশাসনিক ইউনিট বা স্তর চালু ছিল। ১৯২০ সালে ব্রিটিশ সরকার রামগড় থানাকে তত্কালীন পার্বত্য চট্টগ্রাম জেলার (জেলা সদর ছিল রাঙ্গামাটি) দ্বিতীয় মহকুমা হিসেবে উন্নীত করে। এর ১-২ বছর আগেই রামগড় থানা সদরে ফেনী নদীর কূল ঘেঁষে নির্মাণ করা হয় মহকুমা প্রশাসকের অফিস ও বাসভবন। ব্রিটিশ প্যাটার্ণে বিশেষ নির্মাণশৈলীতে বানানো  হয় এসডিও সাহেবের বাংলোটি। ৩ হাজার ৪৬৫ বর্গফুটের বিশাল এ বাংলো তৈরি করা হয় মাচান ঘরের আদলে। ভূপৃষ্ঠ থেকে ৩ ফুট ৪ ইঞ্চি উচ্চতা ও ১০ ইঞ্চি ব্যাসের ইটের তৈরি শতাধিক পিলারের ওপর মোটা ও শক্ত কাঠের চৌকাঠ স্থাপন করা হয়। এর ওপর কাঠের চিড়াই তক্তা বিছিয়ে ফ্লোর বা মেজ বানানো হয়। ৬৩০ বর্গফুটের বারান্দাসহ এভাবে কাঠ বিছিয়ে তৈরি করা ৩ হাজার ৪৬৫ বর্গফুট ফ্লোরের ওপর শক্ত ও মোটা কাঠের খুঁটি স্থাপন করে নির্মাণ করা হয় বিশাল বাংলোটি। বাঁশের বেড়ার ওপর বালু সিমেন্টের আস্তর বা প্লাস্টার করে তৈরি করা হয় বাংলোর ভেতর বাইরের সবগুলো দেয়াল। কাঠের ফ্লোর থেকে এ দেয়ালের উচ্চতা প্রায় ২০ ফুট। বাঁশের দেয়ালের প্লাস্টারে চুনের সাদা রঙের প্রলেপ দেওয়া হয়। শতবছরের এ বাঁশের দেয়াল ও চিরাই কাঠের ফ্লোর বা মেজ এখনো অক্ষত। টিনের ছাউনির এ মাচান বাংলোয় ওঠানামার জন্য  সামনে একটি বড় ও প্রশস্ত আরসিসি সিঁড়ি ছাড়াও পেছনে ছোট আকারের ৪টি এবং পশ্চিম পাশে দুটি সিঁড়ি রয়েছে। জানা যায়, রামগড়ের আশেপাশের বিভিন্ন বনাঞ্চল থেকে সংগ্রহ করা হয় বাংলো নির্মাণ কাজে ব্যবহূত জারুল, গর্জন ইত্যাদি কাঠ ও বাঁশ। চাঁদপুরের হাজিগঞ্জ থেকে করাতিদের এখানে এনে কাঠ চিরাইয়ের কাজ করানো হয়। লালু প্রসাদ বাবু নামে এক ঠিকাদার বাংলোর কাজ করেন। চট্টগ্রামের সীতাকুণ্ডু থেকে ধুমঘাট হয়ে ফেনী নদীপথে আনা হয় ইট, চুন ইত্যাদি নির্মাণ সামগ্রী। নির্মাণ কাজের শ্রমিকদের সর্দার ছিলেন পঞ্চ কুমার ত্রিপুরা। ব্রিটিশ সরকারের এক সিনিয়র মেম সাহেব কাজকর্ম দেখতে চট্টগ্রাম থেকে ধুমঘাট হয়ে নদীপথে রামগড়ে আসতেন মাঝেমধ্যে।  ১৯৭০ সালের ১৬ ডিসেম্বর পাকিস্তান সরকারের এক আদেশে মহকুমা সদর রামগড় থেকে প্রায় ৪০ মাইল দূরে মহালছড়ি থানার খাগড়াছড়ি ইউনিয়নে স্থানান্তরিত করা হয়। ১৯৭১ সালের ১ জানুয়ারি থেকে রামগড় সংযুক্ত খাগড়াছড়ি মহকুমা নামে সেখানে কার্যক্রম চালু হয়। দেশ স্বাধীনের পর ১৯৭৯ সালের ৭ সেপ্টেম্বর মহকুমা সদর রামগড়ে পুনঃস্থাপন করা হয়। স্বাধীনতাযুদ্ধকালীন বহু স্মৃতি জড়িয়ে আছে এসডিও বাংলোটিতে।  ১৯৭১ সালের ১৩ এপ্রিল পাকবাহিনী রাঙ্গামাটি দখল করার পর পার্বত্য চট্টগ্রামের জেলা সদর সেখান থেকে রামগড়ে স্থানান্তর করে নিয়ে আসা হয়। পার্বত্য চট্টগ্রামের তত্কালীন ডিসি এইচ টি ইমাম এ বাংলোতে অবস্থান করতেন। ১৯৭১ সালের ২ মে রামগড় পতন পর্যন্ত এখান থেকে তিনি স্বাধীনবাংলা সরকারের অধীনে প্রশাসনিক কার্যক্রম পরিচালনা করেন। চট্টগ্রামের কালুরঘাট বেতার কেন্দ্রটি পাকবাহিনীর হাতে আক্রান্ত হওয়ার পর বেতার কেন্দ্রের ১ কিলোওয়াট শক্তিসম্পন্ন ট্রান্সমিটারটি রামগড়ে নিয়ে আসেন সেখানকার কয়েকজন যুবক। এসডিও বাংলোতে ট্রান্সমিটারটি বসিয়ে সেখান থেকে কিছুদিন সম্প্রচার করা হয় স্বাধীনবাংলা বেতারের অনুষ্ঠান।১৯৮৩ সালে রামগড় মহকুমাকে উপজেলায় অবনমিত করার পর মহকুমা প্রশাসন বিলুপ্ত হয়ে যায়। ফলে পরিত্যক্ত হয়ে পড়ে প্রাচীন ঐতিহ্য এসডিও অফিস ও এসডিও বাংলোটি। যতদূর জানা যায়, আশির দশকে পুরোনো এসডিও অফিস এলাকায় তত্কালীন বিডিআরের (বর্তমান বিজিবি) ব্যাটেলিয়ন সদর দপ্তর হিসেবে ব্যবহূত হয়। এসডিও বাংলোটি বাসভবন হিসেবে ব্যবহার করতেন বিডিআর অধিনায়ক। আশির দশকের শেষার্ধে ব্যাটেলিয়ন সদর তৈচালাপাড়ায় স্থানান্তরিত করা হয়। ফলে আবারো পরিত্যক্ত হয়ে পড়ে প্রাচীন এসডিও বাংলো ও অফিস ভবন। নব্বই দশকের শেষে এসডিও অফিসটিতে বিডিআরের একটি বিশেষ ক্যাম্প স্থাপন করা হয়। কিন্তু পরিত্যক্ত থেকে যায় এসডিও বাংলোটি। রক্ষণাবেক্ষণের অভাবে বিভিন্নভাবে ক্ষতিগ্রস্ত হয় ঐতিহ্যবাহী বাংলোটি। ১৯৯৬ সালে বাংলোতে দুটি সরকারি অফিস চালুর পর এটি ধ্বংসের হাত থেকে রক্ষা পায়। কিন্তু রক্ষণাবেক্ষণের অভাবে বাংলোর পশ্চিম অংশে ইট, চুন, সুরকি দিয়ে তৈরি করা ছোট ছোট ঘরগুলো ধ্বংস হয়ে গেছে। এখন শুধু ঘরগুলোর ধ্বংসাবশেষ সাক্ষী হিসেবে দাঁড়িয়ে আছে।  



70825,86642
একজন কারুশিল্পীর গল্প
ফিচার
প্রকাশ : ০৯ সেপ্টেম্বর ২০১৯, ০০:০০
মো. আমিরুজ্জামান বাঁশের কারুশিল্পী ধরঞ্জয় রায় ওরফে ডাকো সাধু। এক নামে সবাই চেনেন ও জানেন। এক সময় ঘরের ছাউনি, বেড়া বাঁধা, যা আঞ্চলিক ছাপার বান বলে পরিচিত সেই কাজ করে সংসার চালিয়েছেন তিনি। কখনো পেটচুক্তিতে, কখনো না খেয়ে সংসারের ঘানি টেনে গেছেন। এখন তিনি বাঁশের একজন কারুশিল্পী। বাঁশ দিয়ে তৈরি করেন দৃষ্টিনন্দন সব শিল্পকর্ম।বাঁশের তৈরি পণ্যের জিনিসপত্র বানিয়ে সকলের দৃষ্টি কেড়েছেন কারুশিল্পী ধনঞ্জন রায়। নীলফামারী সদরের পলাশবাড়ি ইউনিয়নের খলিসাপচা গ্রামের বাসিন্দা ডাকো সাধু। স্বাধীনতাযুদ্ধের আগে মানুষের খড়ের ঘর ছাউনি, বেড়া বাঁধা আর ছোটখাটো মেরামতের কাজ করেই জীবন ও জীবিকা চলতো। নিজের ভিটে ছাড়া কোনো জমি ছিল না।সংসারে স্ত্রী ও তিন ছেলে নিয়ে অভাব-অনটনের সঙ্গে মিতালি করেই জীবিকানির্বাহ করতেন তিনি। ১৯৭১ সালে স্বাধীনতাযুদ্ধ যুবক ধনঞ্জন রায় প্রত্যক্ষ করেন। যুদ্ধে পাকসেনাদের বর্বরতা ও মুক্তিযোদ্ধাদের দেশপ্রেমে ঝাঁপিয়ে পড়ার দৃশ্য দেখে বাঁশের  তৈরি জিনিসপত্র তৈরিতে আগ্রহী হয়ে ওঠেন তিনি। ধনঞ্জয়ের স্ত্রী, তিন ছেলে ও নাতি-নাতনি নিয়ে অভাবের সংসার ভালোই কাটছিল। হঠাত্ একদিন বাবার আধ্যাত্মিক মোহ জেগে ওঠে তার মনেও। এতে একদিন পরিবারের কাউকে না বলে সমাজ সংসারের দায়বদ্ধতা ভুলে নিরুদ্দেশ হয়ে যান তিনি। বিভিন্ন মন্দির, মসজিদসহ বন-জঙ্গলে কাটান দীর্ঘ ৮ বছর।কিন্তু কী মনে করে আবার একদিন নতুন পরিচয় ‘ডাকো সাধু’ নামে স্ত্রী সন্তানের মায়ায় ফিরে আসেন সংসার জীবনে। পুনরায় শুরু করেন বাঁশের কাজ। তবে দীর্ঘদিন না থাকায় এবং সাধু হওয়ায় মানুষ তাকে কাজে ডাকতেন না। অফুরন্ত অবসর সময়ে ডাকো সাধু বাঁশ দিয়ে আগের সেই শখ বিভিন্ন শৈল্পিক জিনিসপত্র তৈরি শুরু করেন। তার শৈল্পিক কারুকার্য দেখে অনেকেই মুগ্ধ হয়ে তাকে বিভিন্ন জিনিসপত্র তৈরি করতে বলেন। কেউ সামান্য টাকা দিয়ে তা কিনে নেন। আবার অনেকে তৈরি করতে বলেও আর কিনে নেন না।বঙ্গবন্ধুর ৭ মার্চের ঐতিহাসিক ভাষণ, পাকসেনাদের বর্বরতা, মুক্তিযোদ্ধাদের বীরত্ব, নীলফামারীর ঐতিহ্য, স্মৃতিসৌধ, নিয়াজীর আত্মসমর্পণের টেবিল, বঙ্গবন্ধু সেতু, সুখী সংসার, গ্রামীণ ঐতিহ্য ইত্যাদি বাঁশ দিয়ে নিখুঁতভাবে তৈরি করেন তিনি। কাজ ও শ্রমের ওপর নির্ভর করে পণ্যের দাম নির্ধারণ করা হয় বলে জানান তিনি। এসব বাঁশের তৈরি কারুশিল্প নিজবাড়ি থেকেই বিক্রি করেন তিনি। কেউ কেউ অর্ডার দিয়ে বানিয়ে নেন। মাঝেমধ্যে মেলা হলে সেখানে এসব কারুশিল্প নিয়ে হাজির হন ডাকো সাধু। এ কাজে তাকে সহযোগিতা করেন তার দুই ছেলে।এভাবেই তার বাড়ি ভরে যায় জাতীয় স্মৃতিসৌধ, শহীদ মিনার, মুক্তিযুদ্ধের দৃশ্য, মুক্তিযোদ্ধা, পাকিস্তানি বাহিনী, রাজাকার, বঙ্গবন্ধুর প্রতিকৃতি, নৌকা, মাঝি, গাঁয়ের বধূ, মত্স্যকন্যা, বাঘ, হরিণ, কুমির ও পাখিসহ বিভিন্ন কারুকার্যে। ভাঙা বাড়িতেই যত্রতত্র পড়ে থাকে এসব শৈল্পিক কাজ। তার তৈরি এসব শিল্পকর্ম দেখতে এলাকার জনপ্রতিনিধি, চেয়ারম্যান, মেম্বার, এমপি, মন্ত্রীসহ বিভিন্ন সরকারি কর্মকর্তা তার বাড়িতে যান। তবে ভাগ্যের কোনো পরিবর্তন ঘটেনি তার।ডাকো সাধু বলেন, ‘সেই ছোটবেলা থেকে জীবনের শেষ সময় পর্যন্ত বাঁশের কাজ করে যাচ্ছি। আমার তৈরি অনেক শিল্পকর্ম দেখে মানুষ মুগ্ধ হয়। কিন্তু আমার অবস্থার কোনো উন্নতি হয় না। পরিবারের কারো জন্য কিছু করতে পারি না। অনেক বড় বড় লোক আমার বাড়িতে এসে অনেককিছু দেওয়ার কথা বলেছেন। কিন্তু কেউ কথা রাখেননি, কেউ কিছু দেননি। অর্থের অভাবে এখন নতুন কোনো জিনিস তৈরি করতে পারি না। কিছু আর্থিক সহায়তা পেলে আমি আরো অনেককিছু তৈরি করতে পারতাম।’ 



70826,86643
সবুজ দ্বীপের স্বর্গ
ফিচার
প্রকাশ : ০৯ সেপ্টেম্বর ২০১৯, ০০:০০
নাজমুল করিম ফারুক প্রচণ্ড গরমে কোনোকিছুতেই যেন মন বসছে না। হঠাত্ প্ল্যান করা হলো সীতাকুণ্ডু যাবো। দর্শনের তালিকা কষতে গিয়ে সকালে মহামায়া লেক, দুপুরটা চন্দ্রনাথ পাহাড় আর বিকেলটা কাটাবো দেশের সেরা সবুজ ঘাসের নিপুণ কার্পেট গুলিয়াখালী সি বিচে। এমনটা মাথায় নিয়ে কুমিল্লার তিতাস থেকে ভোর ৫টায় মাইক্রোবাসে রওনা দিলাম মনির মুন্সি, শাহ আলম, শেখ ফরিদ, ইকবাল হোসেন, তাজুল ইসলাম, তোফাজ্জল হোসেন, মোশারফ হোসেন, শামীম হোসেন, বিজয় ও আমি।   সকাল সাড়ে ৯টায় মহামায়া লেক। ঘোরাঘুরি আর ছবি তোলার মধ্যেই সীমাবদ্ধ। তারপর গাড়ি সোজা চন্দ্রনাথ পাহাড়, স্থানীয়দের ভাষায় সীতাকুণ্ডু পাহাড়। চট্টগ্রাম জেলা শহরের সবচেয়ে উঁচু পাহাড়টির ওপরে অবস্থান চন্দ্রনাথ মন্দির। এ মন্দিরকে হিন্দুদের বড় তীর্থস্থান বলা হয়ে থাকে। সীতাকুণ্ডু বাজার থেকে ৪ কিলোমিটার পূর্ব দিকে চন্দ্রনাথ পাহাড়। সমুদ্রপৃষ্ঠ থেকে চন্দ্রনাথ শৃঙ্গ প্রায় ১০২০ ফুট বা ৩১০ মিটার। পাহাড়ের পাদদেশে নবনির্মিত তোরণের সামনে গাড়ি রেখে পায়ে হেঁটে এক পথে পাহাড়ে ওঠা, আরেক পথে পাহাড় থেকে নেমে আসার ইতিহাসটা যতটা না আনন্দদায়ক তার চেয়ে বেশি কষ্টের। প্রচণ্ড গরম মাথা নিয়ে আমাদের মতো নাছোড়বান্দা ছাড়া কেউ কী পাহাড় ট্রেকিংয়ে যায়? যাক, বিকেল ৩টার মধ্যেই সীতাকুণ্ডু বাজারে এসে দুপুরের খাবার শেষ করে গুলিয়াখালী সি বিচের দিকে রওনা দিলাম।   সীতাকুণ্ডু বাজার থেকে বাইপাসের নিচ দিয়ে মুরাদপুরের রাস্তা ধরে গাড়ি এগিয়ে যাচ্ছে। সীতাকুণ্ডু বাজার থেকে প্রায় ৫/৬ কিলোমিটার দূরে মুরাদপুর বা গুলিয়াখালী সি বিচ। গ্রামের ভেতর দিয়ে সরু রাস্তা হওয়া কিছুটা বিরক্তের কারণ হয়ে দাঁড়ায়। দুটি অটোরিকশা ক্রোস করার মতো রাস্তা নয়, তার ওপর মাইক্রোবাস। তারপরও অচেনা গন্তব্যের আনন্দটা বুক থেকে মোটেও সরে যাচ্ছে না। মুরাদপুর গ্রামসংলগ্ন বেড়িবাঁধ। গাড়ি থেকে নেমে বেড়িবাঁধে উঠেই চোখে পড়ে মাথার ওপর বিশাল আকাশ, তার নিচে কেওড়ার বন, খানিক দূরে সমুদ্রের বিশাল জলরাশি। বিচের প্রান্ত এমনভাবে আমাদের ডাকছে যে, দেরি না করে ছোট খালে ইঞ্জিনচালিত নৌকায় চড়ে বিচের কাছে চলে গেলাম। খালের একদিকে কেওড়ার বন, অপরদিকে সবুজ ঘাসের নিপুণ কার্পেট। পাহাড়ের ন্যায় ছোট ছোট টিলাগুলো সবুজ ঘাসের বিছানায় সজ্জিত বিচকে এতটা সুন্দর করে তুলেছে যে, নিজের চোখ না পড়লে কখনো অনুভব করা যাবে না।এক কথায়, সৈকতটির বৈচিত্র্যের কারণেই সকলের কাছে প্রিয়। চারদিকে সবুজ আর সবুজ, মাথার ওপর বিশাল আকাশ, মাটিতে একপাশে কেওড়ার বন, তার মাঝ দিয়ে খাল, খালের এদিক-ওদিক চারদিকে ছড়িয়ে আছে কেওড়ার শ্বাসমূল, যেন আরেক ম্যানগ্রোভ বন, আর সামনে বিশাল জলরাশি। জোয়ার-ভাটার খেলা। সমুদ্র সৈকতের বালুভূমি আর চারপাশের মোহনীয় রূপে মোহবিষ্ট হচ্ছেন দর্শনার্থীরা। সন্ধ্যার আগ মুহূর্তে বিচটিতে দর্শনার্থীদের আনাগোনা তারই প্রমাণ দেয়। কী অপূর্ব দৃশ্য! সমুদ্রের জলে সূর্যের রক্তিম আভা। জল আর আকাশ মিলেছে সোনালি রঙের ক্যানভাসে।যারা চট্টগ্রাম বা সীতাকুণ্ডু ঘুরতে যাবেন, বিকেলে সময়টা রেখে দেবেন গুলিয়াখালী সি বিচের তালিকায়। সারাদিনের ক্লান্তিটা দূর করার এমন অনুভূতি আমি কক্সবাজার, সেন্টমার্টিন, কুয়াকাটা বা পতেঙ্গাতেও পাইনি। বিশ্বাস না হলেও সময় করে ঘুরে আসতে পারেন গুলিয়াখালী সি বিচে।যাতায়াত  দেশের যেকোনো প্রান্ত থেকে এসে ঢাকা-চট্টগ্রাম মহাসড়কের সীতাকুণ্ডু বাজারে নামতে হবে। সেখান থেকে সিএনজি, অটোরিকশা নিয়ে যাওয়া যাবে গুলিয়াখালী সমুদ্র সৈকতে। স্থানীয়রা গুলিয়াখালী সমুদ্র সৈকতকে মুরাদপুর বিচ নামে চেনেন। ভাড়া লাগবে ১০০ থেকে ১৫০ টাকা। রাস্তাটি সরু হলেও বর্তমানে সংস্কার করা হয়েছে। দিনের যেকোনো সময় উভয় প্রান্ত থেকে সিএনজি অটোরিকশা পাওয়া যায়।  থাকা ও খাওয়া গুলিয়াখালী সমুদ্র সৈকতের আশেপাশে থাকা-খাওয়ার কোনো ভালো ব্যবস্থা নেই। খেতে হলে সীতাকুণ্ডু বাজারে খেতে হবে। বাজারে মোটামুটি সব ধরনের খাবার পাওয়া যায়। 



70827,86644
[ অ ] ভিন্ন
ফিচার
প্রকাশ : ০৯ সেপ্টেম্বর ২০১৯, ০০:০০
ঢাকার ঐতিহ্যবাহী স্থান আহসান মঞ্জিল। রাজাদের শাসনামলের অন্যতম একটি নিদর্শন এটি। কালের পরিক্রমায় বহুবার পাল্টেছে এর চিত্র। আকৃতিও বেড়েছে কিছুটা। ডানের ছবিটি আহসান মঞ্জিলের ১৮৬৯ সালের। বামেরটি একই স্থানের বর্তমান রূপ। ছবি দুটি সংগৃহীত   



70828,86645
ঘোষণা
ফিচার
প্রকাশ : ০৯ সেপ্টেম্বর ২০১৯, ০০:০০
প্রতি সপ্তাহেই ছাপানো হচ্ছে পাঠকদের লেখা। আপনার ভ্রমণকাহিনি কিংবা আশপাশে ঘটে যাওয়া মজার/অদ্ভুত ঘটনা লিখে পাঠাতে পারেন। এছাড়া আপনার দেখা ভালো ও ব্যতিক্রম কোনো উদ্যোগের কথাও আমাদের জানাতে পারেন। সর্বোচ্চ ৫০০ শব্দের মধ্যে লিখে ছবিসহ পাঠাতে পারেন এই ঠিকানায়। লেখার সঙ্গে নাম, ঠিকানা ও মুঠোফোন নম্বর দিতে ভুলবেন না!ঠিকানা—ভিন্নচোখে, দৈনিক ইত্তেফাক৪০ কারওয়ান বাজার, ঢাকা-১২১৫ অথবা[email protected]   



70829,86646
হংকংয়ে পুলিশের ডিনারে কাঁচা মাংস দিয়ে প্রতিবাদ!
বিশ্ব সংবাদ
প্রকাশ : ০৮ সেপ্টেম্বর ২০১৯, ১৮:৩৬
হংকং এ গণতন্ত্রপন্থীদের চলমান আন্দোলনে পুলিশের ডিনারে কাঁচা মাংস পাঠিয়ে অভিনব প্রতিবাদ জানিয়েছে গণতন্ত্রপন্থীরা। শেং শুই পুলিশ স্টেশনে পাঠানো গত শুক্রবারের রাতের খাবারের একশ'র বেশি খাবার বক্সে কাঁচা মাংস পাওয়া গেছে বলে নিশ্চিত করেছে পুলিশ সূত্র। খবর সাউথ চায়না মর্নিং পোস্টের। এ নিয়ে হংকং পুলিশের মধ্যে বেশ অস্বস্তি বিরাজ করছে।স্থানীয় একটি ফুড চেইন হতে বিগত ছয় মাস ধরে এই স্টেশনে খাবার সাপ্লাই করা হচ্ছিলো। এর আগে কখনও এমন ঘটনা তাদের সাথে ঘটেনি। কিন্তু ওইদিন একশ'র বেশি ডিনার বক্সে চিকেন পাস্তায় কাঁচা মাংস পাওয়া যায়। পুলিশের পক্ষ থেকে অবশ্য সাপ্লাই চেইনটির নাম প্রকাশ করা হয়নি। অন্যদিকে পুলিশের পক্ষ থেকে ঘটনার সত্যতা নিশ্চিত করা হলেও ফুড এন্ড এনভায়রনমেন্টাল হাইজিন ডিপার্টমেন্টের পক্ষ থেকে বলা হয়েছে, তাদের কাছে এখনও কোনও অভিযোগ আসেনি।আন্দোলন শুরুর পর থেকেই পুলিশ অফিসার ও তাদের পরিবারের সদস্যরা ইন্টারনেটে হয়রানি, হুমকি, গালিগালাজসহ নানামুখি সমস্যার অভিযোগ করে আসছিলেন। আরও পড়ুন : এমনকি সাইবার হ্যাকিং এর বেশ কয়েকটি অভিযোগও পাওয়া গেছে। অভিযোগকারীরা বলছেন, তারা তাদের ব্যক্তিগত নিরাপত্তা নিয়ে শংকিত। পুলিশ অফিসাররা  হাসপাতালে গিয়েও প্রাপ্য সেবা পেতে ব্যর্থ হচ্ছে, একইসাথে প্রতিহিংসারও শিকার হচ্ছেন। উল্লেখ্য, সাম্প্রতিক সময়ে হংকং এর গণতন্ত্রপন্থি জনতা ও পুলিশের মধ্যে বেশ কয়েকটি সংঘর্ষের ঘটনা ঘটে চলেছে। ইত্তেফাক/মিশু/কেআই



70830,86647
জাতির ভবিষ্যত গড়তে স্কুল ফিডিং
রাজধানী
প্রকাশ : ০৮ সেপ্টেম্বর ২০১৯, ১৮:৪০
২০৪১ সালের মধ্যে উন্নত বাংলাদেশ গড়ার আয়োজনে স্কুল ফিডিং কর্মসূচি গ্রহণ করা হয়েছে। আজ রবিবার সাভারের বিসিডিএম মিলনায়তনে আয়োজিত জাতীয় স্কুল মিল প্রোগ্রামের জন্য নিরাপদ ও পুষ্টিসম্মত উপায়ে রান্না বিষয়ে আয়োজিত প্রশিক্ষক-প্রশিক্ষণের উদ্বোধনী অনুষ্ঠানে আলোচকরা এই বিষয়ে আলোকপাত করেন।প্রাথমিক শিক্ষা অধিদফতর, জাতিসংঘের বিশ্ব খাদ্য কর্মসূচির সহযোগে সংশ্লিষ্ট বিভিন্ন বিভাগের কর্মকর্তাদের এই প্রশিক্ষণ প্রদান করছে বাংলাদেশ ফলিত পুষ্টি গবেষণা ও প্রশিক্ষণ ইনস্টিটিউট (বারটান)। প্রশিক্ষণের উদ্বোধনী সেশনে বারটান-এর নির্বাহী পরিচালক ঝরনা বেগম (অতিরিক্ত সচিব) এর সভাপতিত্বে বক্তব্য রাখেন দারিদ্র পীড়িত এলাকায় স্কুল ফিডিং প্রকল্প-এর পরিচালক মো. রুহুল আমিন খান (যুগ্মসচিব), জনস্বাস্থ্য ও পুষ্টি প্রতিষ্ঠান-এর ন্যাশনাল নিউট্রিশন সার্ভিস-এর লাইন ডিরেক্টর ড. এস এম মোস্তাফিজুর রহমান এবং বিশ্ব খাদ্য কর্মসূচির প্রতিনিধি স্নেহ লতা
প্রকল্প পরিচালক বলেন, ২০৪১ সালের মধ্যে সরকার উন্নত বাংলাদেশ গড়ার লক্ষ্য নির্ধারণ করেছে। এখন যারা প্রাথমিকের শিক্ষার্থী তারাই সেই উন্নত বাংলাদেশের নেতৃত্ব দেবে। তাই আমাদের আজকের এই কর্মসূচীর লক্ষ্য হচ্ছে বাংলাদেশের ভবিষ্যত নির্মাণ।বারটান-এর নির্বাহী পরিচালক ঝরনা বেগম বলেন, আজকের শিশু আগামী দিনের ভবিষ্যত। এই প্রশিক্ষণ যারা গ্রহণ করবেন তারা এখান থেকে অর্জিত জ্ঞান স্কুল পর্যায়ে। গত ১৯ আগস্ট দেশের সব সরকারি প্রাথমিক বিদ্যালয়ের শিক্ষার্থীকে এক বেলা খাবার কুকরা পুষ্টিমান অক্ষুণ্ন রেখে নিরাপদভাবে রান্না করতে পারেন। এটি নিশ্চিতকরণে  মাঠ পর্যায়ে মনিটরিং জোরদার করতে হবে।বিশ্ব খাদ্য কর্মসূচি এর প্রতিনিধি হ লতা বলেন, গবেষণায় দেখা গেছে বিদ্যালয়গামী শিশুর পুষ্টি চাহিদা পূরণে অন্তত এক তৃতীয়াংশ খাবার তার স্কুল চলাকালীন গ্রহণ করা প্রয়োজন। আর স্কুল মিল প্রদান করা হলে শিশুদের স্কুলে উপস্থিতি বাড়ে, ঝরে পড়ার হার কমে যায়। উল্লেখ্য, গত ১৯ আগস্ট, ২০১৯ তারিখে দেশের সব সরকারি প্রাথমিক বিদ্যালয়ের শিক্ষার্থীকে এক বেলা খাবার দেয়ার ব্যবস্থা রেখে ‘জাতীয় স্কুল মিল নীতি ২০১৯’ এর খসড়া অনুমোদন দিয়েছে মন্ত্রিসভা। বিশ্ব খাদ্য কর্মসূচি ২০১৩ সাল থেকে স্কুল মিল কর্মসূচি নিয়ে কাজ করছে। চলমান দারিদ্র পীড়িত এলাকায় স্কুল ফিডিং প্রকল্প-এর আওতায় ১৬টি উপজেলায় ২১৬৬টি প্রাথমিক বিদ্যালয়ে পর্যায়ক্রমে স্কুল মিল কার্যক্রম চালু করতে যাচ্ছে সরকার। সেখানে রান্নার দায়িত্বে থাকা কুকদের (বাবুর্চি) নিরাপদ ও পুষ্টিসম্মত উপায়ে রান্না বিষয়ে প্রশিক্ষণ দেয়া হবে। এই রান্নার কাজে নিয়োজিত কুকদের বিশ্ব খাদ্য কর্মসূচির সহায়তায় প্রশিক্ষণ দেবে বারটান।ইত্তেফাক/কেকে



70831,86648
জবি রোভার স্কাউট গ্রুপের দীক্ষা ক্যাম্প ও তাঁবুবাস
শিক্ষা
প্রকাশ : ০৮ সেপ্টেম্বর ২০১৯, ১৮:৫২
জগন্নাথ বিশ্ববিদ্যালয় (জবি) রোভার স্কাউট গ্রুপের তিন দিনব্যাপী বার্ষিক তাঁবুবাস, দীক্ষা ক্যাম্প ও ব্যাজ প্রদান অনুষ্ঠান ২০১৯ সম্পন্ন হয়েছে। গতকাল শনিবার সকাল ৮টায় আঞ্চলিক স্কাউট প্রশিক্ষণ কেন্দ্র, লালমাই, কুমিল্লায় একশ' পাঁচজন সহচরকে তিন দিনব্যাপী ক্যাম্প শেষে দীক্ষা প্রদান করা হয়।অনুষ্ঠানে জবি রোভার ইন কাউন্সিলের সভাপতি মো. আহসান হাবীবের ব্যবস্থাপনায়, সাধারণ সম্পাদক মো. ইমতিয়াজ মাহমুদের সঞ্চালনায় জবি রোভার স্কাউট গ্রুপের সম্পাদক অধ্যাপক ড. মো. মনিরুজ্জামান খন্দকার এই দীক্ষা প্রদান করেন।গত ০৬ সেপ্টেম্বর রাতে ক্যাম্পের মহা তাঁবু-জলসায় জবি রোভার ইন কাউন্সিলের সাধারণ সম্পাদক ইমতিয়াজ মাহমুদ ও যুগ্ম-সাধারণ সম্পাদক মো. সাঈদ মাহাদী সেকেন্দারের সঞ্চালনায় আমন্ত্রিত অতিথি ছিলেন বাংলাদেশ স্কাউটস, কুমিল্লা অঞ্চলের আঞ্চলিক পরিচালক স্বপন কুমার দাস।আরও পড়ুন : এসময় জবি রোভার-ইন-কাউন্সিলের সাবেক সভাপতি মো. আরিফুল ইসলাম, শেখ সাদ আল জাবের শুভ, সাধারণ সম্পাদক রিজু আহামেদ এবং মো. এনামুল হাসান কাওছারকে দীক্ষা ক্যাম্পের শুভেচ্ছা স্মারক প্রদান করা হয়।রোভার আলামিনকে বিগত কাউন্সিলের শ্রেষ্ঠ সিনিয়র রোভার মেট এর সম্মাননা স্মারক প্রদান করা হয়। একুশবার স্বেচ্ছায় রক্তদানের  স্বীকৃতিস্বরূপ মো. আহসান হাবীবকে শ্রেষ্ঠ রক্তদাতা সম্মাননাসহ ছয়বারের অধিক রক্তদানকারী আরো পাঁচজনকে রক্তদাতা সম্মাননা প্রদান করা হয়।এছাড়াও শ্রেষ্ঠ সহচর ও জিনিয়াস সহচরকে পুরস্কার তুলে দেওয়া হয়। এর আগে ০৫ সেপ্টেম্বর জবি রোভার-ইন-কাউন্সিলের সম্মানিত সদস্য ও সাবেক সাধারণ সম্পাদক মো. এনামুল হাসান কাওছার এর সঞ্চালনায় ক্যাম্পের আনুষ্ঠানিক উদ্বোধন করেন জবি ট্রেজারর অধ্যাপক মো. সেলিম ভূঁইয়া।এসময় রোভারিং এর সঙ্গে সক্রিয়ভাবে সম্পৃক্ত ও একাডেমিক ফলাফলে স্ব-স্ব বিভাগে প্রথম স্থান অধিকারী সাদিয়া আখতার, মো. এনামুল হাসান কাওছার, সোনিয়া আক্তার পুষ্প, দ্বিতীয় স্থান অধিকারী সাইদ মাহাদী সেকেন্দার এবং তৃতীয় স্থান অধিকারী মো. ইব্রাহিমকে মেধাবী ও কৃতী রোভার স্কাউট সম্মাননা প্রদান করা হয়।ইত্তেফাক/কেআই



70832,86649
এরশাদের আসনে জাপার প্রার্থী সাদ
রাজনীতি
প্রকাশ : ০৮ সেপ্টেম্বর ২০১৯, ১৯:১৭
প্রয়াত রাষ্ট্রপতি এইচ এম এরশাদের মৃত্যুতে শূন্য হওয়া রংপুর-৩ আসনে জাতীয় পার্টির (জাপা) মনোনয়ন পেয়েছেন তার ছেলে রাহগীর আল মাহি সাদ এরশাদ। দলটির মহাসচিব মসিউর রহমান রাঙ্গা আজ রবিবার এ ঘোষণা দেন।গত ১৪ জুলাই এরশাদ মারা যান। নির্বাচন কমিশনের ঘোষিত তফসিল অনুযায়ী, এরশাদের মৃত্যুতে শূন্য এ আসনে ভোট হবে আগামী ৫ অক্টোবর। এই আসনে ইতোমধ্যে ক্ষমতাসীন আওয়ামী লীগ ও বিএনপির নেতৃত্বাধীন ২০–দলীয় জোট প্রার্থীর নাম ঘোষণা করেছে। গতকাল শনিবার এই আসনে রেজাউল করিমকে প্রার্থী হিসেবে মনোনয়নের ঘোষণা দেয় জেলা আওয়ামী লীগের সাধারণ সম্পাদক রেজাউল করিম। অপরদিকে বিএনপি থেকে ২০ দলীয় জোটের শরীক পিপলস পার্টির রিটা রহমানকে সমর্থনের ঘোষণা দেয়া হয়েছে। তিনি বিএনপির ধানের শীষ প্রতীকে নির্বাচন করবেন। বিএনপির জ্যেষ্ঠ যুগ্ম সম্পাদক রুহুল কবির রিজভী এ ঘোষণা দেন।আরও পড়ুন : এরশাদের মৃত্যুর পর এই আসনে মনোনয়নকে কেন্দ্র করে জাতীয় পার্টিতে গৃহদাহ দেখা দেয়। এর সঙ্গে দলের চেয়ারম্যান ও জাতীয় সংসদে বিরোধী দলীয় নেতার আসনে কে বসবেন; সে নিয়েও শুরু হয় বিবাদ। শেষ পর্যন্ত এরশাদের ছোট ভাই জিএম কাদের দলের চেয়ারম্যান ও রওশন এরশাদকে বিরোধী দলীয় নেতার দায়িত্ব দেয়া হলে আপাতত সেই বিরোধের অবসান হয়।  ইত্তেফাক/কেআই 



70833,86650
গোদাগাড়ীতে ধর্ষণের ফলে গর্ভবতী বুদ্ধিপ্রতিবন্ধী নারী
সারাদেশ
প্রকাশ : ০৮ সেপ্টেম্বর ২০১৯, ১৯:৩৪
রাজশাহীর গোদাগাড়ীতে ধর্ষণের ফলে এক বুদ্ধি প্রতিবন্ধী কিশোরী ৮ মাসের গর্ভবতী হয়েছেন বলে অভিযোগ উঠেছে। ভুক্তভোগীকে স্থানীয় হাসপাতালে ভর্তি করা হয়েছে। অভিযুক্তের নাম শ্রী রনি মণ্ডল (২০)। তিনি গোদাগাড়ী উপজেলা গোগ্রাম ইউনিয়নের মোল্লাপাড়া গ্রামের শ্রী সেতু মণ্ডলের ছেলে। এ মামলায় তিনি বর্তমানে কারাগারে রয়েছেন।মেয়েটির স্বজনেরা অভিযোগ করেন, আতিথেয়তা থাকায় ভুক্তভোগীর পরিবারে প্রায় আসা-যাওয়া করতেন রনি। বিয়ের প্রলোভন দেখিয়ে গত জানুয়ারি থেকে ওই কিশোরীকে ধর্ষণ করে আসছিলেন তিনি। এতে ওই কিশোরী অন্তঃসত্ত্বা হয়ে পড়েন। বিষয়টি জানতে পেরে স্বজনরা স্থানীয় একটি হাসপাতালে নিয়ে যায়। তারপর গোদাগাড়ী মডেল থানায় গতকাল রনিকে আসামি করে মামলা করেন মেয়েটির বাবা।আরও পড়ুন : মামলার তদন্ত কর্মকর্তা গোদাগাড়ী মডেল থানার এসআই আব্দুর রউফ বলেন, গতকাল শনিবার মেয়েটির বাবা মামলা করলে ওই দিনই অভিযুক্তকে গ্রেফতার করা হয়। বর্তমানে তিনি কারাগারে আছেন।গোদাগাড়ী মডেল থানার ওসি (তদন্ত) হাসমত আলী বলেন, আসামির ডিএনএ নমুনা সংগ্রহ করা হবে। শিশুটি ভূমিষ্ঠ হওয়ার পর তার সঙ্গে সেটি মেলানো হবে। তাহলে আসল রহস্য জানা যাবে।ইত্তেফাক/এসএস



70834,86651
নাচের নতুন জুটি
অন্যান্য
প্রকাশ : ০৯ সেপ্টেম্বর ২০১৯, ০০:০০
বিনোদন রিপোর্ট রিদি শেখ ও পারসা ইভানা। প্রথমবার চমক দেখিয়েছিলেন মা দিবসের একটি গানের পারফর্মেন্সে। দু’জনই নাচের একটি রিয়েলিটি শো থেকে এসেছেন শোবিজ ইন্ডাস্ট্রিতে। তবে রিদি শেখ তার ধ্যান-জ্ঞান হিসেবে শুধু নাচকে রাখলেও পারসা ইভানা তার নিজের শখ-স্বপ্নের গতিপথ কিছু বদলেছেন। এখন অভিনয়ে জনপ্রিয় একটা অবস্থান তৈরি করেছেন। রিদি ও ইভানা দু’জন একসঙ্গে একটি নাটকে অভিনয় করেছেন।মা দিবসের বিশেষ পারফর্মেন্সের পর এবার নতুন একটি হিন্দি ট্র্যাকের ওপরে দু’জনের নাচের কোরিওগ্রাফিতে মুগ্ধ করেছেন দর্শকদের। অভিনয় কিংবা নাচ। এ দুটির ভেতরে কোনটিকে বেছে নেবেন—এমন গতানুগতিক প্রশ্নেও তারা নাচের কথাটাই প্রথম বলেন। কিন্তু শুধু নাচ নিয়ে এদেশে সেই পরিমাণ খ্যাতি পাওয়া যায় না, যতটা তাদের আকাঙ্ক্ষার বাড়িতে বাস করে। তাই দু’জনই কমবেশি অভিনয় করছেন। রিদি শেখ খুব কম হলেও নাটকে কাজ করেছেন।  দু’জনের একসঙ্গে কাজের ভেতর দিয়েই বন্ধুত্বটা তৈরি হয়েছে। সেই থেকেই কাজ করা। এ রকম নতুন ভাবনা নিয়ে আরো নতুন গানের কোরিওগ্রাফিতে হাজির হবেন কি-না জানতে চাইলে পারসা ইভানা বলেন, ‘অবশ্যই হবে। আমাদের দু’জনের মাথাতেই অনেকরকম আইডিয়া কুটকুট করতে থাকে। সব তো আর সময়-সুযোগের অভাবে করা হয় না। তবে একসঙ্গে কাজের আরো অনেক প্ল্যান আছে। দেখা যাক।’ শাহরুখ খানের চেন্নাই এক্সপ্রেস মুভির তিতলী গানটির ড্যান্স কাভার করেছেন তারা। উল্লেখ্য, এদেশে ড্যান্স কাভার নিয়ে সবচেয়ে সমৃদ্ধ ইউটিউব চ্যানেলটি রিদি শেখের। তার নিজস্ব চ্যানেলেই মুক্তি পেয়েছে এটি। তার চ্যানেলে রিদি-ইভানার এটি দ্বিতীয় পরিবেশনা। রিদি শেখ ও পারসা ইভানা দু’জনই শৈশব থেকে ক্লাসিক্যাল নৃত্যের ওপর পড়াশোনা করে নিজেদের নাচকে সমৃদ্ধ করেছেন। 



70835,86652
‘মিস ইউনিভার্স বাংলাদেশ’-এর বিচারক সুস্মিতা সেন
অন্যান্য
প্রকাশ : ০৯ সেপ্টেম্বর ২০১৯, ০০:০০
 দক্ষিণ কোরিয়ায় ডিসেম্বরে অনুষ্ঠিত হতে যাওয়া ‘মিস ইউনিভার্স’ প্রতিযোগিতার ৬৮তম আসরে অংশগ্রহণের লক্ষ্যে দেশে প্রথমবারের মতো ‘মিস ইউনিভার্স বাংলাদেশ’-এর আসর বসতে যাচ্ছে। এ প্রতিযোগিতায় বিচারক হিসেবে দেখা যাবে সাবেক মিস ইউনিভার্স ও বলিউড তারকা সুস্মিতা সেনকে। সম্প্রতি এক সংবাদ সম্মেলনে এ ঘোষণা দেন অনুষ্ঠানটির আয়োজকরা।এই আয়োজনের গ্র্যান্ড ফিনালেতে প্রধান বিচারকের দায়িত্ব পালন করবেন সুস্মিতা সেন। বিজয়ী প্রতিযোগীকে মুকুট পরিয়েও দেবেন তিনি। বিচারক হিসেবে আরো থাকবেন অভিনেত্রী বিপাশা হায়াত,  রুবাবা দৌলা ও তুতলী রহমান।অনুষ্ঠানটি যৌথভাবে আয়োজন করছে রিজ ইভেন্টস, অফ ট্র্যাক ও ট্রিলজি। সংবাদ সম্মেলনে ‘মিস ইউনিভার্স বাংলাদেশ’-এর চেয়ারম্যান রিজওয়ান বিন ফারুক জানান, আসছে ডিসেম্বরে কোরিয়ায় বসতে যাচ্ছে ‘মিস ইউনিভার্স’-এর ৬৮তম আসর। আর এখানে প্রথমবারের মতো প্রতিনিধি পাঠাতে প্রস্তুত বাংলাদেশ। ২৩ অক্টোবর ঢাকায় অনুষ্ঠিত হবে বাংলাদেশ অংশের চূড়ান্ত পর্ব। 



70836,86653
সারাকে অপমান সুশান্তের!
অন্যান্য
প্রকাশ : ০৯ সেপ্টেম্বর ২০১৯, ০০:০০
বিনোদন ডেস্ক বর্তমানে কার্তিকের সঙ্গে চুটি প্রেম করছেন নবাব কন্যা সারা আলী খান। যদিও খোলামেলা কেউ কিছুই বলছেন না। কিন্তু তাদের সবসময় একসঙ্গে ঘুরতে যাওয়া, বিভিন্ন সময় ডিনার করা থেকে এমনটা নিশ্চিত সবাই। এছাড়াও কিছুদিন আগে কার্তিকের বাবা অসুস্থ হলে তাকে দেখতেও যান সারা। কার্তিকের আগে সারার প্রেম ছিল বলিউডের সুশান্ত রাজপুতের সঙ্গে।‘ কেদারনাথ’ সিনেমার করতে গিয়ে তাদের মধ্যে সম্পর্ক শুরু হয়। সুশান্ত সিংয়ের জন্মদিনে সারাকে কেক নিয়ে ছুটে যেতেও দেখা যায়। সুশান্ত ও সারার সেই ছবি সংবাদমাধ্যমের পাতায় উঠে আসার পরই জল্পনা শুরু হয়ে যায়। যদিও সুশান্ত-সারাকে নিয়ে জল্পনা যতই মাথাচাড়া দিক না কেন, শেষ পর্যন্ত তাদের সেই সম্পর্ক ভেঙে যায়।  সম্প্রতি একটি প্রতিষ্ঠান বিজ্ঞাপনের জন্য সুশান্ত সিং রাজপুতকে প্রস্তাব দেয়।ওই বিজ্ঞাপনে সুশান্তের বিপরীতে তার প্রাক্তন প্রেমিকা সারাকে নেওয়া হবে বলেও জানানো হয় অভিনেতাকে। বিজ্ঞাপন সংস্থার সেই প্রস্তাবে বেঁকে বসেন সুশান্ত। তিনি স্পষ্ট জানিয়ে দেন, সারার সঙ্গে তিনি আর কোনো বিজ্ঞাপন করবেন না। সারা আলী খানের সঙ্গে বিচ্ছেদের পর অভিনেত্রী রিয়া চক্রবর্তীর সঙ্গে সুশান্তের সম্পর্ক তৈরি হয়। শুধু তাই নয়, যত শিগগির সম্ভব রিয়ার সঙ্গে তিনি গাঁটছড়া বাঁধতে চান বলেও শোনা যাচ্ছে।সারা বিষয়টি নিয়ে বেশি কিছু বলেননি। তিনি খবরটি জানার পর বলেন, ‘আমার সঙ্গে কারো কাজ করতে ইচ্ছে না করলে সেটি ব্যক্তিগতভাবে রাখাই ভালো। সবার কাছে বলে বেড়ানোটা আমার জন্য অপমানের বিষয়।’ 



70837,86654
তারকা বচন
অন্যান্য
প্রকাশ : ০৯ সেপ্টেম্বর ২০১৯, ০০:০০
আমি ফেসবুক ব্যবহার করি না। তবে কোনো অনুষ্ঠানে গেলে আমাকে শুনতে হয় আপনি তো আমার ফেসবুক ফ্রেন্ড। ঘরের দুর্লভ স্থিরচিত্রও নাকি ওই ফেসবুক থেকে প্রকাশ করে দেওয়া হয়। সবচেয়ে বড় চিন্তার বিষয় হচ্ছে মেসেঞ্জারে অনেকের কাছে নাকি টাকা চেয়েছি। খুবই চিন্তার বিষয়। তাই কঠোর আইনি পদক্ষেপ নেওয়ার সিদ্ধান্ত নিয়েছি। ফেসবুক আইডি আমার ভেবে বিশ্বাস করে প্রতারিত হবেন না। আমি ফেসবুক ব্যবহার করি না। তাই এ ধরনের বিভ্রান্তিকর খবরে মোটেও কান দেবেন না। ফেসবুক বিড়ম্বনা প্রসঙ্গেঅভিনেত্রী ববিতা 



70838,86655
‘সমালোচিত ভিডিওগুলো স্ক্রিপ্টেড ছিল’
অন্যান্য
প্রকাশ : ০৯ সেপ্টেম্বর ২০১৯, ০০:০০
 ‘কে হবে মাসুদ রানা’ রিয়্যালিটি শোর অডিশনের ভিডিও এখন আলোচিত বিষয়। অনেক সমালোচনা ও বিতর্কের তোপে পড়তে হয় অনুষ্ঠানের বিচারকদের। যেখানে ছিলেন পরিচালক ইফতেখার আহমেদ ফাহমি। বিনোদন প্রতিদিনের সঙ্গে এসব প্রসঙ্গ নিয়ে কথা বললেন তিনি। বলেছেন পেছনের সব ঘটনা।সাক্ষাত্কার নিয়েছেন মোস্তাফিজ মিঠুসম্প্রতি ‘কে হবে মাসুদ রানা’ রিয়্যালিটি শোর অডিশন নিয়ে একটি বিতর্ক তৈরি হয়েছে আপনিসহ আরো কয়েকজন বিচারককে নিয়ে। শুরুতে এই বিষয়টি নিয়ে আপনার মন্তব্য শুনতে চাই—আমি সবাইকে বিষয়টি ইতিবাচকভাবেই দেখতে বলবো। এটি জনগণের প্রতিক্রিয়া। অনেকের ভালোলাগা রয়েছে। আবার অনেকে খারাপ লাগা রয়েছে। সমালোচিত ভিডিওগুলো স্ক্রিপ্টেড ছিল। আর সমালোচনা সবসময় আমাদের নতুন করে ভাবতে শেখায়। এই সমালোচনাও তেমন। যারা প্রোগ্রামের স্ক্রিপ্ট করেন তারা নতুন করে আবারো প্রোগ্রামটি সাজাবেন। শোয়ে এই ধরনের স্ক্রিপ্ট বিষয়ে আপনাদের কোনো সিদ্ধান্ত ছিল কি-না?আসলে এটি আমার একার শো না। তাই এখানে বিষয়টি এমন নয় যে, আমার প্ল্যানে সবকিছু ছিল। আর যখন স্ক্রিপ্ট করা হয় তখন আমরা থাকি না। শো শুরু করার আগে আমাদের বুঝিয়ে দেওয়া হয়। আর যাদের সঙ্গে খারাপ ব্যবহার করা হয়েছে তাদের সঙ্গে কিন্তু আমরা পরে আবারো সরি বলেছি। কোলাকুলি করেছি। যাতে কেউ মনে কষ্ট না পায়। আসলে যে ভিডিওগুলো ভাইরাল হয়েছে সেগুলো অল্প অংশ। পুরো অংশ দেখলে হয়তো সবার কাছে বিষয়গুলো পরিষ্কার হয়ে যেত। আর সবকিছু তো শোতে দেখানো যায় না। তাহলে শোয়ের সময় হবে ২ ঘণ্টা। যে অংশটুকু দেখে সবাই সমালোচনা করছেন সেটিও স্বাভাবিক। তাহলে এই সমালোচনা কতটুকু গঠনমূলক বলে আপনি মনে করেন?সকল সমালোচনাই গঠনমূলক। এখন বিষয়টি হচ্ছে এক একজন এক একেকরকম করে সমালোচনা করেন। কেউ গালি দিয়ে সমালোচনা করেন, আবার কেউ বুঝিয়ে বলেন। এ ধরনর স্ক্রিপ্টে বিতর্কের পর আপনাদের পরবর্তী স্ক্রিপ্ট পরিকল্পনা কেমন?এটি নিয়ে আসলে যারা সংশ্লিষ্ট তারা ভালো বলতে পারবেন। আমি তো এখানে শুধু জাজ হিসেবেই রয়েছি। এবার একটু কাজের ব্যস্ততা প্রসঙ্গে জানতে চাই—ইউটিউবের জন্য ‘আজব বাক্স’ শিরোনামে একটি ফিকশন করলাম। এটির পোস্ট প্রোডাকশনের কাজ চলছে। এছাড়া চ্যানেল আইয়ের জন্য একটি কাজ করবো। ৬০ মিনিটের একটি টেলিফিল্ম নির্মাণ করবো। আরো বেশ কয়েকটি কাজের কথা চলছে। এখনো চূড়ান্ত হয়নি। সিনেমার নিয়ে কোনো নতুন খবর আছে কি-না?এখনো নেই। তবে হয়তো শিগগিরই খবর দিতে পারবো। আগামীবছর সিনেমার পরিকল্পনা রয়েছে। গল্প ভেবে রেখেছি সবকিছু চূড়ান্ত হলে সবাইকে জানাবো। 



70839,86656
অস্কারের জন্য বাংলাদেশের প্রস্তুতি
অন্যান্য
প্রকাশ : ০৯ সেপ্টেম্বর ২০১৯, ০০:০০
 বিশ্বের সিনেমার সবচেয়ে সম্মানজনক পুরস্কার অস্কার। প্রতিবছর পুরোবিশ্ব থেকে বিদেশি ভাষা বিভাগে প্রতিযোগিতার জন্য সিনেমা আহ্বান করা হয়। এবারো ছবি মনোনয়নের জন্য চলচ্চিত্র আহ্বান করেছে ৯২তম অস্কার বাংলাদেশ কমিটি।এই বাছাই প্রক্রিয়ায় অংশ নেওয়ার জন্য আগ্রহী চলচ্চিত্র প্রযোজকদের আশীর্বাদ চলচ্চিত্র থেকে ছবি জমার ফরম ও বিস্তারিত নিয়মাবলী সংগ্রহ করে আগামী ১৯ সেপ্টেম্বর বিকেল ৫টার মধ্যে জমা দেওয়ার জন্য অনুরোধ করা হয়েছে। প্রতিবছরের মতো এবারো অস্কারের বিদেশি ভাষা প্রতিযোগিতা বিভাগে বাংলাদেশের ছবি মনোনয়নের জন্য বাংলাদেশ ফেডারেশন অফ ফিল্ম সোসাইটিজের উদ্যোগে চলচ্চিত্র ব্যক্তিত্ব হাবিবুর রহমান খানকে চেয়ারম্যান করে ৯ সদস্যের কমিটি গঠন করা হয়েছে। এমনটাই জানান ৯২তম অস্কার বাংলাদেশ কমিটির মিডিয়া কো-অর্ডিনেটর রবিন শামস।অ্যাকাডেমি অব মোশন পিকচার আর্টস অ্যান্ড সায়েন্সেসের আয়োজনে ২০২০ সালের ৯ ফেব্রুয়ারি অনুষ্ঠিত হবে ৯২তম অস্কারের অ্যাওয়ার্ড প্রদান অনুষ্ঠান। যুক্তরাষ্ট্রের লস অ্যাঞ্জেলসের ক্যালিফোর্নিয়ার ডলবি থিয়েটারে ২৪টি শাখায় দেওয়া হবে এই পুরস্কার। বিদেশি ভাষার চলচ্চিত্র এর মধ্যে একটি বিভাগ।  



70840,86657
ছবি ও গল্প
অন্যান্য
প্রকাশ : ০৯ সেপ্টেম্বর ২০১৯, ০০:০০
শুটিংয়ে যেতে ট্রাফিক জ্যামে না পড়তে অনেক সময় সাইকেল ব্যবহার করেন বলিউড তারকা সালমান খান। ‘দাবাং থ্রি’ শুটিং করতে গিয়ে আবারো এমনটা করলেন তিনি। কিছুদিন আগে তার সেই ভিডিওটি সামাজিক যোগাযোগ মাধ্যমে বেশ আলোচিত হয় ০০০কলকাতার ‘ভূতপরী’ সিনেমায় অভিনয় করছেন জয়া আহসান। পশ্চিমবঙ্গের কালিকাপুর গ্রামে সিনেমার শুটিং শুরু হয়েছে। সেখানে জয়াকে দেখা যাবে ‘ভূতপরী’ লুকে। সম্প্রতি সামাজিক যোগাযোগ মাধ্যমে জয়া একটি ছবি পোস্ট করেন, যেখানে তাকে দেখা যায় সাদা শাড়ি পরে খোলা প্রান্তরে মাটিতে হাত ছুঁয়ে  বসে থাকতে 



70841,86658
আনন্দ অবসরে
অন্যান্য
প্রকাশ : ০৯ সেপ্টেম্বর ২০১৯, ০০:০০
স্টার সিনেপ্লেক্সইট চ্যাপ্টার টু: সকাল ১০টা ৪০, দুপুর ১টা ২৫, দুপুর ১টা ৫৫, বিকেল ৪টা ২০, বিকেল ৪টা ৪৫, সন্ধ্যা ৭টা ৫০, রাত ৮টা।স্পাইডার ম্যান-ফার ফ্রম হোম:সকাল ১১টা ৩০, দুপুর ২টা ২০, বিকেল ৫টা ১০, রাত ৮টা ২০।দ্য লায়ন কিং:সকাল ১১টা, দুপুর ১টা ৪০।ডোরা অ্যান্ড দ্য রস্ট সিটি অব গোল্ড:সকাল ১১টা ১০, রাত ৮টা ৩০।ফাস্ট অ্যান্ড ফিউরিয়াস: হবস অ্যান্ড শ’:সকাল ১০টা ২০, দুপুর ২টা, বিকেল ৫টা, বিকেল ৫টা ১০, রাত ৮টা ১০।ওয়ান্স আপন অ্যা টাইম ইন হলিউড: দুপুর ১টা ২০, সন্ধ্যা ৭টা ৩০। ব্লকবাস্টার সিনেমাসইট চ্যাপ্টার টু: দুপুর ১২টা, বিকেল ৩টা ৪৫, বিকেল ৪টা ৩০, সন্ধ্যা ৭টা ০৫, সন্ধ্যা ৭টা ৫০। ফাস্ট অ্যান্ড ফিউরিয়াস: হবস অ্যান্ড শ’:সকাল ১১টা ৩০, দুপুর ২টা ১৫, বিকেল ৪টা ৫০, সন্ধ্যা ৭টা ৩৫।ডারা অ্যান্ড দ্য রস্ট সিটি অব গোল্ড:সকাল ১১টা ৩০, বিকেল ৪টা ২৫।দ্য লায়ন কিং:বিকেল ৫টা, সন্ধ্যা ৭টা ৩৫।প্যান্থার: দুপুর ১টা ৪৫, সন্ধ্যা ৬টা ৫০।  



70842,86659
মানববন্ধনে ঢাবি উপাচার্যের পদত্যাগ দাবি শিক্ষার্থীদের
শিক্ষা
প্রকাশ : ০৮ সেপ্টেম্বর ২০১৯, ১৯:৫২
ঢাকা বিশ্ববিদ্যালয়ের (ঢাবি) উপাচার্য অধ্যাপক মো. আখতারুজ্জামান ও ব্যবসায় শিক্ষা অনুষদের ডিন শিবলী রুবাইয়াতুল ইসলামের পদত্যাগ দাবি করেছেন বিশ্ববিদ্যালয়ের শিক্ষার্থীরা। গত মার্চে ডাকসু ও হল সংসদ নির্বাচনের তফসিলের পরপর ব্যবসায় শিক্ষা অনুষদের একটি বিভাগের সান্ধ্য প্রোগ্রামে ছাত্রলীগের ৩৪ জন সাবেক ও বর্তমান নেতাকে অবৈধভাবে ভর্তির সুযোগ দেওয়ায় অনৈতিকতার অভিযোগ এনে এ দাবি করেন তারা। এসময় উপাচার্যকে ‘চিরকুট ভিসি’ হিসেবে আখ্যা দেন তারা। আজ রবিবার ঢাকা বিশ্ববিদ্যালয়ের রাজু ভাষ্কর্যের পাদদেশে এক মানববন্ধনে এ দাবি করেন তারা।সমাবেশে সাধারণ ছাত্র অধিকার সংরক্ষণ পরিষদের আহ্বায়ক হাসান আল মামুন বলেন, ‘পরীক্ষায় উত্তীর্ণ হয়েই ঢাকা বিশ্ববিদ্যালয়ে ভর্তি হতে হয়। কিন্তু ডাকসু নির্বাচনের আগে একটি নির্দিষ্ট ছাত্রসংগঠনের ৩৪ জনকে চিরকুটের মাধ্যমে ভর্তির সুযোগ দিয়েছেন উপাচার্য মো. আখতারুজ্জামান ও ব্যবসায় শিক্ষা অনুষদের ডিন শিবলী রুবাইয়াতুল ইসলাম। এভাবে ভর্তির সুযোগ দিয়ে তাঁরা নৈতিকভাবে স্খলিত হয়েছেন। আমরা উপাচার্যের পদত্যাগ ও ডিনের অপসারণ দাবি করছি। একইসঙ্গে অবৈধভাবে ভর্তি হয়ে ডাকসু ও হল সংসদে নির্বাচিতদের পদ শূন্য ঘোষণা করে পদগুলোতে পুননির্বাচন দাবি করছি।’আরও পড়ুন : সমাজতান্ত্রিক ছাত্রফ্রন্টের ঢাকা বিশ্ববিদ্যালয় শাখার সভাপতি সালমান সিদ্দিকী বলেন, ‘গত মার্চে ডাকসু ও হল সংসদ নির্বাচনে ছাত্রলীগকে শুধু ভোটচুরির মাধ্যমে জেতানোই হয়নি, কারচুপি করে তাঁদের ছাত্র করা হয়েছে। পরীক্ষা না নিয়েই তাঁদের ভর্তি করা হয়েছে। চিরকুট নয়, ঢাকা বিশ্ববিদ্যালয়ে ভর্তি হতে হয় পরীক্ষার মাধ্যমে। এই কারচুপির মাধ্যমে ছাত্র-শিক্ষক সম্পর্ককে ভূলুণ্ঠিত করা হয়েছে, উপাচার্য ও ডিনের নৈতিক স্খলন ঘটছে। তাই অবিলম্বে উপাচার্য ও ডিনকে পদত্যাগ করতে হবে। পুনর্র্নিবাচন না দেওয়া পর্যন্ত আমাদের লড়াই অব্যাহত থাকবে।’মানবন্ধনে বাংলাদেশ সাধারণ ছাত্র অধিকার সংরক্ষণ পরিষদের যুগ্ন-আহ্বায়ক ফারুক হাসান তিন দফা দাবি তুলে ধরেন। সেগুলো হলো-যেসব অছাত্র অবৈধভাবে ডাকসু নির্বাচনে প্রার্থীতার সুযোগ দেওয়া হয়েছিল, তাদের পদ শূন্য ঘোষণা করে পদগুলোতে উপনির্বাচন দিতে হবে; ডিনকে অপসারণ ও উপাচার্যকে পদত্যাগ করতে হবে। দাবি না মানা পর্যন্ত নিয়মতান্ত্রিক আন্দোলন চলবে।স্যার এফ রহমান হল সংসদ নির্বাচনে সাধারণ ছাত্র অধিকার সংরক্ষণ পরিষদের প্যানেল থেকে সহ-সভাপতি (ভিপি) পদে প্রার্থী ছিলেন লোকপ্রশাসন বিভাগের শিক্ষার্থী বিন ইয়ামিন মোল্লা। সমাবেশে তিনি বলেন, ‘আমার প্রতিদ্বন্দ্বী অবৈধ চিরকুটের মাধ্যমে ছাত্র হয়েছিলেন। এই অবৈধ ছাত্রত্ব আমরা মানি না। উপাচার্য ও ডিন শিক্ষার্থীদের সঙ্গে, ঢাকা বিশ্ববিদ্যালয়ের ইতিহাস-ঐতিহ্যের সঙ্গে প্রতারণা করেছেন। আমরা এই নৈতিকতাহীন ব্যক্তিদের পদত্যাগ দাবি করছি।’সমাবেশে অন্যদের মধ্যে সাধারণ ছাত্র অধিকার সংরক্ষণ পরিষদের প্যানেল থেকে ডাকসুর সাহিত্য সম্পাদক পদে প্রতিদ্বন্দ্বিতাকারী শিক্ষার্থী আকরাম হুসাইন, সংস্কৃতি সম্পাদক পদে প্রতিদ্বন্দ্বিতাকারী নাহিদ ইসলাম, মাস্টারদা সূর্য সেন হল সংসদে ভিপি পদে প্রতিদ্বন্দ্বিতাকারী মশিউর রহমান প্রমুখ বক্তব্য দেন।ইত্তেফাক/কেআই 



70843,86660
গণতন্ত্রকে শক্তিশালী করতে প্রয়োজন শক্তিশালী বিরোধী দল: তথ্যমন্ত্রী
রাজনীতি
প্রকাশ : ০৮ সেপ্টেম্বর ২০১৯, ১৯:৫৪
‘গণতন্ত্রকে শক্তিশালী করার জন্য শক্তিশালী বিরোধী দল প্রয়োজন’, বলেছেন তথ্যমন্ত্রী ও আওয়ামী লীগের প্রচার সম্পাদক ড. হাছান মাহমুদ।আজ রবিবার দুপুরে ঢাকায় শহীদ মনসুর আলী হ্যান্ডবল স্টেডিয়ামে ঢাকা রিপোর্টার্স ইউনিটি-ডিআরইউ আয়োজিত ‘মিডিয়া ফুটবল টুর্নামেন্ট ২০১৯’ এর সমাপনী অনুষ্ঠান শেষে জাতীয় পার্টির অবস্থা নিয়ে সাংবাদিকদের প্রশ্নের উত্তরে মন্ত্রী এ কথা বলেন। ড. হাছান বলেন, ‘আমরা চাই সব বিরোধী দল শক্তিশালী হোক। বিরোধী দল যদি ক্ষয়প্রাপ্ত হয়, গণতন্ত্র কিন্তু ক্ষতিগ্রস্ত হয়। এ জন্য আমরা চাই, শুধু জাতীয় পার্টি নয়, বিএনপিসহ সব বিরোধী দল শক্তিশালী থাকুক। গত কয়েকদিন ধরে আমরা জাতীয় পার্টির মধ্যে প্রচন্ড অস্থিরতা দেখেছি। কিন্তু আজকে দেখতে পেলাম তাদের মধ্যে ঐক্য হয়েছে। আমি মনেকরি এটি গণতন্ত্রের জন্য একটি শুভ সংবাদ।’ ফুটবল টুর্নামেন্ট আয়োজনের জন্য ডিআরইউ’কে ধন্যবাদ জানিয়ে মন্ত্রী বলেন, ‘প্রকৃতপক্ষে তরুণ ও যুব সমাজকে মাদকাসক্তি, সামাজিক যোগাযোগ মাধ্যমের প্রতি আসক্তি এবং জঙ্গিবাদ থেকে মুক্ত রাখতে হলে খেলাধুলা ও সংস্কৃতির চর্চা করতে হবে।’ 
 
তথ্যমন্ত্রী বলেন, ‘প্রধানমন্ত্রী শেখ হাসিনা অত্যন্ত ক্রীড়ামোদী একজন মানুষ। তিনি সবসময় খেলাধুলাকে উৎসাহ দিয়েছেন। তার হাত ধরেই বাংলাদেশ বিশ্ব ক্রিকেটে টেস্ট স্ট্যাটাস পেয়েছে। তার হাত ধরেই বাংলাদেশ নারী ক্রিকেট  দল চ্যাম্পিয়ন হয়ে বিশ্বকাপে মূল পর্বে খেলা নিশ্চিত করেছে। মূলতঃ প্রধানমন্ত্রী শেখ হাসিনার নেতৃত্বেই আমাদের দেশে নারী প্রগতি হয়েছে, নারী ক্রিকেট দলই শুধু নয়, নারী ফুটবল দলও বিভিন্ন আন্তর্জাতিক টুর্নামেন্টে বড় বড় জয় পেয়েছে, এমনকি পাকিস্তানকে ১২ গোল দিয়েছে, ভারতকে হারিয়েছে।’ এ সময় হোসেন শহীদ সোহরাওয়ার্দী ১২৭তম জন্মবার্ষিকী স্মরণে আওয়ামী লীগের প্রচার সম্পাদক বলেন, ‘আজ গণতন্ত্রের মানসপুত্র হোসেন শহীদ সোহরাওয়ার্দী ১২৭তম জন্মবার্ষিকী। এই মহান নেতার জন্মদিনে আমার কামনা থাকবে, রাজনীতির নামে অপরাজনীতি বন্ধ হওয়া উচিত। রাজনীতির নামে জঙ্গি-সন্ত্রাস-আশ্রয়ী ও মিথ্যাচারের যে অপরাজনীতি, সেটি চিরদিনের জন্য বাংলাদেশে বন্ধ হবে। রাজনীতি যে ব্রত এটি অনেক রাজনীতিবিদ ভুলে গেছেন। এসব পরিহার করে জনগণের জন্য রাজনীতি করতে হবে।’তথ্যমন্ত্রী বলেন, ‘হোসেন শহীদ সোহরাওয়ার্দী সারাজীবন দেশের জন্য সংগ্রাম করেছেন। পাকিস্তান সৃষ্টির পর ১৯৫৬ সাল পর্যন্ত কোনো সংবিধান ছিল না। আওয়ামী লীগ পাকিস্তানের কেন্দ্রীয় সরকার গঠন করার পর হোসেন শহীদ সোহরাওয়ার্দী  নেতৃত্বে পাকিস্তানে প্রথম সংবিধান তৈরি হয়। ১৯৪৯ সালে মাওলানা ভাসানীর নেতৃত্বে পূর্ব পাকিস্তানে মুসলিম আওয়ামী লীগ গঠিত হয়। এরপর আওয়ামী মুসলিম লীগ গঠিত হয়, এরপর ১৯৪৯ সালে হোসেন শহীদ সোহরাওয়ার্দীর নেতৃত্বে আওয়ামী লীগ গঠিত হয়। আওয়ামী লীগের প্রতিষ্ঠাতা সভাপতি হচ্ছেন হোসেন শহীদ সোহরাওয়ার্দী।’ আরও পড়ুন: ‘রোহিঙ্গাদের ফেরাতে সরকারের পদক্ষেপের সঙ্গে একমত যুক্তরাষ্ট্র’বিএনপি আহুত মানববন্ধন সম্পর্কে সাংবাদিকদের প্রশ্নের জবাবে ড. হাছান বলেন, ‘মির্জা ফখরুল সাহেবরা মানববন্ধন করবেন, এটা ভালো। মানববন্ধন তারা করতেই পারে। তবে মানববন্ধন যেন অতীতের মতো জ্বালাও-পোড়াও এ রূপান্তরিত না হয়, সেটি তাদেরকে খেয়াল রাখতে হবে। আর সেটিই যদি হয়, দেশের মানুষ যেমন অতীতে তাদের প্রতিহত করেছে, এখনও তাই করবে।’ ডিআরইউ সভাপতি ইলিয়াস হোসেনের সভাপতিত্বে টুর্নামেন্ট পৃষ্ঠপোষক ওয়ালটন গ্রুপের ক্রীড়া বিভাগের নির্বাহী পরিচালক এফ এম ইকবাল বিন আনোয়ার ডন বিশেষ অতিথি হিসেবে এবং ডিআরইউ সাধারণ সম্পাদক কবির আহমেদ খান স্বাগত বক্তা হিসেবে অনুষ্ঠানে অংশ নেন। সিক্স-এ-সাইড ফুটবল টুর্নামেন্টে অংশ নেওয়া ৪০টি দলের মধ্যে আরটিভি দল টাইব্রেকারে চ্যানেল ২৪-কে হারিয়ে শিরোপা জিতে নেয়। তথ্যমন্ত্রী চ্যাম্পিয়ন ও রানার্স আপ দল ও রেফারিদের হাতে পদক তুলে দেন।ইত্তেফাক/কেকে



70844,86661
শ্লীলতাহানির অভিযোগে শিক্ষকের বিচার দাবিতে মানববন্ধন
সারাদেশ
প্রকাশ : ০৮ সেপ্টেম্বর ২০১৯, ২০:০২
রাজশাহীতে ছাত্রীকে যৌন হয়রানির মামলায় গ্রেফতারকৃত অধ্যাপক সিরাজুল ইসলামের দৃষ্টান্তমূলক শাস্তির দাবিতে মানববন্ধন করেছে শিক্ষার্থীরা। আজ রবিবার বেলা সাড়ে ১১টার দিকে নগরীর উপকণ্ঠ কাটাখালী পৌর এলাকার রাজশাহী-নাটোর মহাসড়কে আয়োজিত এ মানববন্ধনে কাটাখালির বিভিন্ন প্রতিষ্ঠানের শিক্ষার্থীরা অংশ নেয়। এ সময় শিক্ষার্থীদের বিভিন্ন স্লোগান সম্বলিত ব্যানার ও ফেস্টুন বহন করতে দেখা যায়।প্রসঙ্গত, শিক্ষক সিরাজুল ইসলাম রাজশাহীর কাটাখালীর আদর্শ ডিগ্রি কলেজের ভূগোল বিভাগের শিক্ষক। গত ৬ সেপ্টেম্বর শিক্ষার্থীর মায়ের দায়েরকৃত যৌন হয়রানি মামলায় রাতেই পুলিশ তাকে গ্রেফতার করে এবং পরদিনই কারাগারে পাঠায়।এদিকে কাটাখালি আদর্শ কলেজের অধ্যক্ষকে দেয়া মোবাইল ফোনে বিয়ে ও কু-প্রস্তাবের মাধ্যমে বিরক্ত করার বিষয়ে লিখিত অভিযোগ কয়েক ঘণ্টা পর থানার গিয়েই বদলে যায় বলে অভিযোগ উঠেছে। এছাড়া কলেজেই শিক্ষকের বিরুদ্ধে ছাত্রীকে শ্লীলতাহানির অভিযোগ আনা হলেও এজাহারে বর্ণিত ঘটনার দিন কলেজে ছুটি চলছিল। ওইদিন শিক্ষক-শিক্ষার্থীদের কেউই কলেজে যাননি বলে নিশ্চিত করেছেন কলেজটির অধ্যক্ষ জয়নাল আবেদীন।আরও পড়ুন : স্থানীয় সূত্রে জানা যায়, অভিযুক্ত শিক্ষক সিরাজুল ইসলাম কাটাখালি পৌরসভার শ্যামপুর গ্রামের বাসিন্দা। তিনি রাজশাহী জেলা বিএনপির সাবেক সাংগঠনিক সম্পাদক ও বর্তমান আহ্বায়ক কমিটির সদস্য। কাটাখালি পৌরসভার বিগত নির্বাচনে তিনি বর্তমান মেয়র আব্বাস আলীর প্রতিদ্বন্দ্বী প্রার্থী ছিলেন। এছাড়াও তিনি পার্শ্ববর্তী শ্যামপুর উচ্চ বিদ্যালয়ের প্রতিষ্ঠাতা সদস্য। সম্প্রতি তিনি ওই বিদ্যালয়ের ম্যানেজিং কমিটির নির্বাচনে মেয়র আব্বাস আলীর প্যানেলকে বিপুল ভোটে পরাজিত করেন।অধ্যক্ষ জয়নাল আবেদীন বলেন, গত ৫ সেপ্টেম্বর বিকেলে ওই ছাত্রী ও মা কলেজে গিয়ে অধ্যাপক সিরাজুল ইসলামের বিরুদ্ধে কু-প্রস্তাব ও বিয়ের জন্য একমাস ধরে মোবাইল ফোনে বিরক্ত করার লিখিত অভিযোগ দেয়। অভিযোগ পেয়েই তিনি সাত দিনের মধ্যে জবাব দেয়ার জন্য অভিযুক্তকে কারণ দর্শাতে নোটিশ দেন। পরের দিনই পিয়নের মাধ্যমে অভিযুক্তের কাছে নোটিশ পাঠানো হয়।পুলিশ সূত্রে জানা যায়, গত বুধবার দিবাগত রাত ১টার দিকে কাটাখালি পৌর মেয়র আব্বাস আলীর সঙ্গে তার গাড়িতে করে কাটাখালি থানায় গিয়ে চক বেলঘরিয়ার ওই ছাত্রীর মা অধ্যাপক সিরাজুলের বিরুদ্ধে অভিযোগ দায়ের করেন। তার অভিযোগটি নারী ও শিশু নির্যাতন দমন আইনে রেকর্ড করে রাতেই পুলিশ নিজ বাড়ি থেকে আসামিকে গ্রেফতার করে।স্থানীয় সূত্রে জানা যায়, গত ২৫ জুলাই শ্যামপুর উচ্চবিদ্যালয়ের পরিচালনা কমিটির নির্বাচন অনুষ্ঠিত হয়। ওই নির্বাচনে মেয়র আব্বাস আলী এবং অধ্যাপক সিরাজুল ইসলামের প্যানেল প্রতিদ্বন্দ্বিতা করে। নির্বাচনে আটটি পদেই স্কুলের প্রতিষ্ঠাতা সিরাজুলের প্যানেল বিজয়ী হয়। সূত্র মতে, নির্বাচিত প্রতিনিধিদের ভোটে স্কুলের সভাপতি নির্বাচনের কথা রয়েছে। কিন্তু মেয়র আব্বাস তার পক্ষের একজনকে সভাপতি করতে সিরাজুলকে প্রস্তাব দেন। কিন্তু সিরাজুল মেয়রের সেই প্রস্তাবে রাজি হননি। এনিয়ে উভয়ের দ্বন্দ্ব আরও বেড়ে যায়। ফলে একমাসের বেশি সময় পরেও সভাপতি পদে নির্বাচন আর হয়নি।অধ্যক্ষ জয়নাল আবেদিন বলেন, ঈদ-উল-আযহা, জাতীয় শোক দিবস ও শুভ জন্মাষ্টমী উপলক্ষে গত ১০ আগস্ট থেকে ২৩ আগস্ট পর্যন্ত কলেজে ছুটি চলছিল। কলেজের সর্বশেষ কার্যদিবস ছিল ৮ আগস্ট। ৯ আগস্ট ছিল শুক্রবার। ছুটি শেষে কলেজ খুলেছে ২৪ আগস্ট।অধ্যক্ষ আরও বলেন, এজাহারে উল্লেখিত ছাত্রীর শ্লীলতাহানির ঘটনার তারিখ ২২ আগস্টও কলেজে ছুটি চলছিল। ছুটির দিনে কলেজ তালাবদ্ধ থাকে। ওই দিন কলেজে কারও আসার কথা নয়। এছাড়া কলেজে অধ্যাপক সিরাজুলের কোনো কক্ষ নেই। শিক্ষকদের কক্ষেই তিনি বসেন। কলেজে এ ধরণের ঘটনার অভিযোগ আগে কেউ করেনি। তবে যেদিন রাতে মামলা হয় সেদিন বিকেলে তার কাছে একটি লিখিত অভিযোগ দেয়া হয়েছে বলে জানান তিনি।নগরীর কাটাখালি থানার ওসি জিল্লুর রহমান বলেন, বাদীর ঘটনার বিবরণ অনুযায়ী মামলা রেকর্ড এবং আসামিকে গ্রেফতার করা হয়েছে। ঘটনার দিন কলেজে ছুটি চলছিল কিনা অথবা ওইছাত্রী অধ্যক্ষের কাছে কি অভিযোগ দিয়েছে সেটি তিনি জানেন না। বিষয়টি মামলা তদন্তের সময় খতিয়ে দেখা হবে।ইত্তেফাক/এসএস



70845,86662
কনজ্যুমার রিপোর্টে নির্ভরযোগ্যতা হারাচ্ছে এপসনের প্রিন্টার
অন্যান্য
প্রকাশ : ০৯ সেপ্টেম্বর ২০১৯, ০০:০০
কনজ্যুমার রিপোর্টে (সিআর) ১ লাখ প্রিন্টারের ওপর সমীক্ষা চালিয়ে এ তথ্য প্রকাশ করা হয়েছে। কিছু এইচপি মডেলের প্রিন্টারেও সমস্যা পাওয়া গেছে।প্রায় এক বছর আগে, আর্লিন হুসমান নামে কানাডার একজন অবসরপ্রাপ্ত মেকানিক তার বাড়িতে ব্যবহারের জন্য একটি এপসন এক্সপি-৮৩০ অল-ইন-ওয়ান ইঙ্কজেট প্রিন্টার কিনেছিলেন। প্রিন্টারটির গুণগত মান অনেক ভালো। তিনি বলেন, ‘৪০ থেকে ৫০টি কাগজ প্রিন্ট হওয়ার পর কালি শেষ হয়ে গেছে বলে মনে হয়। এপসন ওয়েবসাইটে প্রদর্শিত ৪০০ থেকে ৫০০ পৃষ্ঠার তুলনায় এ সংখ্যাটি অপ্রত্যাশিত।’তিনি আরো বলেন, ‘রিফিলগুলোর মূল্য ৩০ ডলার সঙ্গে ট্যাক্স তো রয়েছেই। ৪০ থেকে ৫০ পৃষ্ঠার জন্য আমার কাছে এটি অত্যন্ত ব্যয়বহুল বলে মনে হয়।’জরিপে অন্তর্ভুক্ত ১ লাখ ১৩ হাজার ৯৫৯টি প্রিন্টারের মধ্যে হুসমানের প্রিন্টারটিও রয়েছে।  এপসন, এইচপিসহ বিভিন্ন ব্র্যান্ডের প্রিন্টার নিয়ে হতাশা প্রকাশকারীর তালিকায় হুসমান একা নন।নতুন জরিপে গ্রাহক হতে প্রাপ্ত ১৪টি প্রিন্টারের তথ্যানুযায়ী অভিযোগ কিছুটা কমে এসেছে। এর মধ্যে রয়েছে- এপসন রেগুলার ও সমস্ত অল-ইন-ওয়ান ইঙ্কজেট, এইচপির রেগুলার ইঙ্কজেট এবং স্যামসাংয়ের রেগুলার ও অল-ইন-ওয়ান কালার লেজার প্রিন্টার।কনজ্যুমার পণ্যের গুণগতমান পরীক্ষার পরিচালক মারিয়া রিরিসিচ বলেন, ‘এখানে প্রিন্টার উত্পাদনকারীদের পদক্ষেপ গ্রহণের সুযোগ রয়েছে।’ তিনি আরো বলেন, ‘আমরা যে পারফরম্যান্স টেস্ট করি তাতে অনেক প্রতিষ্ঠানের প্রিন্টার গ্রহযোগ্যতার দিক থেকে পিছিয়ে পরছে। যদি প্রিন্টার উত্পাদনকারী প্রতিষ্ঠানরা তাদের বিশ্বাসযোগ্যতা বাড়াতে পারে, তাহলে তাদের পণ্যে অবশ্যই ভালো রেটিং আসবে।’তিনি বলেন,‘আমাদের সমীক্ষার কারণে অনেক প্রিন্টার যখন তাদের নির্ভরযোগ্যতা হারায় তখন আবার অনেক প্রিন্টার সুবিধা ভোগ করতে থাকে।’খারাপ বা ফেয়ার স্কোরের জন্য কোনো ব্র্যান্ড নির্ভরযোগ্যতার বিষয়ে সিআর সুপারিশ গ্রহন করে না। গ্রাহকদের বিভিন্ন প্রতিক্রিয়া যখন এপসনের কাছে এসে পৌঁছেছে তখন তারা প্রিন্টারগুলোর নির্ভরযোগ্যতার বিষয়টিতে গুরুত্ব দেয়।মেরিট উডওয়াল্ড নামের একজন মুখপাত্র বলেছেন, ‘এপসন কনজ্যুমার রিপোর্ট বিশ্বাস করে না। এপসন প্রিন্টার ও আসল কালির গ্রহণযোগ্যতা ও অন্যান্য বিষয়টি গুরুত্বসহকারে দেখা হচ্ছে। আমরা বিশ্বাস করি যে, আমাদের প্রিন্টার বিক্রির সংখ্যা বৃদ্ধি পাওয়া হচ্ছে ব্যবহারকারীদের আস্থার বহিঃপ্রকাশ। এপসন সব সময় গ্রাহকদের প্রয়োজনে সাড়া দিয়ে আসছে।’কনজ্যুউমার রিপোর্ট ২০১৯-এ অল-ইন-ওয়ান প্রিন্টারের বিষয়ে গুরুত্ব দিচ্ছে।জরিপের ফলাফল অনুযায়ী ২০১৭-১৮ সালে গ্রাহকদের কেনা প্রিন্টারের মডেলগুলোর মধ্যে ৮০% ছিল অল-ইন-ওয়ান প্রিন্টার। মাত্র ২ শতাংশ প্রিন্টার মডেলের ওপর জরিপ চালানো হয়েছে। আমাদের নিয়মিত প্রিন্টারগুলো ও কালিসংক্রান্ত বিষয় কনজ্যুমার রিপোর্ট হয়নি। কম জনপ্রিয় প্রিন্টারের ওপর জরিপ হয়েছে।বর্তমানে কনজ্যুমার রিপোর্টের রেটিংয়ে দুই শতাধিক প্রিন্টার রয়েছে। এগুলোর সবকটিই কনজ্যুউমার রিপোর্ট টেস্ট করা হয়েছে। প্রিন্টারগুলো খুচরা কেনা হয়েছিল।অভিযোগের তালিকায় কালি খরচ বেশিকনজ্যুমার রিপোর্টে অন্তর্ভুক্ত দুইটি প্রিন্টার সম্পর্কে এক ব্যক্তির কাছে জানতে চাওয়া হয়েছিল যেগুলো ২০১১ এবং ২০১৮ সালে তার বাসায় ব্যবহারের জন্য কেনা হয়েছিল। নির্ভরযোগ্যতার স্কোর অর্জনের জন্য, কনজ্যুমার রিপোর্টে বিশেষ কোনো মডেলের প্রিন্টারকে বেছে নেওয়া হয়। যেগুলো কেনার চার বছর পর এসে কাস্টমার কী ধরনের সমস্যার সম্মুখীন হয় তা গুরুত্ব দেওয়া হয়।ব্যবহারকারীরা বেশ কয়েকটি সমস্যার কথা জানিয়েছেন। এগুলোর মধ্যে সর্বাধিক ব্যবহারকারীদের অভিযোগ ছিল তাদের প্রিন্টারের কার্টিজ প্রতিস্থাপনে  অধিক ব্যয় হয়।  এ সমস্যাটি প্রতিটি কোম্পানির ইঙ্কজেট প্রিন্টারের ক্ষেত্রেই প্রযোজ্য।জরিপে উত্তর দাতাদের মতে, সমস্ত ইঙ্কজেট প্রিন্টারের ২৮ শতাংশতে কালি প্রতিস্থাপনের প্রয়োজন হয়। জরিপ অনুযায়ী সবচেয়ে কম কালি প্রতিস্থাপনের সংখ্যা হলো ২১ শতাংশ। কোডাক-এর অল-ইন-ওয়ান প্রিন্টারের সংখ্যা ৪২ শতাংশ এবং এইচপি রেগুলার ইঙ্কজেট প্রিন্টার ও এপসন অল-ইন-ওয়ান প্রিন্টারের সংখ্যা ৩১ শতাংশ।কিছু ব্যবহারকারীরা কনজ্যুমার রিপোর্টে বলেছে, তদের প্রিন্টারের নেটওয়ার্ক কানেকশন ফেলে দিয়েছে অথবা তারা নিম্ন মানের প্রিন্টার তৈরি করছে।  অল্প সংখ্যক লোকেরা জানিয়েছে, তাদের প্রিন্টারে তৃতীয় পক্ষের কালি ও কার্টিজ কাজ করছে না । ১০ শতাংশ প্রিন্টারে পেপার জ্যাম হওয়ার বিষয়টি দেখা যায়।জ্যাক রুবিন নামের একজন প্রকৌশলী তার  অভিজ্ঞতায় জানিয়েছেন, তিনি তার এইচপি ইঙ্কজেট প্রিন্টারের বাইরে থেকে কিছু সমস্যা অনুভব করেন। তিনি জানান, অনেক সয়ম কাগজ সঠিকভাবে গ্রহণ করে না তার প্রিন্টার। অনেক সময় অর্ধেক কাগজ প্রবেশের পর তা জ্যাম দেয়ায়। অনলাইনের মাধ্যমে তিনি আবিষ্কার করেন যে, এই সমস্যাটি অনেক প্রিন্টার মালিকরাই ভোগ করছেন।রুবিন প্রিন্টার প্রস্তুতকারী প্রতিষ্ঠান থেকে পেপার ফিড ক্লিনার কিট পেয়েছিলেন যা তার জন্য খুব সহায়ক হয়েছে।  তিনি আরো জানান, সমস্যাটি তার এখনো হচ্ছে। রুবিন বলেন, ‘আমি এই প্রিন্টারটি ভালো ব্র্যান্ড দেখে কিনেছিলাম। ভেবে ছিলাম এটি খুব ভালো হবে তবে, এটি খুব ভালোভাবে ডিজাইন করা হয়নি।’ কনজ্যুমার যা করতে পারেনকোনো ইঙ্কজেট প্রিন্টারই ব্যবহারকারীদের কাছ থেকে উচ্চ রেটিং অর্জন করে না, কিন্তু কিছু কিছু প্রিন্টার আবার বিশ্বাস যোগ্যতা অর্জন করেছে। লেজার প্রিন্টারগুলো ভালো ফলাফল অর্জন করেছে কনজ্যুমার রিপোর্টে।কালার প্রিন্টারের পাশাপাশি সাদা-কালো লেজার প্রিন্টারে ব্রাদার্স, ক্যানন, এইচপি গ্রহণযোগ্যতা অর্জন করেছে।  দীর্ঘকালীন সময়ে কিছু লেজার প্রিন্টার আপনার অর্থ সাশ্রয় করতে পারে। যদিও এটি বিপরীতমুখী হতে পারে, কারণ ইঙ্কজেট প্রিন্টারের তুলনায় লেজার প্রিন্টারের টোনারের দাম বেশি হতে পারে। তবে টোনার কার্টিজ কালি কার্টিজের তুলনায় অনেক বেশি দীর্ঘস্থায়ী।কনজ্যুমার রিপোর্ট-এর প্রিন্টার টেস্টের নেতৃত্বদানকারী রিচ সুলিন বলেন, ‘আপনি যদি আগামীতে দীর্ঘদিন প্রিন্টার ব্যবহার করতে চান তাহলে লেজার প্রিন্টার আপনার জন্য উপযোগী। প্রিন্টার পছন্দে অনেকেরই সেরা হলো লেজার প্রিন্টার।’সুলিন আরো বলেন,‘যদিও লেজার প্রিন্টারগুলো ছবি প্রিন্টের ক্ষেত্রে ইঙ্কজেটের সঙ্গে মেলে না। ছবি প্রিন্ট করার জন্য প্রিন্টার কিনলে আমাদের রেটিং দেখে কিনতে পারেন।’সূত্র : কনজ্যুমার রিপোর্টস



70846,86663
ডিজিটালাইজ হচ্ছে স্বাস্থ্য খাতের ৯০% সেবা
অন্যান্য
প্রকাশ : ০৯ সেপ্টেম্বর ২০১৯, ০০:০০
মন্ত্রিপরিষদ বিভাগ, তথ্য ও যোগাযোগ প্রযুক্তি বিভাগ, ইউএসএইড এবং ইউএনডিপির সহায়তায় পরিচালিত এটুআই এবং বঙ্গবন্ধু শেখ মুজিব মেডিক্যাল বিশ্ববিদ্যালয়ের (বিএসএমএমইউ) যৌথ আয়োজনে সম্প্রতি রাজধানীর সেগুনবাগিচার পূর্ত ভবনের পিডব্লিউডি অডিটরিয়ামে আয়োজিত হলো বঙ্গবন্ধু শেখ মুজিব মেডিক্যাল বিশ্ববিদ্যালয়ের ডিজিটাল সার্ভিস বাস্তবায়ন পরিকল্পনা সমন্বয়করণ ও ডিজাইন ল্যাবের সমাপনী অনুষ্ঠান। অনু্ষ্ঠানে প্রধান অতিথি হিসেবে উপস্থিত ছিলেন তথ্য ও যোগাযোগ প্রযুক্তি বিভাগের মাননীয় প্রতিমন্ত্রী জুনাইদ আহমেদ পলক, এমপি এবং বিশেষ অতিথি হিসেবে উপস্থিত ছিলেন স্বাস্থ্যসেবা বিভাগের সচিব মো. আসাদুল ইসলাম। অনু্ষ্ঠানে সভাপতিত্ব করেন বঙ্গবন্ধু শেখ মুজিব মেডিক্যাল বিশ্ববিদ্যালয়ের ভাইস চ্যান্সেলর অধ্যাপক ডা. কনক কান্তি বড়ুয়া।ডিজাইন ল্যাবের সমাপনী অনুষ্ঠানে প্রধান অতিথির বক্তব্যে তথ্য ও যোগাযোগ প্রযুক্তি বিভাগের প্রতিমন্ত্রী জুনাইদ আহমেদ পলক বলেন, ‘প্রধানমন্ত্রী শেখ হাসিনার নেতৃত্বে তথ্যপ্রযুক্তির মাধ্যমে নাগরিকদের স্বাস্থ্যসেবা জনগণের দোরগোড়ায় পৌঁছে দিতে আমরা কাজ করে যাচ্ছি। এই ডিজাইন ল্যাবে ডিজাইনকৃত প্ল্যাটফরমের আওতায় মোট ৩৪টি সেবাকে ৪২টি মডিউল ৩টি পর্যায়ে আগামী ২০২০ সালের ডিসেম্বরের মধ্যে আমরা পরিপূর্ণভাবে ডিজিটালাইজ করব।’ প্রতিমন্ত্রী আরো বলেন, ‘আমরা একটি সেন্ট্রাল হেল্থ মেডিক্যাল রেকর্ড তৈরির কার্যক্রম পরিচালনা করছি, যার মধ্য দিয়ে স্বাস্থ্য খাতের প্রায় ৯০ ভাগ সেবাকে ডিজিটালাইজ করা সম্ভব।’ ডিজাইন ল্যাবের মাধ্যমে বিএসএমএমইউ-এর সেবাগুলোকে ডিজিটাল করার পরিকল্পনা করায় এটুআইকে ধন্যবাদ প্রদান করেন এবং পরিকল্পনাকৃত সেবাগুলোকে বাস্তবায়নে আগামী দিনে সহযোগিতা করার জন্য এটুআইকে নির্দেশনা প্রদান করেন। স্বাস্থ্যসেবা বিভাগের সচিব মো. আসাদুল ইসলাম বলেন, ‘এই কর্মশালায় ডিজাইনকৃত ডিজিটাল সার্ভিসগুলোর মাধ্যমে আমরা আরো সহজে এবং দক্ষতার সঙ্গে জনগণকে স্বাস্থ্যসেবা প্রদান করতে পারব। স্বাস্থ্য খাতকে ডিজিটালাইজড করতে পারলেই ডিজিটাল বাংলাদেশ অর্জন সফলতা লাভ করবে।’তিনি স্বাস্থ্য খাতের সঙ্গে জড়িত সবার কর্মদক্ষতা বৃদ্ধির প্রতি গুরুত্বারোপ করার আহ্বান জানান। এটুআই-এর পলিসি অ্যাডভাইজর আনীর চৌধুরী বলেন, ‘২০৩০ সালের মধ্যে সার্বজনীন স্বাস্থ্যসেবা নিশ্চিতে এই কর্মশালা গুরুত্বপূর্ণ অবদান রাখবে। পাশাপাশি এই ডিজিটাল সেবাগুলোর সঙ্গে স্বাস্থ্যবিমাকে যুক্ত করা হলে জনগণের স্বাস্থ্যসেবা প্রাপ্তির নিশ্চয়তা আরো একধাপ এগিয়ে যাবে।’ডিজিটাল সার্ভিস ডিজাইন ল্যাবে ১২টি গ্রুপের পর্যালোচনায় একটি ইন্টিগ্রেটেড ডিজিটাল সার্ভিস ডেলিভারি প্ল্যাটফরমের বিষয় উঠে এসেছে। যার মাধ্যমে স্মার্ট হেলথ কার্ড, অধিক সংখ্যক রোগীকে সেবা প্রদান, হেলথ রেকর্ড সংরক্ষণ, অনলাইন/ অফলাইনের/কলসেন্টারের মাধ্যমে ডাক্তারের অ্যাপয়েন্টমেন্ট নেওয়ার সুযোগ সৃষ্টি, বিভিন্ন ধরনের টিকার তথ্য ও সময় মোবাইল অ্যাপের মাধ্যমে প্রদান, রোগের রিপোর্ট ডাটাবেজে সংরক্ষণের সুযোগ তৈরি হবে। আর সেবা প্রদানকারীরাও সাধারণ রোগীর ক্ষেত্রে বিভিন্ন রোগের বিস্তারিত তথ্য তাত্ক্ষণিকভাবে জানতে পারবেন এবং বাংলাদেশের সব রোগীর ডাটাবেজ তৈরি হবে।  



70847,86664
ডিজিটাল ডিভাইস অ্যান্ড ইনোভেশন এক্সপোর সঙ্গে থাকবে ২০ বিশ্ববিদ্যালয়
অন্যান্য
প্রকাশ : ০৯ সেপ্টেম্বর ২০১৯, ০০:০০
হাইটেক পার্ক কর্তৃপক্ষ (বিএইচটিপিএ), বাংলাদেশ কম্পিউটার সমিতি (বিসিএস) এবং সরকারি ও বেসরকারি মিলে ২০টি বিশ্ববিদ্যালয়ের মধ্যে সমঝোতা চুক্তি স্বাক্ষরিত হয়েছে। ১৪ থেকে ১৬ অক্টোবর পর্যন্ত বঙ্গবন্ধু আন্তর্জাতিক সম্মেলন কেন্দ্রে (বিআইসিসি) অনুষ্ঠিত হবে সর্ববৃহত্ তথ্যপ্রযুক্তি প্রদর্শনী  ডিজিটাল ডিভাইস অ্যান্ড ইনোভেশন এক্সপো ২০১৯। যৌথভাবে এই প্রদর্শনীর আয়োজন করছে বাংলাদশ আইসিটি ডিভিশন, বাংলাদেশ হাইটেক পার্ক কর্তৃপক্ষ, বাংলাদেশ কম্পিউটার সমিতি (বিসিএস), আইডিয়া প্রকল্প এবং এটুআই।  এই প্রদর্শনীর নলেজ পার্টনার হিসেবে ২০টি বিশ্ববিদ্যালয়ের উপাচার্যদের পক্ষে প্রতিনিধি, হাইটেক পার্ক কর্তৃপক্ষ এবং বাংলাদেশ কম্পিউটার সমিতির দায়িত্বপ্রাপ্তরা নিজ নিজ স্বাক্ষর প্রদান করেন।গতকাল রাজধানীর আগারগাঁওয়ের আইসিটি টাওয়ারে হাইটেক পার্ক কর্তৃপক্ষের সম্মেলন কক্ষে সমঝোতা চুক্তি স্বাক্ষর অনুষ্ঠিত হয়। হাইটেক পার্ক কর্তৃপক্ষের পক্ষে বিএইচটিপি-এর অর্থ ও প্রশাসন বিভাগের পরিচালক (যুগ্মসচিব) ড. খন্দকার আজিজুল ইসলাম এবং বিসিএস-এর পক্ষে বিসিএস সভাপতি মো. শাহিদ-উল-মুনীর স্বাক্ষর করেন।সমঝোতা চুক্তি স্বাক্ষর অনুষ্ঠানে বক্তব্য রাখেন হাইটেক পার্ক কর্তৃপক্ষের ব্যবস্থাপনা পরিচালক (সচিব) হোসনে আরা বেগম, এনডিসি । তিনি বলেন, দেশীয় তথ্যপ্রযুক্তি নির্মাতা প্রতিষ্ঠান এবং দেশের স্বনামধন্য বিশ্ববিদ্যালয়ের শিক্ষার্থীদের অংশগ্রহণে প্রযুক্তিপ্রেমীদের মহাসম্মেলন হবে ডিজিটাল ডিভাইস অ্যান্ড ইনোভেশন এক্সপো ২০১৯। এই প্রদর্শনীতে ভবিষ্যত্ প্রযুক্তির প্রতি বেশি জোর দেয়া হয়েছে। মঙ্গল জয়ের পরিকল্পনা এখন থেকেই আমাদের গ্রহণ করা উচিত। একমাত্র তথ্যপ্রযুক্তির কল্যাণে বহির্বিশ্বের সঙ্গে বাংলাদেশের এখন কোনো দূরত্ব নেই। উন্নয়নের এ অগ্রগতিকে চলমান রেখে পৃথিবীর নেতৃত্ব দেয়ার জন্য শিক্ষার্থীদের প্রস্তুত করতে এই ধরনের আয়োজন গুরুত্বপূর্ণ প্রভাব রাখতে পারবে বলে আমি আশাবাদী।বিসিএস সভাপতি মো. শহিদ-উল-মুনীর বলেন, ১৯৮৭ সালে প্রতিষ্ঠিত হওয়া বাংলাদেশ কম্পিউটার সমিতি নিয়মিতভাবে তথ্যপ্রযুক্তি প্রদর্শনীর আয়োজন করে আসছে। আইসিটিতে দেশের অগ্রযাত্রাকে বেগবান করতে এই প্রদর্শনী সবার জন্যই শিক্ষণীয় হবে। দেশীয় প্রযুক্তি নির্মাতা প্রতিষ্ঠানদের অংশগ্রহণে দেশে তৈরি প্রযুক্তি সম্পর্কে সম্যক ধারণা নিতে ডিজিটাল ডিভাইস অ্যান্ড ইনোভেশন এক্সপো প্রথমবারের মতো আয়োজিত হতে যাচ্ছে। সারা পৃথিবী থেকে আগত অতিথিরাও দেশের দ্রুত সমৃদ্ধ হওয়া এই খাতের সফলতা সম্পর্কে ধারণা অর্জন করবেন। তথ্যপ্রযুক্তির এই সমৃদ্ধ পথচলায় বিসিএস এর অবদান অনস্বীকার্য।গ্লোবাল ভিলেজের যুগে তথ্যপ্রযুক্তির নিত্যনতুন উদ্ভাবন শিক্ষার্থীদের অনুপ্রাণিত করে। দেশের শিক্ষার্থীরাও যে প্রযুক্তিতে পিছিয়ে নেই, তা আন্তর্জাতিক অঙ্গনে এখন প্রমাণিত। প্রযুক্তিপ্রেমীদের দেশীয় উদ্ভাবনের প্রতি আকৃষ্ট করতে ‘মেড ইন বাংলাদেশ  স্লোগানে এই এক্সপো নিঃসন্দেহে একটি মাইলফলক বলে উল্লেখ করেন বিসিএস সভাপতি।সমঝোতা চুক্তি স্বাক্ষর অনুষ্ঠানে হাইটেক পার্ক কর্তৃপক্ষের অর্থ ও প্রশাসন বিভাগের পরিচালক (যুগ্মসচিব)  ড. খন্দকার আজিজুল ইসলাম, উপসচিব জোহরা বেগম, উপসচিব প্রকৌশলী মোহাম্মদ আতিকুল ইসলাম,  বিসিএস মহাসচিব মোশারফ হোসেন সুমন, কোষাধ্যক্ষ জাবেদুর রহমান শাহীনসহ বিশ্ববিদ্যালয়ের প্রতিনিধিরা উপস্থিত ছিলেন।উল্লেখ্য, ১৪ অক্টোবর শুরু হওয়া তিন দিনব্যাপী মেড ইন বাংলাদেশ স্লোগানে  ডিজিটাল ডিভাইস অ্যান্ড ইনোভেশন এক্সপো ২০১৯ এর উদ্বোধন করবেন প্রধানমন্ত্রীর আইসিটিবিষয়ক উপদেষ্টা সজীব ওয়াজেদ জয়।



70848,86665
কৃত্রিম বুদ্ধিমত্তার মাইক্রোফোন
অন্যান্য
প্রকাশ : ০৯ সেপ্টেম্বর ২০১৯, ০০:০০
বৈরী পরিবেশেও ফুরফুরে মেজাজে স্মার্টফোনে কথোপকথন কিংবা গান শোনার সুবিধা দিচ্ছে জাবরা টক। ব্যাগে কিংবা পকেটে রেখেই ব্যবহারকারীকে স্মার্টফোন ব্যবহারের সুবিধা দিতে জাবরা টক ৪৫ ও ৫৫ মডেলের মাইক্রোফোন দেশের বাজারে পরিবেশন করছে টেক রিপাবলিক লিমিটেড। ব্লুটুথ ৪.২ এবং এনএফসি প্রযুক্তি মাইক্রোফনটিকে দিয়েছে তারের জঞ্জাল থেকে মুক্তি। অন্তত ৩০ মিটারের মধ্যে জোড়বাঁধা ডিভাইসের সঙ্গে সংযুক্ত থাকে।নকশায় মুন্সিয়ানা থাকায় কানের সঙ্গে সহজেই সেঁটে থাকে জাবরা টক ৪৫ ও ৫৫। নরম তুলতুলে বাড দীর্ঘ সময় ব্যবহারে বিরক্তির কারণ হয় না। চাইলে হাতের ব্যবহার ছাড়াই ফোন করা ও ধরা যায়। ইমেইল বা খুদে বার্তা এলে তাও পড়ে শোনায়। ফলে ব্যস্ত অবস্থায় কেবল ভয়েস কমান্ডের মাধ্যমেই স্মার্টফোন ব্যবহার করা যায়। গাড়ি চালানোর সময় শোনা যায় পথ নির্দেশনা। ফাইল সই করতে করতে কিংবা অফিস নির্দেশনা শুনতেই তা টাইপ করা বা নোট নেওয়া যায়।জাবরা ৪৫ মডেলের মাইক্রোফোনে টানা ৬ ঘণ্টা পর্যন্ত কথা বলা যায়। দুই ঘণ্টায় পুরোপুরি চার্জ হয়। এই ডুয়াল নয়েজ ক্যান্সেলিং মাইক্রো ফোনটি এক চার্জে আট দিন পর্যন্ত সচল থাকে। এক বছরের বিক্রয়োত্তর সেবাসহ এয়ারফোনটির দাম পাঁচ হাজার ৫০০ টাকা। অন্যদিকে জাবরা টক ৫৫ মডেলের মাইক্রোফোনটির সঙ্গে বাড়তি একটি বহনযোগ্য চার্জার রয়েছে। ক্যারিকেজ হিসেবে ব্যবহূত এই চার্জারের ফলে অতিরিক্ত সাত ঘণ্টা কথা বলা যায়। এই মাইক্রোফোনে টানা ১০ ঘণ্টা কথা বলা যায়। উভয় মাইক্রোফোনেই রয়েছে কৃত্রিম বুদ্ধিমত্তা। তাই নিজ থেকেই চারপাশের পরিবেশের সঙ্গে খাপ খাইয়েই কথা আদানপ্রদানের শব্দমাত্রা (ভলিউম) কমিয়ে কিংবা বাড়িয়ে নেয়। ফলে শুধু ডিভাইসের সঙ্গে সংযুক্ত করেই নির্ঝঞ্ঝাট ব্যবহার করা যায় জাবরা টক ৪৫ ও ৫৫।



70849,86666
স্মার্টফোন প্রি-অর্ডারে ক্যাশব্যাক
অন্যান্য
প্রকাশ : ০৯ সেপ্টেম্বর ২০১৯, ০০:০০
‘প্রিমো আরসিক্স’ মডেলের নতুন স্মার্টফোন বাজারে ছাড়তে যাচ্ছে প্রযুক্তিপণ্যের দেশীয় প্রতিষ্ঠান ওয়ালটন। ফোনটির বাজারমূল্য ৯,৫৯৯ টাকা। তবে প্রি-অর্ডার দেওয়া ক্রেতারা ১ হাজার টাকা কমে হ্যান্ডসেটটি পাবেন মাত্র ৮,৫৯৯ টাকায়।ওয়ালটন সেল্যুলার ফোন বিক্রয় বিভাগের প্রধান আসিফুর রহমান খান জানান, ক্রিমসন ব্ল্যাক, ডার্ক ব্লুু এবং টোয়াইলাইট ব্লু—তিনটি আকর্ষণীয় রঙের এই ফোনে ব্যবহূত হয়েছে ৬.১ ইঞ্চির এইচডি প্লাস ইউ-নচ ডিসপ্লে, এলইডি ফ্ল্যাশযুক্ত পিডিএএফ প্রযুক্তির ৫পি লেন্স সমৃদ্ধ ১৩ ও ২ মেগাপিক্সেলের ডুয়াল ব্যাক ক্যামেরা এবং পিডিএএফ প্রযুক্তির ৪পি লেন্স সমৃদ্ধ ৮ মেগাপিক্সেল ফ্রন্ট ক্যামেরা। প্রি-অর্ডার দেওয়ার আগে গ্রাহক দেশের যে কোনো ওয়ালটন প্লাজা এবং ওয়ালটন মোবাইল ব্র্যান্ড আউটলেটে গিয়ে ফোনটি ব্যবহার করে দেখতে পারবেন।এর অন্যান্য ফিচারের মধ্যে রয়েছে ১.৬ গিগাহার্জ গতির এআরএম কর্টেক্স-এ৫৫ অক্টাকোর প্রসেসর, ৩ জিবি ডিডিআর৪ র্যাম, পাওয়ার ভিআর জিই৮৩২২ গ্রাফিক্স, ৩২ জিবি ইন্টারন্যাল মেমোরি, ৪০০০ মিলি অ্যাম্পিয়ার ব্যাটারি, অ্যান্ড্রয়েড ৯.০ পাই অপারেটিং সিস্টেম, ডুয়াল সিমে ফোরজি নেটওয়ার্ক সাপোর্ট, ফিঙ্গারপ্রিন্ট, ফেস আনলক, ওটিএ এবং ওটিজি।৩০ দিনের রিপ্লেসমেন্ট সুবিধাসহ এই ফোনে এক বছরের বিক্রয়োত্তর সেবা মিলবে।



70850,86667
টে ক শ ট
অন্যান্য
প্রকাশ : ০৯ সেপ্টেম্বর ২০১৯, ০০:০০
যে যন্ত্রটিকে দেখা যাচ্ছে ছবিতে, সেটি একটি রোবট। এর বিশেষত্ব হচ্ছে এটি উলম্ব তলেও সমান দক্ষতায় চলতে সক্ষম। ইউরোপিয়ান স্পেস এজেন্সি এটি প্রদর্শন করেছেছবির মানুষটিকে যে বিশেষ পোশাক পরিহিত অবস্থায় দেখা যাচ্ছে সেটি মোশন ক্যাপচার স্যুট। এটি ব্যবহার করে সিনেমার জন্য স্পেশাল ইফেক্ট ধারণ করা যায় 



70851,86668
রিদি শেখ- পারসা ইভানা নাচের নতুন জুটি
অন্যান্য
প্রকাশ : ০৯ সেপ্টেম্বর ২০১৯, ০০:০০
রিদি শেখ ও পারসা ইভানা। প্রথমবার চমক দেখিয়েছিলেন মা দিবসের একটি গানের পারফর্মেন্সে। দু’জনই নাচের একটি রিয়েলিটি শো থেকে এসেছেন শোবিজ ইন্ডাস্ট্রিতে। তবে রিদি শেখ তার ধ্যান-জ্ঞান হিসেবে শুধু নাচকে রাখলেও পারসা ইভানা তার নিজের শখ-স্বপ্নের গতিপথ কিছু বদলেছেন। এখন অভিনয়ে জনপ্রিয় একটা অবস্থান তৈরি করেছেন। রিদি ও ইভানা দু’জন একসঙ্গে একটি নাটকে অভিনয় করেছেন।মা দিবসের বিশেষ পারফর্মেন্সের পর এবার নতুন একটি হিন্দি ট্র্যাকের ওপরে দু’জনের নাচের কোরিওগ্রাফিতে মুগ্ধ করেছেন দর্শকদের। অভিনয় কিংবা নাচ। এ দুটির ভেতরে কোনটিকে বেছে নেবেন—এমন গতানুগতিক প্রশ্নেও তারা নাচের কথাটাই প্রথম বলেন। কিন্তু শুধু নাচ নিয়ে এদেশে সেই পরিমাণ খ্যাতি পাওয়া যায় না, যতটা তাদের আকাঙ্ক্ষার বাড়িতে বাস করে। তাই দু’জনই কমবেশি অভিনয় করছেন। রিদি শেখ খুব কম হলেও নাটকে কাজ করেছেন।  দু’জনের একসঙ্গে কাজের ভেতর দিয়েই বন্ধুত্বটা তৈরি হয়েছে। সেই থেকেই কাজ করা। এ রকম নতুন ভাবনা নিয়ে আরো নতুন গানের কোরিওগ্রাফিতে হাজির হবেন কি-না জানতে চাইলে পারসা ইভানা বলেন, ‘অবশ্যই হবে। আমাদের দু’জনের মাথাতেই অনেকরকম আইডিয়া কুটকুট করতে থাকে। সব তো আর সময়-সুযোগের অভাবে করা হয় না। তবে একসঙ্গে কাজের আরো অনেক প্ল্যান আছে। দেখা যাক।’ শাহরুখ খানের চেন্নাই এক্সপ্রেস মুভির তিতলী গানটির ড্যান্স কাভার করেছেন তারা। উল্লেখ্য, এদেশে ড্যান্স কাভার নিয়ে সবচেয়ে সমৃদ্ধ ইউটিউব চ্যানেলটি রিদি শেখের। তার নিজস্ব চ্যানেলেই মুক্তি পেয়েছে এটি। তার চ্যানেলে রিদি-ইভানার এটি দ্বিতীয় পরিবেশনা। রিদি শেখ ও পারসা ইভানা দু’জনই শৈশব থেকে ক্লাসিক্যাল নৃত্যের ওপর পড়াশোনা করে নিজেদের নাচকে সমৃদ্ধ করেছেন।



70852,86669
‘মিস ইউনিভার্স বাংলাদেশ’-এর বিচারক সুস্মিতা সেন
অন্যান্য
প্রকাশ : ০৯ সেপ্টেম্বর ২০১৯, ০০:০০
দক্ষিণ কোরিয়ায় ডিসেম্বরে অনুষ্ঠিত হতে যাওয়া ‘মিস ইউনিভার্স’ প্রতিযোগিতার ৬৮তম আসরে অংশগ্রহণের লক্ষ্যে দেশে প্রথমবারের মতো ‘মিস ইউনিভার্স বাংলাদেশ’-এর আসর বসতে যাচ্ছে। এ প্রতিযোগিতায় বিচারক হিসেবে দেখা যাবে সাবেক মিস ইউনিভার্স ও বলিউড তারকা সুস্মিতা সেনকে। সম্প্রতি এক সংবাদ সম্মেলনে এ ঘোষণা দেন অনুষ্ঠানটির আয়োজকরা।এই আয়োজনের গ্র্যান্ড ফিনালেতে প্রধান বিচারকের দায়িত্ব পালন করবেন সুস্মিতা সেন। বিজয়ী প্রতিযোগীকে মুকুট পরিয়েও দেবেন তিনি। বিচারক হিসেবে আরো থাকবেন অভিনেত্রী বিপাশা হায়াত,  রুবাবা দৌলা ও তুতলী রহমান।অনুষ্ঠানটি যৌথভাবে আয়োজন করছে রিজ ইভেন্টস, অফ ট্র্যাক ও ট্রিলজি। সংবাদ সম্মেলনে ‘মিস ইউনিভার্স বাংলাদেশ’-এর চেয়ারম্যান রিজওয়ান বিন ফারুক জানান, আসছে ডিসেম্বরে কোরিয়ায় বসতে যাচ্ছে ‘মিস ইউনিভার্স’-এর ৬৮তম আসর। আর এখানে প্রথমবারের মতো প্রতিনিধি পাঠাতে প্রস্তুত বাংলাদেশ। ২৩ অক্টোবর ঢাকায় অনুষ্ঠিত হবে বাংলাদেশ অংশের চূড়ান্ত পর্ব। 



70853,86670
সারাকে অপমান সুশান্তের!
অন্যান্য
প্রকাশ : ০৯ সেপ্টেম্বর ২০১৯, ০০:০০
বর্তমানে কার্তিকের সঙ্গে চুটি প্রেম করছেন নবাব কন্যা সারা আলী খান। যদিও খোলামেলা কেউ কিছুই বলছেন না। কিন্তু তাদের সবসময় একসঙ্গে ঘুরতে যাওয়া, বিভিন্ন সময় ডিনার করা থেকে এমনটা নিশ্চিত সবাই। এছাড়াও কিছুদিন আগে কার্তিকের বাবা অসুস্থ হলে তাকে দেখতেও যান সারা। কার্তিকের আগে সারার প্রেম ছিল বলিউডের সুশান্ত রাজপুতের সঙ্গে।‘ কেদারনাথ’ সিনেমার করতে গিয়ে তাদের মধ্যে সম্পর্ক শুরু হয়। সুশান্ত সিংয়ের জন্মদিনে সারাকে কেক নিয়ে ছুটে যেতেও দেখা যায়। সুশান্ত ও সারার সেই ছবি সংবাদমাধ্যমের পাতায় উঠে আসার পরই জল্পনা শুরু হয়ে যায়। যদিও সুশান্ত-সারাকে নিয়ে জল্পনা যতই মাথাচাড়া দিক না কেন, শেষ পর্যন্ত তাদের সেই সম্পর্ক ভেঙে যায়।  সম্প্রতি একটি প্রতিষ্ঠান বিজ্ঞাপনের জন্য সুশান্ত সিং রাজপুতকে প্রস্তাব দেয়।ওই বিজ্ঞাপনে সুশান্তের বিপরীতে তার প্রাক্তন প্রেমিকা সারাকে নেওয়া হবে বলেও জানানো হয় অভিনেতাকে। বিজ্ঞাপন সংস্থার সেই প্রস্তাবে বেঁকে বসেন সুশান্ত। তিনি স্পষ্ট জানিয়ে দেন, সারার সঙ্গে তিনি আর কোনো বিজ্ঞাপন করবেন না। সারা আলী খানের সঙ্গে বিচ্ছেদের পর অভিনেত্রী রিয়া চক্রবর্তীর সঙ্গে সুশান্তের সম্পর্ক তৈরি হয়। শুধু তাই নয়, যত শিগগির সম্ভব রিয়ার সঙ্গে তিনি গাঁটছড়া বাঁধতে চান বলেও শোনা যাচ্ছে।সারা বিষয়টি নিয়ে বেশি কিছু বলেননি। তিনি খবরটি জানার পর বলেন, ‘আমার সঙ্গে কারো কাজ করতে ইচ্ছে না করলে সেটি ব্যক্তিগতভাবে রাখাই ভালো। সবার কাছে বলে বেড়ানোটা আমার জন্য অপমানের বিষয়।’ 



70854,86671
তারকা বচন
অন্যান্য
প্রকাশ : ০৯ সেপ্টেম্বর ২০১৯, ০০:০০
আমি ফেসবুক ব্যবহার করি না। তবে কোনো অনুষ্ঠানে গেলে আমাকে শুনতে হয় আপনি তো আমার ফেসবুক ফ্রেন্ড। ঘরের দুর্লভ স্থিরচিত্রও নাকি ওই ফেসবুক থেকে প্রকাশ করে দেওয়া হয়। সবচেয়ে বড় চিন্তার বিষয় হচ্ছে মেসেঞ্জারে অনেকের কাছে নাকি টাকা চেয়েছি। খুবই চিন্তার বিষয়। তাই কঠোর আইনি পদক্ষেপ নেওয়ার সিদ্ধান্ত নিয়েছি। ফেসবুক আইডি আমার ভেবে বিশ্বাস করে প্রতারিত হবেন না। আমি ফেসবুক ব্যবহার করি না। তাই এ ধরনের বিভ্রান্তিকর খবরে মোটেও কান দেবেন না। ফেসবুক বিড়ম্বনা প্রসঙ্গেঅভিনেত্রী ববিতা 



70855,86672
‘সমালোচিত ভিডিওগুলো স্ক্রিপ্টেড ছিল’
অন্যান্য
প্রকাশ : ০৯ সেপ্টেম্বর ২০১৯, ০০:০০
 ‘কে হবে মাসুদ রানা’ রিয়্যালিটি শোর অডিশনের ভিডিও এখন আলোচিত বিষয়। অনেক সমালোচনা ও বিতর্কের তোপে পড়তে হয় অনুষ্ঠানের বিচারকদের। যেখানে ছিলেন পরিচালক ইফতেখার আহমেদ ফাহমি। বিনোদন প্রতিদিনের সঙ্গে এসব প্রসঙ্গ নিয়ে কথা বললেন তিনি। বলেছেন পেছনের সব ঘটনা।সাক্ষাত্কার নিয়েছেন মোস্তাফিজ মিঠুসম্প্রতি ‘কে হবে মাসুদ রানা’ রিয়্যালিটি শোর অডিশন নিয়ে একটি বিতর্ক তৈরি হয়েছে আপনিসহ আরো কয়েকজন বিচারককে নিয়ে। শুরুতে এই বিষয়টি নিয়ে আপনার মন্তব্য শুনতে চাই—আমি সবাইকে বিষয়টি ইতিবাচকভাবেই দেখতে বলবো। এটি জনগণের প্রতিক্রিয়া। অনেকের ভালোলাগা রয়েছে। আবার অনেকে খারাপ লাগা রয়েছে। সমালোচিত ভিডিওগুলো স্ক্রিপ্টেড ছিল। আর সমালোচনা সবসময় আমাদের নতুন করে ভাবতে শেখায়। এই সমালোচনাও তেমন। যারা প্রোগ্রামের স্ক্রিপ্ট করেন তারা নতুন করে আবারো প্রোগ্রামটি সাজাবেন। শোয়ে এই ধরনের স্ক্রিপ্ট বিষয়ে আপনাদের কোনো সিদ্ধান্ত ছিল কি-না?আসলে এটি আমার একার শো না। তাই এখানে বিষয়টি এমন নয় যে, আমার প্ল্যানে সবকিছু ছিল। আর যখন স্ক্রিপ্ট করা হয় তখন আমরা থাকি না। শো শুরু করার আগে আমাদের বুঝিয়ে দেওয়া হয়। আর যাদের সঙ্গে খারাপ ব্যবহার করা হয়েছে তাদের সঙ্গে কিন্তু আমরা পরে আবারো সরি বলেছি। কোলাকুলি করেছি। যাতে কেউ মনে কষ্ট না পায়। আসলে যে ভিডিওগুলো ভাইরাল হয়েছে সেগুলো অল্প অংশ। পুরো অংশ দেখলে হয়তো সবার কাছে বিষয়গুলো পরিষ্কার হয়ে যেত। আর সবকিছু তো শোতে দেখানো যায় না। তাহলে শোয়ের সময় হবে ২ ঘণ্টা। যে অংশটুকু দেখে সবাই সমালোচনা করছেন সেটিও স্বাভাবিক। তাহলে এই সমালোচনা কতটুকু গঠনমূলক বলে আপনি মনে করেন?সকল সমালোচনাই গঠনমূলক। এখন বিষয়টি হচ্ছে এক একজন এক একেকরকম করে সমালোচনা করেন। কেউ গালি দিয়ে সমালোচনা করেন, আবার কেউ বুঝিয়ে বলেন। এ ধরনর স্ক্রিপ্টে বিতর্কের পর আপনাদের পরবর্তী স্ক্রিপ্ট পরিকল্পনা কেমন?এটি নিয়ে আসলে যারা সংশ্লিষ্ট তারা ভালো বলতে পারবেন। আমি তো এখানে শুধু জাজ হিসেবেই রয়েছি। এবার একটু কাজের ব্যস্ততা প্রসঙ্গে জানতে চাই—ইউটিউবের জন্য ‘আজব বাক্স’ শিরোনামে একটি ফিকশন করলাম। এটির পোস্ট প্রোডাকশনের কাজ চলছে। এছাড়া চ্যানেল আইয়ের জন্য একটি কাজ করবো। ৬০ মিনিটের একটি টেলিফিল্ম নির্মাণ করবো। আরো বেশ কয়েকটি কাজের কথা চলছে। এখনো চূড়ান্ত হয়নি। সিনেমার নিয়ে কোনো নতুন খবর আছে কি-না?এখনো নেই। তবে হয়তো শিগগিরই খবর দিতে পারবো। আগামীবছর সিনেমার পরিকল্পনা রয়েছে। গল্প ভেবে রেখেছি সবকিছু চূড়ান্ত হলে সবাইকে জানাবো।



70856,86673
অস্কারের জন্য বাংলাদেশের প্রস্তুতি
অন্যান্য
প্রকাশ : ০৯ সেপ্টেম্বর ২০১৯, ০০:০০
বিশ্বের সিনেমার সবচেয়ে সম্মানজনক পুরস্কার অস্কার। প্রতিবছর পুরোবিশ্ব থেকে বিদেশি ভাষা বিভাগে প্রতিযোগিতার জন্য সিনেমা আহ্বান করা হয়। এবারো ছবি মনোনয়নের জন্য চলচ্চিত্র আহ্বান করেছে ৯২তম অস্কার বাংলাদেশ কমিটি।এই বাছাই প্রক্রিয়ায় অংশ নেওয়ার জন্য আগ্রহী চলচ্চিত্র প্রযোজকদের আশীর্বাদ চলচ্চিত্র থেকে ছবি জমার ফরম ও বিস্তারিত নিয়মাবলী সংগ্রহ করে আগামী ১৯ সেপ্টেম্বর বিকেল ৫টার মধ্যে জমা দেওয়ার জন্য অনুরোধ করা হয়েছে। প্রতিবছরের মতো এবারো অস্কারের বিদেশি ভাষা প্রতিযোগিতা বিভাগে বাংলাদেশের ছবি মনোনয়নের জন্য বাংলাদেশ ফেডারেশন অফ ফিল্ম সোসাইটিজের উদ্যোগে চলচ্চিত্র ব্যক্তিত্ব হাবিবুর রহমান খানকে চেয়ারম্যান করে ৯ সদস্যের কমিটি গঠন করা হয়েছে। এমনটাই জানান ৯২তম অস্কার বাংলাদেশ কমিটির মিডিয়া কো-অর্ডিনেটর রবিন শামস।অ্যাকাডেমি অব মোশন পিকচার আর্টস অ্যান্ড সায়েন্সেসের আয়োজনে ২০২০ সালের ৯ ফেব্রুয়ারি অনুষ্ঠিত হবে ৯২তম অস্কারের অ্যাওয়ার্ড প্রদান অনুষ্ঠান। যুক্তরাষ্ট্রের লস অ্যাঞ্জেলসের ক্যালিফোর্নিয়ার ডলবি থিয়েটারে ২৪টি শাখায় দেওয়া হবে এই পুরস্কার। বিদেশি ভাষার চলচ্চিত্র এর মধ্যে একটি বিভাগ।



70857,86674
ছবি ও গল্প
অন্যান্য
প্রকাশ : ০৯ সেপ্টেম্বর ২০১৯, ০০:০০
শুটিংয়ে যেতে ট্রাফিক জ্যামে না পড়তে অনেক সময় সাইকেল ব্যবহার করেন বলিউড তারকা সালমান খান। ‘দাবাং থ্রি’ শুটিং করতে গিয়ে আবারো এমনটা করলেন তিনি। কিছুদিন আগে তার সেই ভিডিওটি সামাজিক যোগাযোগ মাধ্যমে বেশ আলোচিত হয়কলকাতার ‘ভূতপরী’ সিনেমায় অভিনয় করছেন জয়া আহসান। পশ্চিমবঙ্গের কালিকাপুর গ্রামে সিনেমার শুটিং শুরু হয়েছে। সেখানে জয়াকে দেখা যাবে ‘ভূতপরী’ লুকে। সম্প্রতি সামাজিক যোগাযোগ মাধ্যমে জয়া একটি ছবি পোস্ট করেন, যেখানে তাকে দেখা যায় সাদা শাড়ি পরে খোলা প্রান্তরে মাটিতে হাত ছুঁয়ে  বসে থাকতে 



70858,86675
আনন্দ অবসরে
অন্যান্য
প্রকাশ : ০৯ সেপ্টেম্বর ২০১৯, ০০:০০
স্টার সিনেপ্লেক্সইট চ্যাপ্টার টু: সকাল ১০টা ৪০, দুপুর ১টা ২৫, দুপুর ১টা ৫৫, বিকেল ৪টা ২০, বিকেল ৪টা ৪৫, সন্ধ্যা ৭টা ৫০, রাত ৮টা।স্পাইডার ম্যান-ফার ফ্রম হোম:সকাল ১১টা ৩০, দুপুর ২টা ২০, বিকেল ৫টা ১০, রাত ৮টা ২০।দ্য লায়ন কিং:সকাল ১১টা, দুপুর ১টা ৪০।ডোরা অ্যান্ড দ্য রস্ট সিটি অব গোল্ড:সকাল ১১টা ১০, রাত ৮টা ৩০।ফাস্ট অ্যান্ড ফিউরিয়াস: হবস অ্যান্ড শ’:সকাল ১০টা ২০, দুপুর ২টা, বিকেল ৫টা, বিকেল ৫টা ১০, রাত ৮টা ১০।ওয়ান্স আপন অ্যা টাইম ইন হলিউড: দুপুর ১টা ২০, সন্ধ্যা ৭টা ৩০। ব্লকবাস্টার সিনেমাসইট চ্যাপ্টার টু: দুপুর ১২টা, বিকেল ৩টা ৪৫, বিকেল ৪টা ৩০, সন্ধ্যা ৭টা ০৫, সন্ধ্যা ৭টা ৫০। ফাস্ট অ্যান্ড ফিউরিয়াস: হবস অ্যান্ড শ’:সকাল ১১টা ৩০, দুপুর ২টা ১৫, বিকেল ৪টা ৫০, সন্ধ্যা ৭টা ৩৫।ডারা অ্যান্ড দ্য রস্ট সিটি অব গোল্ড:সকাল ১১টা ৩০, বিকেল ৪টা ২৫।দ্য লায়ন কিং:বিকেল ৫টা, সন্ধ্যা ৭টা ৩৫।প্যান্থার: দুপুর ১টা ৪৫, সন্ধ্যা ৬টা ৫০।



70859,86676
সাদ-রাজু-রিটাসহ ১১ প্রার্থীর মনোনয়নপত্র সংগ্রহ
সারাদেশ
প্রকাশ : ০৮ সেপ্টেম্বর ২০১৯, ২০:১৬
রংপুর-৩ আসনে উপ-নির্বাচনে এইচএম এরশাদের মৃত্যুতে শূন্য হওয়া হেভিওয়েট প্রার্থী সাদ এরশাদ, এসএম ইয়াসীর, অ্যাডভোকেট রেজাউল করিম রাজুসহ অন্তত এক ডজন প্রার্থী মনোনয়নপত্র সংগ্রহ করেছেন। রবিবার সকাল থেকে বিকেল ৫টা পর্যন্ত রংপুর আঞ্চলিক নির্বাচন কার্যালয় থেকে মনোনয়নপত্র সংগ্রহ করেন তারা।নির্বাচন কার্যালয় সূত্রে জানা গেছে, জাতীয় পার্টি মনোনীত প্রার্থী রওশনপুত্র রাহগীর আল মাহি সাদ এরশাদ, আওয়ামী লীগ মনোনীত প্রার্থী অ্যাডভোকেট রেজাউল করিম রাজু, বিএনপি মনোনীত পিপলস পার্টি অব বাংলাদেশের চেয়ারম্যান রিটা রহমান মনোনয়নপত্র সংগ্রহ করেছেন। এছাড়াও মনোনয়নপত্র সংগ্রহ করেছেন জাতীয় পার্টির যুগ্ম মহাসচিব ও রংপুর মহানগরের সাধারণ সম্পাদক এস.এম ইয়াসীর, স্বতন্ত্র প্রার্থী হিসেবে এরশাদের ভাতিজা সাবেক এমপি হোসেন মকবুল শাহরিয়ার আসিফ, জেলা জাতীয় পার্টির সাধারণ সম্পাদক এস. এম ফখর-উজ-জামান জাহাঙ্গীর, মহানগর আওয়ামী লীগের শ্রম বিষয়ক সম্পাদক শ্রমিক নেতা এম এ মজিদ, মহানগর বিএনপির সহ-সভাপতি কাওছার জামান বাবলা, খেলাফত মজলিসের তৌহিদুর রহমান মন্ডল, গণফ্রন্টের কাজী শহিদুল্লাহ, ন্যাশনাল পিপলস পার্টির রংপুর জেলার যুগ্ম সাধারণ সম্পাদক শফিউল আলম। আরও পড়ুন : সকাল থেকে উৎসবমুখর পরিবেশে বিভিন্ন প্রার্থীদের পক্ষে দলের নেতা-কর্মী ও সমর্থকরা নির্বাচন কার্যালয়ের সামনে জমায়েত হতে থাকেন। পরে দলের প্রার্থীদের পক্ষে নির্বাচন কর্মকর্তার কাছ থেকে মনোনয়নপত্র সংগ্রহ করেন।এদিকে আওয়ামী লীগের মনোনয়ন নিয়ে দ্বন্দ্ব না থাকলেও জাতীয় পার্টিতে তা প্রকাশ্যে রূপ নিয়েছে। দলটির জেলার একটি অংশ সাদ এরশাদের ও এস. এম ফখর-উজ-জামান জাহাঙ্গীরের পক্ষে এবং মহানগর কমিটির নেতা-কর্মীদেরকে এস এম ইয়াসীরের পক্ষে মনোনয়ন সংগ্রহে অংশ নিতে দেখা যায়। এছাড়াও এরশাদের ভাতিজা আসিফ শাহরিয়ারের পক্ষে পার্টির আরেকটি অংশ পৃথকভাবে কাজ করছে।এ ব্যাপারে রংপুর অঞ্চলের আঞ্চলিক নির্বাচন কর্মকর্তা জিএম সাহাতাব উদ্দিন সাংবাদিকদের জানান, সকাল থেকে বিকেল সাড়ে ৪টা পর্যন্ত আওয়ামী লীগ, বিএনপি ও জাতীয় পার্টির বিভিন্ন দলের ১১ জন মনোনয়নপত্র সংগ্রহ করেছেন। আগামীকাল জমা দেয়ার শেষ দিন।জাতীয় পার্টির প্রতিষ্ঠাতা চেয়ারম্যান প্রয়াত হুসেইন মুহম্মদ এরশাদের শূন্য ঘোষিত রংপুর-৩ আসনে উপ-নির্বাচনের জন্য গত ১ সেপ্টেম্বর তফসিল ঘোষণা করে নির্বাচন কমিশন। ঘোষিত তফসিল অনুযায়ী, এই নির্বাচনে মনোনয়নপত্র জমা দেয়া যাবে ৯ সেপ্টেম্বর পর্যন্ত, তা বাছাই হবে ১১ সেপ্টেম্বর, মনোনয়নপত্র প্রত্যাহারের শেষ তারিখ ১৬ সেপ্টেম্বর। তার ১৮ দিন পর ৫ অক্টোবর হবে ভোটগ্রহণ।রংপুর সদর উপজেলা ও সিটি করপোরেশনের ৯ থেকে ৩৩নং ওয়ার্ড নিয়ে গঠিত এ আসনের মোট ভোটার সংখ্যা ৪ লাখ ৪২ হাজার ৭২ জন। এর মধ্যে পুরুষ ভোটার ২ লাখ ২১ হাজার ৩১০ জন এবং ২ লাখ ২০ হাজার ৭৬২ জন নারী ভোটার। ১৭৫টি কেন্দ্রে ইভিএমের মাধ্যমে ভোটগ্রহণ হবে। ইত্তেফাক/কেআই 



70861,86678
অর্থনৈতিক সহযোগিতা ও বিনিয়োগের শর্তগুলোর দিকে খেয়াল রাখতে হবে
অন্যান্য
প্রকাশ : ০৯ সেপ্টেম্বর ২০১৯, ০০:০০
চীনের বেল্ট অ্যান্ড রোড ইনিশিয়েটিভ (বিআরআই) থেকে সুবিধা আদায়ে বাংলাদেশকে আরো আলোচনা করতে হবে। সেইসঙ্গে অর্থনৈতিক সহযোগিতা ও বিনিয়োগের শর্তগুলোর দিকে খেয়াল রাখতে হবে। বাংলাদেশ যাতে বৈদেশিক ঋণের ফাঁদে না পড়ে, সে জন্য সতর্কতার সাথে এগোতে হবে। গতকাল রাজধানীর একটি মিলনায়তনে গবেষণা প্রতিষ্ঠান সেন্টার ফর পলিসি ডায়ালগ (সিপিডি) আয়োজিত ‘বেল্ট অ্যান্ড রোড :বাংলাদেশের তুলনামূলক অবস্থান বিষয়ে দিনব্যাপী সম্মেলনে বক্তারা এ কথা বলেন। উদ্বোধনী পর্বে সিপিডির ট্রাস্টি বোর্ডের সদস্য সৈয়দ মঞ্জুর এলাহীর সঞ্চালনায় প্রধান অতিথি ছিলেন শিল্পমন্ত্রী নুরুল মজিদ মাহমুদ হুমায়ুন। বিশেষ অতিথি ছিলেন পররাষ্ট্র মন্ত্রণালয়ের জ্যেষ্ঠ সচিব শহিদুল হক এবং চীনে নিযুক্ত বাংলাদেশের রাষ্ট্রদূত মাহবুব উজ জামান। মূল উপস্থাপনা পেশ করেন সিপিডির নির্বাহী পরিচালক ড. ফাহমিদা খাতুন। আলোচনায় অংশ নেন, সিপিডির চেয়ারম্যান অধ্যাপক রেহমান সোবহান, ভারতের রিসার্চ অ্যান্ড ইনফরমেশন স্টাডিসের মহাপরিচালক সচিন চতুর্ভেদি এবং চীনের ইউয়ান একাডেমি অব সোশ্যাল সায়েন্স এর ইনস্টিটিউট অব বাংলাদেশ স্টাডিস এর অধ্যাপক চেং মিং।মূল উপস্থাপনায় ড. ফাহমিদা খাতুন উল্লেখ করেন, চীনের ওয়ান বেল্ট ওয়ান রোড কার্যক্রম সম্প্রসারিত হলে বাংলাদেশের লাভবান হওয়ার সুযোগ রয়েছে। বাংলাদেশ বিসিআইএম ইকোনমিক করিডোরের মাধ্যমে চীনের এই উদ্যোগের সাথে যুক্ত হতে পারে। তবে বিভিন্ন প্রকল্পে ঋণ নেওয়ার ক্ষেত্রে বাংলাদেশকে আরো সতর্ক থাকতে হবে। ২০১৮-১৯ অর্থবছরের জুলাই থেকে মার্চ পর্যন্ত ৩৩২ কোটি ডলার সরাসরি বৈদেশিক বিনিয়োগ এসেছে বাংলাদেশে। যার বড় অংশ এসেছে চীনা বিনিয়োগকারীদের মাধ্যমে। বাংলাাদেশে বৈদেশিক উত্স থেকে ঋণ গ্রহণ বাড়ছে। ২০০৭ সালে বৈদেশিক উেসর ঋণের পরিমাণ ১৯৩৫ কোটি ডলার হতে ২০১৮ সালে ৩৩৫১ কোটি ডলার হয়েছে। বৈদেশি ঋণ বেড়ে যাওয়ায় ঋণের ফাঁদ নিয়ে সতর্ক থাকতে হবে। আঞ্চালিক সড়কে যুক্ত হতে বাংলাদেশকে জ্বালানি ও অবকাঠামোতে বিনিয়োগ বাড়াতে হবে। বছরে গড়ে জিডিপির এক থেকে দেড় শতাংশ হারে এই খাতে বিনিয়োগ করতে হবে। খেয়াল রাখতে হবে অর্থনৈতিক সহযোগিতা ও বিনিয়োগের শর্তগুলোর দিকে। দক্ষতা, স্বচ্ছতা ও জবাবদিহিতার মাধ্যমে টেন্ডার থেকে শুরু করে পরিকল্পনা প্রণয়ন ও বাস্তবায়ন করতে হবে। প্রধান অতিথির বক্তব্যে শিল্পমন্ত্রী বলেন, চীন ও বাংলাদেশের মধ্যে সুসম্পর্ক রয়েছে। বিআরআই দক্ষিণ এশিয়ার জন্য অনেক গুরুত্বপূর্ণ। এই উদ্যোগের ফলে এই অঞ্চলের উন্নয়নশীল দেশগুলোর পাশাপাশি বাংলাদেশের লাভবান হওয়ার সুযোগ রয়েছে।অধ্যাপক রেহমান সোবহান তার উপস্থাপনায় উল্লেখ করেন, বিশ্বের ৬১ শতাংশ বৈদেশিক মুদ্রার রিজার্ভ এখন এশিয়ায় রয়েছে। এর ২৭ ভাগ রয়েছে চীনে। চীন আমাদের দেশে বিনিয়োগ করছে এবং ভবিষ্যতে বিনিয়োগ আরো বাড়বে। বিআরআইয়ের সুযোগ-সুবিধা নিয়ে ব্যাপক আলাপ-আলোচনা দরকার। বৈদেশিক ঋণের ফাঁদে পড়া শ্রীলঙ্কার বিষয়ে তিনি বলেন, দেশটি যোগাযোগ ও অবকাঠামো খাতে চীন ছাড়াও অন্যান্য উত্স হতে প্রচুর বৈদেশিক ঋণ নিয়েছে। কিন্তু লাভজনক ভাবে এ অবকাঠামোকে ব্যবহার করতে পারেনি।বিশেষ অতিথির বক্তব্যে পররাষ্ট্র সচিব এম শহীদুল হক বলেন, বাংলাদেশ যে কোনো ধরনের সামরিক জোটে যোগদান এড়িয়ে চলছে। নিজেদের স্বার্থরক্ষা করেই অন্য জোটে যোগদান করছি। আমরা চীনের বিআরআই-এ যোগ দিয়েছি। এর মাধ্যমে আমরা লাভবান হবো বলে আশা করি। এ উদ্যোগে যোগ দেওয়ায় বাংলাদেশের অর্থনীতি, ব্যবসা, বাণিজ্য, যোগাযোগসহ নানা বিষয়ে সহযোগিতা বাড়বে। 



70862,86679
৮ মাসে প্রায় ১৭ লাখ ফ্রিজ বিক্রির রেকর্ড ওয়ালটনের
অন্যান্য
প্রকাশ : ০৯ সেপ্টেম্বর ২০১৯, ০০:০০
স্থানীয় বাজারে ফ্রিজ বিক্রিতে প্রতি বছরই অভূতপূর্ব প্রবৃদ্ধি অর্জন করছে ওয়ালটন। সেই সঙ্গে স্পর্শ করছে একের পর এক মাইলফলক। এরই ধারাবাহিকতায় স্থানীয় বাজারে ফ্রিজ বিক্রিতে নতুন রেকর্ড গড়েছে ওয়ালটন। জানুয়ারি থেকে আগস্ট, বছরের প্রথম আট মাসে প্রায় ১৭ লাখ ইউনিট ফ্রিজ বিক্রি করেছে প্রতিষ্ঠানটি, যা গত বছরের একই সময়ের তুলনায় প্রায় ৫১ শতাংশ বেশি।ফ্রিজ বিক্রির এই সাফল্য উদ্যাপনে গত বৃহস্পতিবার সন্ধ্যায় রাজধানীর ওয়ালটন করপোরেট অফিসে ‘ডিজিটাল ক্যাম্পেইন ব্র্যান্ডিং অ্যাওয়ার্ড ও বেস্ট এরিয়া ম্যানেজার ইভাল্যুয়েশন অ্যাওয়ার্ড জুলাই ২০১৯’ শীর্ষক অনুষ্ঠানের আয়োজন করা হয়। এতে ডিজিটাল ক্যাম্পেইনের ব্যাপক প্রচার ও রেকর্ড পরিমাণ ফ্রিজ বিক্রির সাফল্যে বিশেষ অবদান রাখায় ৩০ জন কর্মকর্তা ও ২০ জন পরিবেশককে পুরস্কৃত করে কর্তৃপক্ষ। পুরস্কারপ্রাপ্তদের হাতে ক্রেস্ট ও সনদ তুলে দেন ওয়ালটন হাইটেক ইন্ডাস্ট্রিজ লিমিটেডের ব্যবস্থাপনা পরিচালক এস এম আশরাফুল আলম। এ সময় আরো উপস্থিত ছিলেন এক্সিকিউটিভ ডিরেক্টর ইভা রিজওয়ানা, এমদাদুল হক সরকার, নজরুল ইসলাম সরকার, এস এম জাহিদ হাসান, হুমায়ূন কবীর, সিরাজুল ইসলাম প্রমুখ।-প্রেস বিজ্ঞপ্তি 



70863,86680
অর্থনৈতিক করিডর করে উত্তর-পূর্ব অঞ্চলের উন্নয়ন করতে হবে
অন্যান্য
প্রকাশ : ০৯ সেপ্টেম্বর ২০১৯, ০০:০০
ইত্তেফাক রিপোর্টপ্রাকৃতিক সম্পদ, গ্যাস সংযোগ থাকার পরেও দেশের উত্তর-পূর্ব অঞ্চলের জেলাগুলো অর্থনৈতিক উন্নয়ন সেভাবে হয়নি। অবকাঠামো সংকট বিশেষ করে যাতায়াত, পরিবহন, শিক্ষা ও সামজিক অবকাঠামোর অভাবে পিছিয়ে আছে এই অঞ্চল। দেশের পূর্ব ও উত্তর অঞ্চলের জেলাগুলোকে অর্থনীতির মূলধারায় নিয়ে আসতে হবে। এজন্য নতুন একটি করিডর হিসেবে গণ্য করে অবকাঠামো খাতে ব্যাপক উন্নয়ন পরিকল্পনা বাস্তবায়নের পরামর্শ দিয়েছে এশীয় উন্নয়ন ব্যাংক (এডিবি)। গতকাল রবিবার রাজধানীর একটি হোটেলে এডিবি ও বাংলাদেশ বিনিয়োগ উন্নয়ন কর্তৃপক্ষের (বিডা) যৌথ আয়োজনে এক সেমিনারে এ তথ্য উল্লেখ করা হয়েছে। উত্তর-পূর্বাঞ্চলের নয় জেলার সড়ক, রেল, নৌ ও আকাশপথের উন্নয়নে একগুচ্ছ প্রকল্প নেওয়ার তাগিদ দেওয়া হয়েছে। অনুষ্ঠানে জানানো হয়েছে, দেশের বিভিন্ন অঞ্চলকে চারটি করিডোরে ভাগ করে উন্নয়নে পৃথক অগ্রাধিকার নির্ধারণ করছে এডিবি। ইতিমধ্যেই দেশের দক্ষিণ-পশ্চিম অঞ্চলে সমীক্ষা চালিয়ে এডিবি বলেছে, ঐ অঞ্চলে বর্তমান ব্যবস্থাপনায় ২০৫০ সাল নাগাদ বার্ষিক আয় ৪০ থেকে ৪৫ বিলিয়ন ডলারে উন্নীত হওয়ার সম্ভাবনা থাকলেও করিডরের মাধ্যমে তা ১৪৮ বিলিয়ন ডলারে উন্নীত করা সম্ভব। এর পাশাপাশি অতিরিক্ত আড়াই কোটি মানুষের কর্মসংস্থান তৈরি করা সম্ভব। তবে উত্তর-পূর্ব করিডর বাস্তবায়নের মাধ্যমে কী পরিমাণ আয় বাড়বে তা আগামী বছরের মার্চের মধ্যে প্রকাশিত সমীক্ষার চূড়ান্ত প্রতিবেদনে উঠে আসবে বলেও অনুষ্ঠানে জানানো হয়েছে। এসময় জানানো হয়, দেশে মাথাপিছু অভ্যন্তরীণ উত্পাদন (জিডিপি) ২০১৭ সালে ১৫১৬ ডলারে উন্নীত হলেও নরসিংদী, কিশোরগঞ্জ, ময়মনসিংহ, নেত্রকোনা, ব্রাহ্মবাড়িয়া, হবিগঞ্জ, সিলেটের মানুষের বছরে মাথাপিছু দেশজ উত্পাদন ১৪০৯ ডলার।সেমিনারে প্রধান অতিথির বক্তব্যে পরিকল্পনা মন্ত্রী এম এ মান্নান বলেন, এডিবির প্রাথমিক সমীক্ষায় উঠে আসা সমস্যা ও এর থেকে উত্তরণের সম্ভাব্য সমাধানগুলো বেশ গুরুত্বপূর্ণ। তবে মাঠ পর্যায়ে কাজ করেই এসব সমস্যার সমাধান করতে হবে। অনুষ্ঠানে বিশেষ অতিথির বক্তব্যে প্রধানমন্ত্রীর বেসরকারি বিনিয়োগবিষয়ক উপদেষ্টা সালমান ফজলুর রহমান বলেন, দেশে ১০০ বিশেষ অর্থনৈতিক অঞ্চল স্থাপনের কাজ বাস্তবায়ন করছে সরকার। এগুলো শেষ হলে সারা দেশের বিনিয়োগ পরিস্থিতির উন্নতি হবে। তিনি বলেন, দেশের উত্তর-পূর্ব অঞ্চলে পর্যটন খাতে বিনিয়োগের সম্ভাবনা রয়েছে। এডিবির চূড়ান্ত প্রতিবেদনে উঠে আসা সুপারিশ বাস্তবতা ও অগ্রাধিকার বিবেচনায় পর্যায়ক্রমে বাস্তবায়ন করা হবে বলেও তিনি উল্লেখ করেন। এডিবির কান্ট্রি ডিরেক্টর ড. মনমোহন প্রকাশ বলেন, এখানে অর্থনৈতিক করিডোর তৈরি করতে পারলে চাকরির সুযোগ তৈরি হবে, স্থানীয়দের কাজের সুযোগ তৈরি হবে, পর্যটন শিল্প গড়ে উঠবে। এ অঞ্চল থেকে ভারত ছাড়াও নেপাল ও ভুটানের সঙ্গে স্থলপথে বাণিজ্য বাড়ানোর সুযোগ রয়েছে।ঢাকাকে কেন্দ্র করে দেশে অসম উন্নয়ন হয়েছে বলে প্রতিবেদনে দাবি করে বলা হয়েছে, দেশের উত্তর-পূর্ব অঞ্চলটিতে শিক্ষা অবকাঠামো প্রয়োজনের তুলনায় অনেক কম। পরিবহন অবকাঠামো বিশেষ করে রেল, সড়ক ও নদীপথে দুর্বলতা রয়েছে। ধনী মানুষের হারে সারা দেশের শীর্ষে থাকা নারায়ণগঞ্জ ও শিল্পসমৃদ্ধ গাজীপুর অন্তর্ভুক্ত থাকলেও মাথাপিছু আয়ের বিচারে পিছিয়ে আছে দেশের উত্তর-পূর্ব অঞ্চল।  



70864,86681
পুঁজিবাজারে সপ্তাহের শুরুতে সূচক বাড়ল
অন্যান্য
প্রকাশ : ০৯ সেপ্টেম্বর ২০১৯, ০০:০০
ইত্তেফাক রিপোর্টসপ্তাহের প্রথম কার্যদিবসে গতকাল দেশের দুই পুঁজিবাজার ঢাকা স্টক এক্সচেঞ্জ (ডিএসই) ও চট্টগ্রাম স্টক এক্সচেঞ্জে (সিএসই) সূচক বেড়েছে। রবিবার ডিএসইতে ৩৭১ কোটি ১৬ লাখ ৩৯ হাজার টাকার শেয়ার লেনদেন হয়েছে। বাজার বিশ্লেষণে দেখা যায়, ডিএসইতে ১ লাখ ১৫ হাজার ৯৯৫ বারে ৯ কোটি ৬৯ লাখ ৩৪ হাজার ২৬টি শেয়ার লেনদেন হয়েছে। লেনদেনে অংশ নিয়েছে ৩৫৩টি কোম্পানি ও মিউচ্যুয়াল ফান্ড। এর মধ্যে দর বেড়েছে ৩৬ দশমিক ৫৪ শতাংশ বা ১২৯টির, কমেছে ৪৮ দশমিক ৭৩ শতাংশ বা ১৭২টির এবং অপরিবর্তিত রয়েছে ১৪ দশমিক ৭৩ শতাংশ বা ৫২টির। গতকাল ডিএসই ব্রড ইনডেক্স আগের কার্যদিবসের চেয়ে ২০ দশমিক ৭৮ পয়েন্ট বেড়ে ৫০৩৩ দশমিক ৮১ পয়েন্ট, ডিএস-৩০ মূল্য সূচক ৮ দশমিক ৫৬ পয়েন্ট বেড়ে ১৭৬৬ দশমিক ৭৬ পয়েন্ট এবং ডিএসইএস শরীয়াহ সূচক ৪ দশমিক ৪১ পয়েন্ট বেড়ে ১১৭১ দশমিক ৪৮ পয়েন্টে দাঁড়িয়েছে।অপরদিকে গতকাল চট্টগ্রাম স্টক এক্সচেঞ্জে (সিএসই) লেনদেন হয়েছে ১৩  কোটি ৬২ লাখ ৪৩ হাজার ২৮৬ টাকার শেয়ার। সিএসই সার্বিক সূচক ৩১ পয়েন্ট বেড়ে দাঁড়িয়েছে ১৫ হাজার ২৯৫ পয়েন্টে। সিএসইতে লেনদেনে অংশ নিয়েছে ২৫১টি কোম্পানি ও মিউচ্যুয়াল ফান্ড। এর মধ্যে দর বেড়েছে ১০০টির, কমেছে ১২০টির এবং অপরিবর্তিত রয়েছে ৩১টির।  



70865,86682
ফটো ক্যাপশন
অন্যান্য
প্রকাশ : ০৯ সেপ্টেম্বর ২০১৯, ০০:০০
ইতালিয়ান স্পোর্টস ব্র্যান্ড লোটো সম্প্রতি মাগুরা জুতাপট্টিতে এর নতুন আউটলেট উদ্বোধন করেছে। লোটো বাংলাদেশের পক্ষে মার্কেটিং কনসালটেন্ট কাজী জাভেদ ইসলাম ও মাগুরা পুলিশ সুপার খান মো. রেজোয়ান আউটলেটটি উদ্বোধন করেন। এছাড়া লোটো বাংলাদেশের ঊর্ধ্বতন কর্মকর্তাবৃন্দ ও স্থানীয় গণ্যমান্য ব্যক্তিবর্গ উদ্বোধনী অনুষ্ঠানে উপস্থিত ছিলেন০০ইসলামী ব্যাংক বাংলাদেশ লিমিটেডের বগুড়া জোনের ব্যবসায় উন্নয়ন সম্মেলন সম্প্রতি স্থানীয় একটি হোটেলে অনুষ্ঠিত হয়। ব্যাংকের ম্যানেজিং ডাইরেক্টর ও সিইও মো. মাহবুব উল আলম সম্মেলনে প্রধান অতিথি হিসেবে বক্তব্য প্রদান করেন। বিশেষ অতিথি হিসেবে বক্তব্য রাখেন অ্যাডিশনাল ম্যানেজিং ডাইরেক্টর মুহাম্মদ মুনিরুল মওলা ও মুহাম্মদ কায়সার আলী এবং ডেপুটি ম্যানেজিং ডাইরেক্টর আবু রেজা মো. ইয়াহিয়া। অনুষ্ঠানে সভাপতিত্ব করেন ব্যাংকের এক্সিকিউটিভ ভাইস প্রেসিডেন্ট ও বগুড়া জোনপ্রধান মো. আব্দুস সোবহান। সম্মেলনে বগুড়া জোনের ১৯টি শাখার ব্যবস্থাপক, নির্বাহী ও অন্যান্য কর্মকর্তা উপস্থিত ছিলেন০০পূর্বাচলের পার্শ্ববর্তী রূপগঞ্জের কাঞ্চন বাজারে উদ্বোধন করা হয়েছে এক্সিম ব্যাংকের ১২৫তম শাখা। শনিবার এ উপলক্ষ্যে শাখায় আয়োজিত এক আড়ম্বরপূর্ণ অনুষ্ঠানের মাধ্যমে শাখাটি উদ্বোধন করেন মাসকো গ্রুপের চেয়ারম্যান এম এ সবুর। অনুষ্ঠানে সভাপতিত্ব করেন ব্যাংকের ব্যবস্থাপনা পরিচালক ও প্রধান নির্বাহী ড. মোহাম্মদ হায়দার আলী মিয়া। এ সময় কাঞ্চন পৌর মেয়র হাজি মো. রফিকুল ইসলাম, ব্যাংকের অতিরিক্ত ব্যবস্থাপনা পরিচালক ফিরোজ হোসেনসহ প্রধান কার্যালয়ের নির্বাহীবৃন্দ ও এলাকার গণ্যমান্য ব্যক্তিবর্গ উপস্থিত ছিলেন০০স্ট্যান্ডার্ড চার্টার্ড ব্যাংক সম্প্রতি পাবনার ঈশ্বরদীতে রপ্তানি প্রক্রিয়াকরণ অঞ্চল (আইইপিজেড)-এর জন্য একটি বিজনেস ডেভেলপমেন্ট অফিস উদ্বোধন করেছে। স্ট্যান্ডার্ড চার্টার্ড বাংলাদেশের হেড অব ট্রানজেকশন ব্যাংকিং অপূর্ব জেইন এবং চিফ অপারেটিং অফিসার খালেদ আজিজ, ঈশ্বরদী ইপিজেডের জেনারেল ম্যানেজার মো. আবদুল আলীম, ব্যাংক ও ঈশ্বরদী ইপিজেডের ঊর্ধ্বতন কর্মকর্তা ও ক্লায়েন্টরা উদ্বোধনী অনুষ্ঠানে উপস্থিত ছিলেন 



70866,86683
‘অপ্রাতিষ্ঠানিক খাতে নারীর অংশগ্রহণ’ শীর্ষক মতবিনিময় সভা অনুষ্ঠিত
অন্যান্য
প্রকাশ : ০৯ সেপ্টেম্বর ২০১৯, ০০:০০
 ‘অপ্রাতিষ্ঠানিক খাতে নারীর অংশগ্রহণ ঃ অপ্রচলিত পেশায় অংশগ্রহণের সম্ভাবনা ও প্রতিবন্ধকতা’ শীর্ষক এক মতবিনিময় সভা রবিবার ঢাকার স্পেক্ট্রা কনভেনশন সেন্টারে অনুষ্ঠিত হয়। সুইস এজেন্সি ফর ডেভেলপমেন্ট এন্ড কো-অপারেশন (এসডিসি) ও ইউরোপিয়ান ইউনিয়ন-এর যৌথ অর্থায়নে সুইসকন্ট্যাক্ট দ্বারা বাস্তবায়িত বি-স্কিলফুল প্রকল্পের অধীনে সুইসকন্ট্যাক্ট বাংলাদেশে এ অনুষ্ঠানটি আয়োজন করে।অনুষ্ঠানে প্রধান অতিথি হিসেবে উপস্থিত ছিলেন সেলিমা আহমাদ এমপি। তিনি বলেন, বাংলাদেশের অর্থনৈতিক উন্নয়নে নারীর গুরুত্ব অপিরিসীম। গৃহস্থালি কাজ থেকে শুরু করে চাকরি, অপ্রাতিষ্ঠানিক খাতের প্রতিটি ক্ষেত্রে নারীদের ব্যাপক অংশগ্রহণ থাকা সত্ত্বেও নানা প্রতিবন্ধকতা এবং সামাজিক নিরাপত্তাহীনতার কারণে নানা রকম হয়রানি ও নির্যাতনের শিকার হচ্ছে। এক্ষেত্রে তিনি নারীর ক্ষমতায়নের জন্য সামাজিক এবং পারিবারিক বাধা দূর করার ওপর বিশেষ গুরুত্ব আরোপ করেন। —প্রেস বিজ্ঞপ্তি 



70867,86684
স্থানীয় মুদ্রাবাজার
অন্যান্য
প্রকাশ : ০৯ সেপ্টেম্বর ২০১৯, ০০:০০
০৮-০৯-২০১৯ টিটি ক্রয় (টাকা)                      মুদ্রা            বিসি বিক্রয় (টাকা)               ৮৩.৫০           ইউএস ডলার           ৮৪.৫০১০১.৫২         ব্রিটিশ পাউন্ড           ১০৪.০৪  ৯১.১১              ইউরো               ৯৫.৯৪   ০.৭৮          জাপানী ইয়েন            ০.৮৩  ৫৭.১৬         অস্ট্রেলিয়ান ডলার      ৫৯.৩৭  ১০.৬৫          হংকং ডলার            ১০.৭৮  ৬০.৪৪        সিঙ্গাপুর ডলার           ৬২.৪৪  ৬৩.৩৮      কানাডিয়ান ডলার       ৬৩৪.১৬   ১.১৪          ইন্ডিয়ার রুপি             ১.১৮  ২২.২১         সৌদি রিয়েল           ২২.৫৩  ১৯.৯৪       মালয়েশিয়া রিঙ্গিত       ২০.২২সূত্র :এনসিসি ব্যাংক লি.  



70868,86685
‘ভালো করলে পরিকল্পনা ভুল মনে হতো না’
অন্যান্য
প্রকাশ : ০৯ সেপ্টেম্বর ২০১৯, ০০:০০
স্পোর্টস রিপোর্টার, চট্টগ্রাম থেকেসাকিবকে সংবাদ সম্মেলনে সহজে পাওয়া যায় না। এই টেস্টে এই নিয়ে তিন দিন চলে এলেন নিজে থেকে। বললেন, দলের খারাপ সময়ে সতীর্থদের ওপর থেকে সংবাদমাধ্যমের চাপ কমাতে তার এই সিদ্ধান্ত।শুধু দিনের খেলা নয়, বাংলাদেশের ক্রিকেট, এই ম্যাচের বিশ্লেষণ, ভবিষ্যত্; সবকিছু নিয়ে দীর্ঘ আলাপ করলেন সংবাদ সম্মেলনে। অধিনায়কের সেই সংবাদ সম্মেলনের নির্বাচিত অংশ—n      বেশি চাপে আছেন নাকি?c      হ্যাঁ, অবশ্যই। যে ধরনের ম্যাচ আমরা আশা করছিলাম তার পুরো বিপরীত। স্বাভবিকভাবেই চাপ তো থাকবেই।n      সেজন্যই কি আপনি এলেন সংবাদ সম্মেলনে?c      টিমমেটদের ওপর থেকে চাপ কমানোর একটা উপায় এটা বলতে পারেন। বাট মাঠের চাপ তো থাকবেই, যতদিন ক্রিকেট খেলব ততদিনই থাকবে।n      বিসিবি সভাপতি বলেছেন, আপনাদের সব পরিকল্পনায় ভুল ছিল...c      পরিকল্পনা ঠিকমতো যদি এক্সিকিউট হতো তাহলে এরকম হতো না। যেহেতু পরিকল্পনা ঠিকমতো এক্সিকিউট হয়নি, তাই এরকম হয়েছে। তখন এটাই বলা স্বাভাবিক যে পরিকল্পনায় ভুল ছিল।n      ব্যাটসম্যানদের সমস্যা কি টেকনিক্যাল, নাকি মানসিক?c      দুইটাই বলতে পারেন। টেকনিক্যালি সমস্যাও বলতে পারেন। যেহেতু রিস্ট স্পিনার খেলি না। ফলে কিছু টেকনিক্যাল সমস্যা থাকে। আমি বলব না কারো অ্যাপ্রোচে সমস্যা ছিল। আমার কাছে মনে হয়েছে আমরা অনেক ভয় নিয়ে খেলি, অনেক প্রেশার নিয়ে খেলি। আসলে দিন শেষে এটা ক্রিকেট ম্যাচ, অবশ্যই ইমপরট্যান্ট আমাদের জন্য। কিন্তু দুনিয়ার সব কিছুই এটা না। কিন্তু আমরা অনেক সময় এরকম ভেবে যেটা করি যে, এত বেশি প্রেশার নিয়ে ফেলি নিজেদের ওপরে পারফরম করা আমাদের জন্য কষ্টকর হয় এবং যখন করতে পারি না তখন প্রেশারটা আরো বেশি পড়ে।n      ৩৯৮ সম্ভব মনে হয়েছিল নামার আগে?c      ৩০ রান পর্যন্ত মনে হয়েছিল সম্ভব। কারণ উইকেটটা এখনো খারাপ হয়নি।n      আমাদের কি আসলে সামর্থ্যেরই অভাব?c      সামর্থ্য সবার ভেতরেই আছে। আমাদের দলে যত প্লেয়ার খেলছে, একমাত্র সাদমান বাদে এমন কেউ নেই যে বড়ো ইনিংস খেলে নাই বা দলকে জেতানোর পেছনে বড়ো ভূমিকা ছিল না কখনো। তারা যেহেতু পারে, তার মানে সামর্থ্য অবশ্যই আছে। একটা বিষয় হলো আপনার ট্যালেন্ট আছে এবং সেটা মাঠেও প্রদর্শন করা। আরেকটা হলো ট্যালেন্ট আছে কিন্তু সেটা কখনো দেখাতে না পারা। এটা খুবই সূক্ষ্ম একটা পার্থক্য। কিন্তু এটাই আপনার বড়ো খেলোয়াড় ও ছোটো খেলোয়াড়দের আলাদা করে দেয়।n      আফগানিস্তানের বডি ল্যাঙ্গুয়েজ আমাদের চেয়ে ভালো ছিল। c      ভালো! কিন্তু আমরা তো আসলে ওদের সেই পজিশনে আনতেই পারিনি যখন ক্যারেক্টার শো করা দরকার। যদি আনতে পারতাম, তখন আসলে বোঝা যেত যে ওদের কত ক্যারেক্টার আছে। যেহেতু ঐ পজিশনেই আনতে পারিনি, তাহলে ওদের ক্যারেক্টার কী দেখব! আমরা যদি আজকে ২ উইকেটে ২০০ রান করতে পারতাম, তখন না হয় কালকে ওদের ক্যারেক্টার, ডিটারমিনেশন আরো সব দেখতাম।n      এখন কি মনে হচ্ছে, অন্তত এশিয়ান দলগুলোর বিপক্ষে পেসার রাখা উচিত দলে?c      আমি যেটা ম্যাচের আগের দিনও বলেছি, পেসারদের জায়গাটা ডিজার্ভ করতে হবে তো, নাকি। আপনি যদি দেখেন, আজকেই আমি পেসারদের পরিসংখ্যান দেখেছিলাম। আমাদের পেসারদের ইকোনমি ৪.৪১। ওরা যদি পুরো ৯০ ওভার বোলিং করে তাহলে এক দিনেই রান দেবে ৪০০। আমরা তাহলে কিন্তু প্রথম দিনই টেস্টের বাইরে। ইকোনমি রেট যদি ২.৮ কিংবা ২.৯ থাকে এবং ওরকম স্ট্রাইক রেট থাকলে তখনই না আমরা ওদেরকে পিক করতে পারব। আমাদের কোনো বোলার যদি আমাদের কাজেই না আসে তাকে নিয়ে লাভটা কী? n      উইকেট মনমতো হয়নি বলেছেন। উইকেট যে এমন সেটা কি খেলা শুরুর আগে জানতে পেরেছিলেন?c      উইকেট কেমন সেটা বুঝতে পারলে তো পরিকল্পনা অন্যরকম হতে পারত। এটা অবশ্যই হতাশার। এটা জানা জরুরি যে আমরা যে রকম চেয়েছিলাম সেটা যে পাচ্ছি না। এটা মাঠে নামার পর জানলে তো তখন কিছু করার থাকে না।স্কোরকার্ড(একমাত্র টেস্ট ম্যাচ, চতুর্থ দিন শেষে)ভেন্যু: জহুর আহমেদ চৌধুরী স্টেডিয়াম, চট্টগ্রামটস: আফগানিস্তানআফগানিস্তান প্রথম ইনিংস : ৩৪২বাংলাদেশ প্রথম ইনিংস: ২০৫ আফগানিস্তান দ্বিতীয় ইনিংস           রান  বল   চার   ছয়
জাজাই অপরাজিত                                 ৪৮     ১১০  ৩       ১ইয়ামিন রান আউট                                 ৯       ১১    ১       ০জহির ক মুমিনুল ব মিরাজ                        ০       ২      ০       ০         অতিরিক্ত (বা-৪)                                   ৪মোট (অল আউট, ৯০.৭ ওভার)                ২৬০উইকেট পতন :১-৪ (এহসানউল্লাহ), ২-৪ (রহমত), ৩-২৮ (হাসমতউল্লাহ), ৪-১৩৬ (আসগর), ৫-১৭১ (ইব্রাহিম),  ৬-১৮০  (নবী) , ৭-২১০ (রশিদ), ৮-২৩৫ (কায়েস), ৯-২৬০ (ইয়ামিন), ১০-২৬০ (জহির)।বোলিং :সাকিব ১৯-৩-৫৮-৩, মিরাজ ১২.১-৩-৩৫-২, তাইজুল ২৮-৬-৮৬-২, নাঈম ১৭-২-৬১-২, মুমিনুল ১০-৬-১৩-০, মোসাদ্দেক ৪-১-৩-০।বাংলাদেশ দ্বিতীয় ইনিংস                                           রান  বল   চার   ছয়লিটন এলবি ব জহির                              ৯       ৩০    ০       ০সাদমান এলবি ব নবী                             ৪১     ১১৪  ৪       ০মোসাদ্দেক ক আসগর ব জহির                  ১২     ১৭    ০       ০মুশফিক এলবি ব রশিদ                           ২৩     ২৫    ৪       ০মুমিনুল এলবি ব রশিদ                            ৩       ৮      ০       ০সাকিব অপরাজিত                                  ৩৯     ৪৬    ৪       ০মাহমুদউল্লাহ ক ইব্রাহিম ব রশিদ                ৭       ২১    ০       ০সৌম্য অপরাজিত                                   ০       ৫      ০       ০অতিরিক্ত (লেবা-২)                                ২মোট (৬ উইকেট, ৪৪.২ ওভার)                 ১৩৬উইকেট পতন :১-৩০ (লিটন), ২-৫২ (মোসাদ্দেক), ৩-৭৮ (মুশফিক), ৪-৮২ (মুমিনুল), ৫-১০৬ (সাদমান), ৬-১২৫ (মাহমুদউল্লাহ), ৭-১৩০ (মুমিনুল), ৮-১৪৬ (মিরাজ), ৯-১৯৪ (তাইজুল), ১০-২০৫ (নাঈম)বোলিং :ইয়ামিন ৪-১-১৪-০, নবি ১৭.২-৪-৩৮-১, রশিদ ১৩-০-৪৬-৩, জহির ১০-০-৩৬-২।     



70869,86686
জয়ের হাতছানিতে রোমাঞ্চিত আফগানিস্তান
অন্যান্য
প্রকাশ : ০৯ সেপ্টেম্বর ২০১৯, ০০:০০
স্পোর্টস রিপোর্টার, চট্টগ্রাম থেকেমাত্র তৃতীয় টেস্ট খেলছে আফগানিস্তান। এরই মধ্যে দ্বিতীয় টেস্ট জয় হাতছানি দিচ্ছে। আর মাত্র ৫ উইকেটের দরকার তাদের। তারপরই বাংলাদেশের বিপক্ষে ঐতিহাসিক এক জয় মুঠোয় চলে আসবে। এই সময়ে আফগানিস্তানের খেলোয়াড়দের রোমাঞ্চিত না হওয়ার কোনো কারণ নেই। গতকাল সংবাদ সম্মেলনে আসা তরুণ ব্যাটসম্যান আফসার জাজাই স্বীকার করলেন, তারা আসলেই সবাই খুব রোমাঞ্চিত।নিজেদের অবস্থাটা বোঝাতে গিয়ে আফসার বলছিলেন, ‘আমরা জয় থেকে আর মাত্র ৫ উইকেট দূরে আছি। প্রথম থেকেই এই টেস্টে আমরা খুব ভালো করছি। তাই আমরা সবাই একটু রোমাঞ্চিত। এখন বৃষ্টির ওপরে আমাদের কোনো হাত নেই। আমরা চেষ্টা করব খেলায় মনোযোগ রাখতে। আশা করি, কাল (আজ) বৃষ্টি হবে না। আমরা প্রয়োজনীয় ৫ উইকেট তুলে নিতে পারব।’বাংলাদেশের বিপক্ষে এই জয়টা এলে সেটা যে আফগানিস্তানের ক্রিকেটের জন্য অনেক বড়ো একটা বিবৃতি হবে, সেটাও মনে করিয়ে দিলেন আফসার। তিনি বলছিলেন, ‘এই জয়টা এলে সেটা অনেক বড়ো হবে আমাদের জন্য। আমরা টি-টোয়েন্টি আর ওয়ানডে ভালো খেলি। টেস্ট খেলার বেশি অভিজ্ঞতা আমাদের নেই। ফলে আমরা টেস্ট স্ট্যাটাস পাওয়ার পর সেটাকে যথার্থ প্রমাণ করার একটা প্রয়োজন ছিল। আমরা সেটা করতে পেরেছি। এটা আমাদের পক্ষে কথা বলবে।’বাংলাদেশের বিপক্ষে কোথায় এগিয়ে গেছেন এই ম্যাচে, সেটা বলতে গিয়ে আফসার নিজেদের সব বিভাগকেই এগিয়ে রাখলেন। তিনি বললেন, ‘আমরা এই উইকেটে প্রথম ইনিংসে খুব ভালো ব্যাট করেছি। এরপর স্পিনারদের কাজটা করতে হয়েছে। আমাদের স্পিনাররা অনেক ভালো। আমাদের স্পিনারদের খেলা কখনোই সহজ নয়। তাই আমরা এগিয়ে গেছি।’ 



70870,86687
আফতাব এখন
অন্যান্য
প্রকাশ : ০৯ সেপ্টেম্বর ২০১৯, ০০:০০
দেবব্রত মুখোপাধ্যায়‑আফতাব আহমেদের পরিচয় কী?কার্ডিফে জেসন গিলেস্পিকে উড়িয়ে মারা সেই ছক্কা। অজিত আগারকার, জহির খানদের তুলোধোনা করা। কিংবা ক্যারিয়ারের প্রথমবার বল করতে নেমেই নিউজিল্যান্ডের বিপক্ষে পাঁচ উইকেট তুলে নেওয়া।না, এসব আর এখন আফতাব আহমেদের ‘সিননেচার ওয়ার্ক’ নয়। শ্মশ্রুমণ্ডিত আফতাব এখন ধীরস্থির, শান্ত মাথার একজন সফল কোচ। সেই মারকুটে আফতাবকে চট্টগ্রামে এখন ঘিরে রাখে কিচমিচ করতে থাকা শিশুরা। আবার সেই আফতাবই ঢাকার ক্রিকেটে এখন লিগ কাঁপানো এক কোচ।বাংলাদেশের ক্রিকেটে আফতাব ছিলেন এক অল্পবয়সি প্রতিভা এবং প্রবল দর্শকপ্রিয় চরিত্র। স্বল্পমেয়াদী ক্যারিয়ারে সীমিত ওভারের ক্রিকেটে চার-ছক্কা মেরে দর্শকের ভালোবাসা কম পাননি। কিন্তু মাত্র ২৪ বছর বয়সে শেষ হয়ে যায় তার আন্তর্জাতিক ক্যারিয়ার। বয়স তিরিশ স্পর্শ করার আগে সব ধরনের ক্রিকেট ছেড়ে কোচিং শুরু করেন।ঢাকার ক্রিকেটে তিন বছর মোহামেডানের সহকারী কোচ হিসেবে দায়িত্ব পালন করার পর গত মৌসুমে হয়েছিলেন লিজেন্ড অব রূপগঞ্জের প্রধান কোচ। প্রথম মৌসুমেই দলকে রানার্সআপ করেছেন। পাশাপাশি চট্টগ্রামে চালাচ্ছেন ‘আফতাব আহমেদ ক্রিকেট একাডেমি’। একাডেমির সাফল্যের কারণে এ বছরই তার দ্বিতীয় শাখা চালু করতে হয়েছে।আফতাব বলছিলেন, কোচিংয়ের এই জীবনটাকে দারুণ উপভোগ করছেন তিনি। ঢাকায় প্রিমিয়ার লিগের উত্তাপ উপভোগ করছেন। তার চেয়েও বেশি উপভোগ করছেন শিশুকিশোরদের নিয়ে পথচলা, ‘কোচিং ব্যাপারটা খুব উপভোগ করছি। দুই জগতেই কাজ করাটার দারুণ অভিজ্ঞতা। ঢাকা লিগে খুব উত্তেজনা আছে, কিছু করার চাপ আছে। কিন্তু বাচ্চাদের নিয়ে কাজ করতে বেশি ভালো লাগে। ওরা যেভাবে আমার অভিজ্ঞতা শুনতে, গল্প শুনতে আগ্রহ দেখায়, সেটা খুব আনন্দ দেয়। একটা বাচ্চা আমার এখানে এসে তার ক্রিকেট জীবনের শুরু করছে, এটাই তো বড়ো একটা প্রাপ্তি।’আফতাবের এই বাচ্চাদের নিয়ে কাজ করাটা যে সফল হচ্ছে, সেটা তার একাডেমির প্রসারণ দেখেই বোঝা যায়। সফল তিনি ঢাকার ক্রিকেটেও। মোহামেডান ছেড়ে গত মৌসুমে এসেছেন রূপগঞ্জে। প্রথম অভিযানে রানার্সআপ হয়েছেন—এটা বললে সাফল্যটা ঠিক বোঝা যায় না। মৌসুমের শেষ দিনে এসে আসলে চ্যাম্পিয়নশিপ হারিয়েছেন। শেষ ম্যাচে এসে আবাহনীর সমান পয়েন্ট নিয়েও রানার্সআপ হয়েছেন হেড টু হেড বিচারে।এভাবে শিরোপা হারানোর আফসোস আছে আফতাবের। তবে তিনি সাফল্যটাই মনে রাখতে চান, ‘আমরা আবাহনীর চেয়ে চার পয়েন্ট এগিয়ে ছিলাম। কিন্তু শেষদিকে সেটা ধরে রাখতে পারিনি। এটা অবশ্যই হতাশার। তারপরও আমাদের দল যে লড়াইটা করেছে, তাতে আমি খুব খুশি। আশা করি, আগামী মৌসুমে আমরা পরিশ্রমের ফল পাব।’প্রথমবারের মতো প্রধান কোচ হয়েই এই সাফল্য পাওয়া সোজা কথা নয়। কিন্তু আফতাব নিজে এই কৃতিত্ব নিতে মোটেও রাজি নন। তিনি দলের কৃতিত্বই দেখছেন, ‘আমাদের দলটায় খুব বেশি তারকা ছিল না। কিন্তু দলের খেলোয়াড়রা এতটা কমিটেড ছিল যে, আমি নিজেই অবাক হয়ে গেছি। সিনিয়রদের দারুণ কমিটমেন্ট দেখে জুনিয়ররাও নিজেদের উজাড় করে দিয়েছে। এমনকি যারা একাদশের বাইরে ছিল, তারাও খুব সিরিয়াস ছিল।’কথাবার্তাই বলে দিচ্ছে, আস্তে আস্তে পেশাদার কোচ হয়ে উঠছেন আফতাব। তাহলে আফতাবকে কী আরেকবার জাতীয় দলে দেখা যেতে পারে কোনোদিন?প্রশ্নটা শুনে আফতাব একটু হাসলেন। স্বপ্নটা দেখেন বলেই বললেন, ‘দেখুন, আমার একাডেমিতে ছোট্ট যে বাচ্চাটা আসে, সেও জাতীয় দলে খেলার স্বপ্ন দেখে। আমি যখন কোচিং করাচ্ছি, অবশ্যই জাতীয় দলে কোচিং করানোর স্বপ্ন দেখি। তবে আমার তাড়াহুড়ো নেই। শিখছি, এগোচ্ছি। এভাবে এগোতে থাকলে হয়তো একদিন স্বপ্ন পূরণ হবে।’তাই হোক। আবার জাতীয় দলের জার্সি উঠুক আফতাবের গায়ে।    



70871,86688
সেমিফাইনাল নিশ্চিত বাংলাদেশের
অন্যান্য
প্রকাশ : ০৯ সেপ্টেম্বর ২০১৯, ০০:০০
যুব এশিয়া কাপস্পোর্টস রিপোর্টারঅধিনায়ক আকবর আলীকে সেঞ্চুরি থেকে দুই রান বাকি থাকতেই থামতে হয়েছে। না, আউট হননি তিনি। কিন্তু, সেঞ্চুরি করার আগেই দল পৌঁছে গেছে জয়ের বন্দরে। তাই, সেঞ্চুরি নিয়ে তার আর কোনো আক্ষেপ থাকার কথা না। তার ৯৮ রানের ইনিংসে ভর করেই শ্রীলঙ্কায় চলমান যুব এশিয়া কাপে টানা দ্বিতীয় জয় পেয়েছে বাংলাদেশ।কলম্বোর পি সারা ওভালে নেপালের বিপক্ষে জয়ের ব্যবধান ছয় উইকেটের। এর আগে সংযুক্ত আরব আমিরাতের বিপক্ষে প্রথম ম্যাচেও ছয় উইকেটে জিতেছিল আকবর আলীর দল। টানা দুই জয়ে সেমিফাইনাল নিশ্চিত হয়ে গেল সফরকারীদের। আগামীকাল মঙ্গলবার ‘বি’ গ্রুপে নিজেদের শেষ ম্যাচে মোরাতুয়ায় দলটির প্রতিপক্ষ স্বাগতিক শ্রীলঙ্কা। গতকাল সেমিফাইনাল নিশ্চিত করেছে শ্রীলঙ্কাও। টানা দ্বিতীয় জয় পাওয়ার ম্যাচে তারা ৫২ রানের বড়ো ব্যবধানে হারিয়েছে সংযুক্ত আরব আমিরাতকে।নেপালের বিপক্ষে জয়ের জন্য বাংলাদেশের লক্ষ্য ছিল ২৬২ রানের। তাতে শুরুটা ভালো হয়নি বাংলাদেশের। মাত্র ১৯ রানের মধ্যে দুই ওপেনারকে হারিয়ে বিপদে পড়ে বাংলাদেশ। যদিও, এর পরের চার ব্যাটসম্যান এই বিপদটা প্রকট হতে দেননি। মাহমুদুল হাসান জয় ৪০ ও তৌহিদ হূদয় ৬০ রান করে প্রাথমিক বিপর্যয় প্রতিরোধ করেন।তৃতীয় উইকেট জুটিতে এই দুই জনে যোগ করেন ৭৯ রান। এরপর দুই জনে আউট হয়ে গেলে অধিনায়ক আকবর আলী নিজেই শামীম হোসেনের সঙ্গে হাল ধরেন। পঞ্চম উইকেট জুটিতে এই দুই জন মিলে ১৩০ রানের অবিচ্ছিন্ন জুটি গড়েন। সেটাও আবার মাত্র ১৭ ওভারে। ১৪টি চারের সৌজন্যে উইকেটরক্ষক ব্যাটসম্যান আকবর আলী ৮২ বল খেলে ৯৮ রানে অপরাজিত থাকেন। আর শামীম অপরাজিত ছিলেন ৪২ রানে। মাত্র ৪ উইকেট হারিয়ে চার বল বাকি থাকতেই জয়ের বন্দরে পৌঁছে যায় বাংলাদেশ। নেপালের হয়ে কমল সিং নেন দুই উইকেট।এর আগে টসে হেরে ব্যাট করতে নামা নেপাল নির্ধারিত ৫০ ওভারে ৮ উইকেট হারিয়ে করে ২৬১ রান। ওপেনার পবন সরাফ ৮১ ও সন্দীপ জোরা ৫৬ রান করেন। দুইটি করে উইকেট নেন বাংলাদেশের তানজিম হাসান সাকিব ও শাহীন আলম।সংক্ষিপ্ত স্কোর:টস: বাংলাদেশনেপাল অনূর্ধ্ব ১৯ দল: ৫০ ওভারে ২৬১/৮ (গৌতম ৩২, পবন ৮১, আসিফ ৩, কুশাল ২৮, রোহিত ১৪, সন্দীপ ৫৬, ভীম ২১, রশিদ ৬, কমল ৯*, চৌহান ১*; তানজিম ২/৫১, মৃত্যুঞ্জয় ১/৫৫, রাকিবুল ১/৩২, শাহীন ২/৫৮, মিজানুর ১/৩৫, শামীম ০/৩, হূদয় ১/২৪)বাংলাদেশ অনূর্ধ্ব  ১৯ দল: ৪৯.২ ওভারে ২৬২/৪ (তানজিদ ৯, অনিক ৫, মাহমুদুল ৪০, হূদয় ৬০, আকবর ৯৮*, শামীম ৪২*; কমল ২/৫৯, রশিদ ১/৪৯, সাগর ০/৩৫, পবন ০/৫০, চৌহান ১/১৭)ফল: বাংলাদেশ অনূর্ধ্ব ১৯ দল ৬ উইকেটে জয়ী।ম্যাচ সেরা: আকবর আলী (বাংলাদেশ)। 



70872,86689
জয় দেখছে অস্ট্রেলিয়া
অন্যান্য
প্রকাশ : ০৯ সেপ্টেম্বর ২০১৯, ০০:০০
সফরকারী অস্ট্রেলিয়া ওল্ড ট্র্যাফোর্ডে চতুর্থ অ্যাশেজ টেস্টে জয়ের পথে আছে। গতকাল শেষ দিনের শেষ দুই সেশনে তাদের প্রয়োজন ছিল ৫ উইকেটের। চতুর্থ দিনে স্টিভেন স্মিথের ৯২ রানের ইনিংসের সুবাদে ইংল্যান্ডের সামনে ৩৮৩ রানের লক্ষ্য ছুড়ে দেয় অজিরা। বড়ো লক্ষ্য তাড়া করতে নেমে প্যাট কামিন্সের তোপে শুরুতেই বিপদে পড়ে স্বাগতিক দলটি। রয় বার্নস আর জো রুটের উইকেট হারিয়ে চতুর্থ দিন শেষ করে তারা। পঞ্চম দিনের শুরুতেও প্যাট কামিন্সের বীরত্ব অব্যাহত থাকে। বিপজ্জনক জেসন রয় এবং হেডিংলি টেস্টের নায়ক বেন স্টোকসকে অজি এই পেসার সাজঘরে ফেরালে জয়ের রাস্তা সুগম হয় অজিদের। রিপোর্টটি লেখার আগ পর্যন্ত ৫ উইকেটের বিনিময়ে ১১৬ রান তুলতে সক্ষম হয় ইংল্যান্ড। 



70873,86690
কিশোরী বিয়াঙ্কার স্বপ্ন পূরণ
অন্যান্য
প্রকাশ : ০৯ সেপ্টেম্বর ২০১৯, ০০:০০
গ্র্যান্ড স্ল্যামে আবারও ব্যর্থ সেরেনা স্পোর্টস ডেস্ককানাডিয়ান কিশোরী বিয়াঙ্কা আন্দ্রেস্কু তিন বছর আগে মজার ছলে নিজে নিজেই একটা চেক লিখেছিলেন। ইউএস ওপেন জয়ের মিছিমিছি রূপ ছিলো সে চেকে। কিন্তু সেটি আর স্বপ্ন থাকল না। গত শনিবার রাতে ইউএস ওপেনের ফাইনালে সেরেনা উইলিয়ামসকে সরাসরি সেটে হারিয়ে সে স্বপ্নকে বাস্তব করলেন বিয়াঙ্কা।দুর্ভাগ্য সেরেনার। এ নিয়ে চারবার গ্র্যান্ড স্ল্যামের ফাইনালে উঠেও মার্গারেট কোটের রেকর্ড ২৪টি শিরোপার সমকক্ষ হতে পারলেন না এই আমেরিকান। এবার বিয়াঙ্কার কাছে হারলেন ৬-৩, ৭-৫ গেমে। বিয়াঙ্কা এদিন শুরুর সেটে ৬-৩ গেমে জয় তুলে নেন। এরপর দ্বিতীয় সেটেও এগিয়ে গিয়েছিলেন ৫-১ গেমে। সেখান থেকে দারুণভাবে ফিরে এসে সেরেনা সেটটাকে নিয়ে যান টাইব্রেকারে। তবে স্নায়ু ধরে রেখে বিয়াঙ্কা ৭-৫ গেমের জয় তুলে নেন।প্রথম কানাডীয় হিসেবে ইউএস ওপেনের নারী একক জিতলো এ কিশোরী। মারিয়া শারাপোভার পর কুড়ি পেরোনোর আগে গ্র্যান্ড স্ল্যাম জেতা প্রথম নারী খেলোয়াড়ও বনে যান তিনি। ২০০৪ সালে ১৭ বছর বয়সে উইম্বলডন জিতেছিলেন রুশ তারকা।ইউএস ওপেনের ফাইনালের আগে ১৯ বছর বয়সি বিয়াঙ্কা জানিয়েছিলেন সেরেনার বিপক্ষে ফাইনালে খেলবেন এমন কথা এক বছর আগেও কেউ বললে তাকে পাগল ভেবে বসতেন তিনি। র্যাংকিংয়ে সে সময় ২০০রও বাইরে থাকা বিয়াঙ্কার পক্ষে এমনটা ভাবা কঠিন ছিল না মোটেও। অথচ সেই কুড়ি ছুঁইছুঁই মেয়েটিই এক বছরের মাথায় কত প্রতিকূলতা জয় করে জিতলেন বছরের শেষ আর নিজের প্রথম গ্র্যান্ড স্ল্যামটি! শনিবারের ফাইনালে কেবল অভিজ্ঞতায় ঋদ্ধ সেরেনাই তার প্রতিপক্ষ ছিলেন না, আমেরিকান তারকার ইতিহাস ও আর্থার অ্যাশ স্টেডিয়ামের ২০ হাজারের মতো দর্শকও বিপক্ষেই ছিলেন তার। এক পর্যায়ে তো দর্শকদের গর্জনে কানে হাত দেওয়ার জোগাড় হয়ে গিয়েছিল তার!কানাডিয়টি খেলা শেষে সেটা স্বীকারও করে নিলেন অকপটে, ‘দর্শকদের এই ব্যাপারটাকেও হারাতেই হতো আমাকে। আমি জানতাম এখানকার দর্শক সেরেনার জয়ই দেখতে চাইছিল। সেরেনা ফিরে আসার চেষ্টা করবেন, এটা প্রত্যাশিতই ছিল। কিন্তু আমি সেটা না হতে দেওয়ার জন্য আমার সেরা চেষ্টাটাই করেছি। সেটা করতে পেরেছি বলে আমি আনন্দিত।’দীর্ঘ এ স্বপ্ন সত্যি হওয়ার ব্যাপারটিকে পাগলাটে বলে আখ্যা দিলেন বিয়াঙ্কা, ‘এই মুহূর্তটার জন্য অনেকদিন ধরেই স্বপ্ন দেখছিলাম। এটা সত্যি হওয়াটা পাগলাটে।’চলতি বছরটা স্বপ্নের মতো কাটছে বিয়াঙ্কার। ক্যারিয়ারের প্রথম গ্র্যান্ড স্ল্যামের পাশাপাশি ইন্ডিয়ানা ওয়েলস ওপেন ও কানাডিয়ান ওপেনের শিরোপাও জিতেছেন তিনি। তবে এমন অনুভূতির সঙ্গে অভ্যস্ত হয়ে উঠতে চান বলে জানালেন বিয়াঙ্কা, ‘এটা পাগলাটে একটা বছর যাচ্ছে। তবে এই অনুভূতির সঙ্গে অভ্যস্ত হয়ে উঠতে পারব আমি।’ইউএস ওপেন জয়ের ফলে ৩১ লাখ ৩০ হাজার ইউএস ডলার পাচ্ছেন তিনি। এ ব্যাপারে এক প্রশ্নের জবাবে তিনি বলেন, ‘আমাকে জিজ্ঞেস করবেন না, কারণ এ নিয়ে আমার কোনো ধারণাই নেই। জীবনে কখনো এত অর্থের মালিক হইনি আমি।’প্রতিপক্ষ সেরেনারও দারুণ প্রশংসা কুড়িয়েছেন বিয়াঙ্কা, ‘আমার মনে হয়েছে চাপের মুখে ভালো খেলে সে। সে মাঠে নামে এবং দারুণ খেলে। সে যাতে দক্ষ সেটাই করে। আর সেটা হচ্ছে বলের কাছে দ্রুত পৌঁঁছানো, জয়সূচক শট মারা আর তীব্রতা নিয়ে খেলা।’  



70874,86691
তাজিকিস্তানে ম্যাচের আগে কড়াকড়ি নিয়ম জেমির
অন্যান্য
প্রকাশ : ০৯ সেপ্টেম্বর ২০১৯, ০০:০০
স্পোর্টস রিপোর্টারদশ দিনের জন্য তাজিকিস্তান অবস্থান করছে বাংলাদেশ ফুটবল দল। কাতার বিশ্বকাপ এবং এশিয়ান কাপ ফুটবলের বাছাইয়ে আফগানিস্তানের বিপক্ষে মাঠে নামার আগে দুইটি প্রস্তুতি ম্যাচ খেলেছে তাজিকিস্তানে। এবার আসল লড়াইয়ের প্রস্তুতি। আজ প্রস্তুতির শেষ সেশন।  আগামীকাল বাংলাদেশ এবং আফগানিস্তান ম্যাচ। এই ম্যাচটাকে সামনে রেখে বাংলাদেশ ফুটবল চূড়ান্ত অনুশীলন শেষ করছে আজ।আফগানিস্তান কেমন দল সেটা জানা হয়ে গেছে বাংলাদেশের। এরই মধ্যে আফগানিস্তান প্রথম ম্যাচ খেলেছে। কাতারের কাছে ৬-০ গোলে হেরেছে আফগানিস্তান। বাংলাদেশের ব্রিটিশ কোচ জেমি ডে আফগানিস্তান এবং কাতারের ম্যাচটি দেখেছেন। দুটোই তার প্রতিপক্ষ। তবে আফগানদের ওপর কড়া নজর ছিল জেমির। কাতারের বিপক্ষে না পারলেও যে বাংলাদেশের বিপক্ষেও মাথা নোয়াবে আফগানরা এটা ভাবাও ভুল। কারণ আফগানিস্তান জাতীয় দলের বেশিরভাগ ফুটবলার ইউরোপের বিভিন্ন লিগে খেলছেন নিয়মিত। ওরা বাংলাদেশের ফুটবলারদের চেয়ে অনেক বেশি ধারালো। জেমি চাইছেন তাদের ধারালো চাকুর কাছে যেন বাংলার ফুটবলাররা ফানা ফানা না হয়ে যায়। নিজেদের ঘর আগলে রেখে আক্রমণে যাওয়ার পরিকল্পনা করছেন জেমি। তাই হয়তো কোচ নির্দিষ্ট কোনো পজিশন না ভেবে ১১ জনকে নিয়ে ১১টি পজিশন নিয়ে ভাবছেন। একাদশ তৈরি করবেন আজ রাতেই।তাজিকিস্তানের পৃথক ক্লাব ফুটবল দলের বিপক্ষে দুটো প্রস্তুতি ম্যাচ নিয়ে খুশি জেমি। প্রথমটিতে হার এবং দ্বিতীয়টিতে ড্র। গোল করে এগিয়ে থেকেও ড্র হয়েছে ম্যাচটি। এই দুই ম্যাচ নিয়ে খুশি কোচ। দুই ম্যাচ যা কিছু দেখা হয়ে গেছে। কোচের মূল টার্গেট ছিল আফগানদের বিপক্ষে সেরা একাদশ গঠন করা। এটাও ঠিক যে, সেরা একাদশ মানে এই নয় যে আফগানদের হারানোর জন্যই সেরা একাদশ গঠন। জেমি এটা নিয়ে সংবাদ মাধ্যমের সঙ্গে কথাও বলতে রাজি না। কারণ তিনি নিজেই নিশ্চিত ছিলেন না কারা ঢুকবে সেরা একাদশে। তবে একাদশ যেমনই হোক দল মাঠে নামবে আফগানদের ঠেকাও। কোচ জেমি সংবাদ মাধ্যমকে জানিয়েছেন যে দলের একাধিক ফুটবলার ইউরোপের বিভিন্ন লিগে খেলছে সেই দলের খেলোয়াড়দের পারফরম্যান্সের মাপকাঠিও থাকবে ভিন্ন মাত্রায়। হাত-পা গুটিয়ে বসে নেই বাংলাদেশ দলের অধিনায়ক জামাল ভুঁইয়া। দুই ম্যাচের পর তার যে অভিজ্ঞতা তাতে সেটা নিয়ে দলের অন্যান্য খেলোয়াড় রবিউল, রহমত মিয়া, মামুনুল ইসলাম, মতিন মিয়া, জীবন, সুফিল, জনি, সুশান্তদের সঙ্গে টিম মিটিং হচ্ছে নিয়মিত। জামাল ভুঁইয়া তার খেলোয়াড়দের সিরিয়াস হতে নিজ উদ্যোগে চেষ্টা করে যাচ্ছেন। আর কোচ জেমি দলের মধ্যে শৃঙ্খলা রাখতে অনেক কড়াকড়ি নিয়মও আরোপ করেছেন। হোটেলের বাইরে যখন তখন যাওয়া-আসা, রাত জেগে ফেসবুক চালানো, টিভি দেখা, অহেতুক গল্প আড্ডায় মেতে সময় কাটানো যাবে না।আফগানদের বিপক্ষে ফিরতি ম্যাচ হবে ঢাকায়। হোম অ্যান্ড অ্যাওয়ের ম্যাচে পাঁচ দলের গ্রুপ লড়াইয়ে প্রত্যেক দল ৮টি করে ম্যাচ খেলবে। ই গ্রুপে বাংলাদেশের সঙ্গী আফগানিস্তান, কাতার, ভারত এবং ওমান।      



70875,86692
মেসি হবেন সালাহ!
অন্যান্য
প্রকাশ : ০৯ সেপ্টেম্বর ২০১৯, ০০:০০
স্পোর্টস ডেস্কআর্সেন ওয়েঙ্গারের বিশ্বাস, প্রতিপক্ষ গোলমুখে স্বার্থপরতা কমালে লিওনেল মেসির সমকক্ষ হতে পারবেন লিভারপুল তারকা মোহামেদ সালাহ। বার্সা অধিনায়ককে ছাড়িয়ে যাবার ক্ষমতাও আছে মিসরীয় অধিনায়কের, এমনটাই জানালেন সাবেক আর্সেনাল কোচ।শেষ দুই মৌসুমে ইউরোপীয় ফুটবলে লিভারপুলের পুনরুত্থানের পেছনে সালাহর ভূমিকা অসামান্য। বাঁ পায়ে খেলেন, মাঠের ডান প্রান্ত ধরে আক্রমণে ওঠার ধরনের কারণে মেসির সঙ্গে তার মিল খোঁজা হয় হরহামেশাই। তবে ওয়েঙ্গারের মতো, মেসির সমান হতে হলে সালাহকে স্বার্থপরতা ছাড়তে হবে আগে।সাবেক আর্সেনাল কোচ বলেন, ‘তার সঙ্গে মেসির সাদৃশ্য আছে। কিন্তু মেসির ধারাবাহিকতাটাকে রপ্ত করতে হবে তার। এখন তাকে কেবলই ভালো ফিনিশার বলে মনে হয় আমার কিন্তু মেসি সম্পূর্ণ পরিপূর্ণ একটা ব্যাপার, সে সতীর্থদের জন্যেও বল বাড়িয়ে দেয়। এবং সালাহ নিজের গোল করা নিয়েই আচ্ছন্ন থাকে।তবে অভিজ্ঞতা বাড়ার সঙ্গে সঙ্গে সালাহ দলীয় খেলাটাও আয়ত্তে এনে ফেলবেন বলে ধারণা ওয়েঙ্গারের, ‘বয়স বাড়ার সঙ্গে সঙ্গে কখন নিজে গোল করতে হবে এবং কখন সতীর্থদের জন্যে বাড়িয়ে দিতে হবে সে সেটাও রপ্ত করে ফেলবে। আমি তাকে দারুণ পছন্দ করি, সে দারুণ প্রতিভাবান!’ তবে নিঃস্বার্থ খেলার জন্যে লিভারপুল আক্রমণভাগে সালাহর সঙ্গী রবার্তো ফিরমিনোর দারুণ প্রশংসা করেন ওয়েঙ্গার। তিনি বলেন, ‘দলের জন্য যে নিজের স্বার্থ কিছুটা বিসর্জন দেয় তাকেই ভুলে যান আপনি। এমন খেলোয়াড় হচ্ছে ফিরমিনো। এমনটা লুই সুয়ারেজ করত মেসি এবং নেইমারের জন্য। সে এমন একজন খেলোয়াড় যে দলের জন্যে খেলে, সতীর্থদের জন্য কাজ করে এবং তাদের জ্বলে উঠতে সাহায্য করে। জিগস ধাঁধার এমন অংশ খুঁজে পাওয়া মুশকিল।’  



70876,86693
পর্তুগাল, ফ্রান্স ও ইংল্যান্ডের অনায়াস জয়
অন্যান্য
প্রকাশ : ০৯ সেপ্টেম্বর ২০১৯, ০০:০০
ইউরো ২০২০ স্পোর্টস ডেস্কবর্তমান চ্যাম্পিয়ন পর্তুগাল, ফ্রান্স ও ইংল্যান্ড অনায়াস জয়ে ইউরো ২০২০-এর চূড়ান্ত পর্বে ওঠার সম্ভাবনা বাড়িয়েছে।পর্তুগাল শিরোপাধারী হলেও ইউরোপিয়ান চ্যাম্পিয়নশিপের বাছাই পর্বে ‘বি’ গ্রুপে এ পর্যন্ত তিন খেলায় অংশ নিয়ে কেবল পাঁচ পয়েন্ট পেয়েছে। বেলগ্রেডে অনুষ্ঠিত খেলাটিতে পর্তুগাল সার্বিয়ার বিরুদ্ধে ৪-২ গোলে জয়ী হয়। ক্রিশ্চিয়ানো রোনালদো এক গোল দেন। অপর গোলগুলো আসে উইলিয়াম কার্ভালহো, গনচালো গুয়েদেস ও বার্নার্দো সিলভা। রোনালদোর দলের এটা হলো বাছাই পর্বে প্রথম জয়। শীর্ষে থাকা ইউক্রেনের চেয়ে পর্তুগাল এখনো আট পয়েন্ট পেছনে। পর্তুগিজরা অবশ্য আজ মঙ্গলবার রাতে জয়হীন লিথুনিয়ার বিরুদ্ধে খেলতে নেমে জিতে গেলে অবস্থান সংহত করতে পারবে। লিথুনিয়ার মাঠে ইউক্রেন এই রাতে ৩-০ গোলে জয়ী হয়। ইউক্রেনের এটি ছিল পঞ্চম খেলা।ফ্রান্স গত শনিবার রাতে অনুষ্ঠিত খেলায় ‘এইচ’ গ্রুপে আলবেনিয়াকে ৪-১ গোলে হারায়। স্ট্যাড ডি ফ্রান্সে অনুষ্ঠিত খেলাটিতে কিংসলি কোমান তিন বছর পর আবার জাতীয় দলের হয়ে গোল করলেন। তিনি একাই দুই গোল দেন। দলের জয়ে গোল দিয়ে অবদান রাখেন অলিভিয়ের জিরু ও বদলি খেলোয়াড় জনাথন ইকোনে।আইসল্যান্ড এ গ্রুপে কিছু সময়ের জন্য শীর্ষে উঠেছিল মোলদোভাকে ৩-০ গোলে হারিয়ে। কিন্তু দিদিয়ের দেশ্যামের ফরাসি বাহিনী জয়টির সুবাদে তাদের মতোই ১২ পয়েন্ট পায়। তুরস্ক শেষ মুহূর্তের গোলে অ্যান্ডোরার বিরুদ্ধে ১-০ তে জিতে সমান পয়েন্টে এসে দাঁড়ালেও ফ্রান্স গোল ব্যবধানে সবার ওপরে ঠাঁই নেয়।কোচ দেশ্যাম মনে করেন তার দল আরো বেশি ব্যবধানে জিততে পারত। তিনি বলেন, ‘স্কোরশিট খুবই ইতিবাচক। আমরা আরো বেশি ব্যবধানে জিততে পারতাম। আমাদের যা করতে হতো তাই করি, এমনকি শেষদিকে আমরা কিছুটা গা ছেড়ে দেওয়ার পরও।’ইংল্যান্ডও এ রাউন্ডে নিজেদের মাঠ ওয়েম্বলিতে সহজে বুলগেরিয়াকে হারিয়ে শতভাগ জয়ের রেকর্ড বজায় রাখে। ৪-০ গোলের জয়টিতে ছিল হ্যারি কেইনের হ্যাটট্রিক। কেইন এখন জাতীয় দলের হয়ে ৪০ খেলায় ২৫ গোল করলেন। রাহিম স্টার্লিংয়ের অপর গোলটিতেও ছিল ইংল্যান্ড অধিনায়ক কেইনের ছোঁয়া। 



70877,86694
জাতীয় সংগীত বিভ্রাট!
অন্যান্য
প্রকাশ : ০৯ সেপ্টেম্বর ২০১৯, ০০:০০
ইউরো ২০২০ বাছাইপর্বে শনিবার রাতে স্বাগতিক ফ্রান্সের মুখোমুখি হয়েছিল আলবেনিয়া। জাতীয় সংগীত বাজানোর সময়েই বাজলো বিপত্তি। আলবেনিয়ার জাতীয় সংগীতের বদলে বাজানো হলো অ্যান্ডোরার জাতীয় সংগীত! এরপর স্টেডিয়ামের ঘোষণাকারী আলবেনিয়ার বদলে আর্মেনিয়ার কাছে ক্ষমা চেয়ে ব্যাপারটাকে আরো ঘোলাটে করে তোলেন। তবে কর্তৃপক্ষ এত বড়ো ভুল করলেও স্বাগতিক ফ্রান্স কোনো ভুল করেনি। আলবেনিয়ার বিপক্ষে ৪-১ গোলের সহজ জয় ঠিকই তুলে নিয়েছে বিশ্বচ্যাম্পিয়নরা। কিংসলে কোম্যান করেন জোড়া গোল আর অলিভিয়ের জিরু ও তরুণ নানিতামো ইকোনের পা থেকে আসে একটি করে গোল। ম্যাচের অন্তিম সময়ে আলবেনিয়ার সান্ত্বনাসূচক গোলটি করেন চিকাল্লেসি।  



70878,86695
জুনিয়র হকির জন্য এক ডজন প্রস্তুতি ম্যাচ
অন্যান্য
প্রকাশ : ০৯ সেপ্টেম্বর ২০১৯, ০০:০০
 স্পোর্টস রিপোর্টারবঙ্গবন্ধু জুনিয়র (অনূর্ধ্ব-২১) এশিয়া কাপ হকি আগামী বছর ঢাকায় অনুষ্ঠিত হবে। জুনে হওয়ার কথা রয়েছে এই টুর্নামেন্ট। জুনিয়র এশিয়া কাপ হকিতে ভালো পারফরম্যান্স করার জন্য বাংলাদেশ দল নিয়ে বড়ো পরিকল্পনা রয়েছে হকি ফেডারেশনের। দেশের মধ্যে সবসময় অনুশীলনের থাকার পাশাপাশি বিদেশের মাটিতেও অনুশীলন করার উদ্যোগ নেওয়া হয়েছে। আপাতত ভারতে যাচ্ছে অনূর্ধ্ব-২১ হকি দল। এ মাসেই ভারতে যাওয়ার কথা। সেখানে এক ডজন প্রস্তুতি ম্যাচ খেলবে বাংলাদেশ। হকি ফেডারেশনের সহসভাপতি রশিদ সিকদার গতকাল জানিয়েছেন ভারতে পাঠানো হবে অনূর্ধ্ব-২১ হকি দলকে। তিনি বলেন, ‘ভারতের চন্ডিগড়, পাঞ্জাব, হরিয়ানাসহ চারটি রাজ্যে প্রস্তুতি ম্যাচ খেলবে। বারো থেকে পনেরটি ম্যাচ খেলার প্রস্তুতি নেওয়া হয়েছে। এ মাসেই দলু চলে যাবে।’ রশিদ সিকদার বলেন, বিভিন্ন হকি একাডেমির বিপক্ষে খেলাগুলো হবে।’জুনিয়র হকি দলের কোচ সাবেক তারকা খেলোয়াড় মামুনুর রশিদ এখন দলের প্রশিক্ষণের দায়িত্ব পালন করছেন। ১০০ খেলোয়াড় নিয়ে বাছাই করে এখন সেখানে রয়েছে ৪১ জন খেলোয়াড়। এখান থেকে বাছাই করে ২২ জনকে ভারতে পাঠানো হবে প্রস্তুতি ম্যাচ খেলার জন্য। ফেডারেশন বলছে, ১৮ সেপ্টেম্বর পাঠানো হবে। যদিও এখনো ভিসা প্রক্রিয়া শুরু হয়নি। সেটিও হয়ে যাবে বলে শুনিয়েছেন ফেডারেশন কর্মকর্তা।জুনিয়র হকি দল নিয়ে আরো পরিকল্পনা রয়েছে ফেডারেশনের। ভারত থেকে ঢাকায় ফেরার পর একটি সিরিজ টুর্নামেন্টে অংশ নিতে পারে বাংলাদেশ অনূর্ধ্ব-২১ হকি খেলোয়াড়রা। এজন্য ওমানকে আমন্ত্রণ জানানো হয়েছে। ওমান পাকিস্তানে খেলতে যাবে। সেখান থেকে ঢাকায় আসতে পারে এমন একটি প্রবল সম্ভাবনার কথা জানিয়েছেন ফেডারেশন সহসভাপতি রশিদ সিকদার। ওমান আসলে সঙ্গে পাকিস্তানও আসতে পারে। রশিদ সিকদার বলেন, ‘যদি ওমান এবং পাকিস্তানকে পাওয়া যায় তাহলে তিন দেশ নিয়ে সিরিজ হবে ঢাকায়।’ এই সিরিজ হবে অক্টোবরে।ভারত এবং ঢাকায় প্রস্তুতির পর অনূর্ধ্ব—২১ হকি দলকে দক্ষিণ কোরিয়ায় পাঠানো হতে পারে। সেখানে তিন দেশ নিয়ে আরেকটি টুর্নামেন্টে খেলার সুযোগ পেতে পারে বাংলাদেশ। সম্প্রতি হকি ফেডারেশনের সাধারণ সম্পাদক মোমিনুল হক সাঈদ এবং রশিদ সিকদার জাপান সফরে গিয়েছিলেন হকির কার্যক্রমে অংশ নিতে। সেখানে কোরিয়ান হকি কর্মকর্তার সঙ্গে কথা হয়েছে। কোরিয়ায় খেলতে যাওয়ার সম্ভাবনার কথাও কাল জানিয়েছেন রশিদ সিকদার।  



70879,86696
সিঙ্গাপুরে নারী হকির প্রথম ম্যাচ আজ
অন্যান্য
প্রকাশ : ০৯ সেপ্টেম্বর ২০১৯, ০০:০০
 স্পোর্টস রিপোর্টারসিঙ্গাপুরে নারী জুনিয়র (অনূর্ধ্ব-২১) এএইচএফ কাপ হকিতে আজ বাংলাদেশের খেলা। অ্যাঙ্করভ্যালের  সেংক্যাং হকি স্টেডিয়ামের মাঠে সিঙ্গাপুরের বিপক্ষে বাংলাদেশের ম্যাচটা সন্ধ্যা ৬টায়। আন্তর্জাতিক হকিতে বাংলাদেশের এই নারীরা প্রথম লড়াই করছে। বাংলাদেশের নারীদের  অভিজ্ঞতা নেই। মাত্রই তারা হকি স্টিক নিয়ে মাঠে নামছে। ঘরের মাঠে হকি খেলোয়াড়দের যত্সামান্য অনুশীলনও আন্তর্জাতিক লড়াইয়ে খুব একটা প্রভাব ফেলবে না জানা আছে তাদের। অভিজ্ঞতা অর্জনে বছরের পর বছর খেলে দক্ষ হতে হয়। কিন্তু বাংলাদেশের নারীদের সেই সুযোগ হয়নি কখনো। পুরুষদের ধাক্কাধাক্কিতে দেশের হকিতে নারীদের মাঠে টেনে আনার সুযোগও নেওয়া হয়নি আধুনিক যুগে। অনেক দেরিতে হলেও নারী হকির যুগটা আবার শুরু হয়েছে বাংলাদেশে। অনূর্ধ্ব-২১ নারী হকি দল ঢাকায় অনুশীলন করার পাশাপাশি ভারতীয় নারী দলের বিপক্ষে প্রস্তুতি ম্যাচ খেলেছে। ঐ টুকুই অভিজ্ঞতা। অভিজ্ঞতার ভাণ্ডারসমৃদ্ধ না হলেও আত্মবিশ্বাস আছে মেয়েদের। দলের অধিনায়ক রিতু খানম জানিয়েছেন, ‘প্রথম ম্যাচে স্বাগতিক সিঙ্গাপুরের বিপক্ষে প্রতিরোধ গড়বেন তারা। শ্রীলঙ্কা, হংকং, উজবেকিস্তান, চায়নিজ তাইপে কোনো দলকে ছাড় না দেওয়ার মানষিকতা নিয়েই তৈরি হচ্ছি আমরা।’যতটুকু অনুশীলন হয়েছে এর চেয়ে বেশি করাও সম্ভব না। এই মেয়েরা দিনরাত অনুশীলন করেছেন। স্টিক হাতে অভিজ্ঞতা অর্জন করতে পরিশ্রম করেছেন। ঈদের ছুটির সময় তারা বাড়ি গেছেন। এছাড়া পুরোটা সময় ক্যাম্পেই কেটেছে খেলোয়াড়দের। মেয়েরা আজ প্রথম খেলায় কেমন করে তা দেখার জন্য একাধিক হকি কর্মকর্তা সিঙ্গাপুর যাচ্ছে। নারী হকি দলের সঙ্গে এক জন নারী আম্পায়ার আয়শা পারভীন মহুয়াও  রয়েছেন। যিনি বাংলাদেশে প্রথম কোনো নারী আন্তর্জাতিক আম্পায়ার হয়েছেন। 



70880,86697
আজকের টিভি
অন্যান্য
প্রকাশ : ০৯ সেপ্টেম্বর ২০১৯, ০০:০০
ক্রিকেটবাংলাদেশ-আফগানিস্তানচট্টগ্রাম টেস্ট, পঞ্চম দিনসরাসরি সকাল ১০টাগাজী টেলিভিশন ও স্টার স্পোর্টস সিলেক্ট ১টেনিসইউএস ওপেনস্টার স্পোর্টস ১ ও ২হাইলাইটসরাত ১০টা 



70881,86698
যমুনা সার কারখানা বন্ধে ক্ষতি হাজার কোটি টাকা
অন্যান্য
প্রকাশ : ০৯ সেপ্টেম্বর ২০১৯, ০০:০০
কর্মহীন ৩৫ হাজার লোকএস এম হালিম দুলাল, জামালপুর প্রতিনিধিজামালপুরের সরিষাবাড়ীর তারাকান্দিতে দেশের সর্ববৃহত্ দানাদার ইউরিয়া উত্পাদনকারী যমুনা সার কারখানাটি ৯ মাস ধরে বন্ধ রয়েছে। অ্যামোনিয়া গ্যাস প্ল্যান্টের কনভার্টার হিটারে ভয়াবহ আগুন লেগে ক্ষতিগ্রস্ত হওয়ার পর থেকে কারখানাটির এ অবস্থা। তাই বিকল্প ব্যবস্থায় কারখানাটি চালু করতে কর্তৃপক্ষ ইউরোপ থেকে একদল বিশেষজ্ঞ নিয়ে এলেও আজও চালু করা সম্ভব হয়নি। দীর্ঘদিন কারখানাটি বন্ধ থাকায় অন্যান্য মূল্যবান যন্ত্রাংশ নষ্ট হওয়ার আশঙ্কার পাশাপাশি হাজার কোটি টাকা লোকসান গুনতে হবে। অপরদিকে, কারখানা সংশ্লিষ্ট প্রায় ৩৫ হাজার শ্রমিক-কর্মচারীসহ পরিবহন সংশ্লিষ্টরা বেকার হয়ে মানবেতর জীবনযাপন করছেন।কারখানাসংশ্লিষ্ট সূত্রে জানা যায়, গত বছরের ২৭ নভেম্বর ভোর ৬টায় অ্যামোনিয়া গ্যাস প্ল্যান্টের কনভার্টার হিটারে ভয়াবহ আগুনের ঘটনা ঘটে। এতে প্রায় ২০০ কোটি টাকার বেশি ক্ষতিগ্রস্ত হয় কারখানাটি। ফলে কারখানার উত্পাদন বন্ধ হয়ে যায়। এদিকে বিকল্প পন্থায় কারখানাটি চালু করতে ইউরোপ থেকে প্রসেস লাইসেন্সর বিশেষজ্ঞদল আনা হয়। ইরোপিয়ান বিশেষজ্ঞ দল এসে ২৮০ ডিগ্রি সেলসিয়াস তাপমাত্রা তুলতে সক্ষম হলেও কারখানা চালু করতে ৩৩২ ডিগ্রি সেলসিয়াস তাপমাত্রার প্রয়োজন হয়। তাই কারখানাটি চালু কিংবা সচল করা সম্ভব হয়নি। যদিও কারখানা সচল হয়নি, তবুও ইউরোপীয় বিশেষজ্ঞ দলকে ৬৬ হাজার ইউরো অর্থাত্ প্রায় কয়েক কোটি টাকা বিল দিতে হবে বলে জানিয়েছে কর্তৃপক্ষ।সূত্রে জানা যায়, যমুনা সার কারখানাটি ১৯৯১ সালের ৩১ ডিসেম্বর থেকে সার উত্পাদনে যায়। ঐ সময় থেকেই ১ হাজার ৭০০ মেট্রিক টন ইউরিয়া সার উত্পাদন করে আসছিল; কিন্তু যন্ত্রপাতি পুরোনো হওয়া এবং চাহিদার তুলনায় তিতাস গ্যাস সরবরাহ না থাকার কারণে গড়ে সার উত্পাদন নেমে এসেছিল ১ হাজার ৬০০ মেট্রিক টনে। সে হিসাব অনুযায়ী গত ৯ মাসে সার উত্পাদন ব্যাহত হয়েছে প্রায় ৪ লাখ ৩২ হাজার মেট্রিক টন। এছাড়াও এক বছর কারখানা বন্ধ থাকায় কর্মকর্তা/কর্মচারীদের বেতনভাতাসহ সব কিছু মিলে ক্ষতির পরিমাণ দাঁড়াবে প্রায় হাজার কোটি টাকার ওপরে।যমুনা ফার্টিলাইজার কোম্পানি লিমিটেড (জেএফসিএল) শ্রমিক-কর্মচারী ইউনিয়নের সাবেক সাধারণ সম্পাদক মো. মোয়াজ্জেম হোসেন জানান, শ্রমিক নেতা মো. জাহিদুর রহমান জানান, কারখানা বন্ধ থাকায় কারখানাসংশ্লিষ্ট প্রায় ৩৫ হাজার শ্রমিক-কর্মচারী বেকার হয়ে মানবেতর জীবনযাপন করছেন। এ বিষয়ে তারাকান্দির পরিবহন শ্রমিক নেতা মাসুদ আলী বলেন, কারখানা এলাকায় প্রায় ৬০০ ট্রাক আছে, প্রতিদিন ৩ থেকে ৪০০ ট্রাকে সার পরিবহন করা হয়ে থাকে। কারখানা বন্ধ থাকার কারণে পরিবহন সংশ্লিষ্ট ট্রাকের চালক-হেলপারসহ আরো প্রায় ৫ হাজার শ্রমিক বেকার হয়ে মানবেতর জীবনযাপন করছেন।অপরদিকে, দীর্ঘদিন কারখানা বন্ধ থাকলে এবং প্রয়োজনীয় পরিমান সার আমদানি করা না গেলে ১৯ জেলায় আগামী ইরিবোরো মৌসুমে সারসংকট দেখা দিতে পারে।এ বিষয়ে কারখানার ব্যবস্থাপনা পরিচালক খান জাভেদ আনোয়ারের কাছে কারখানা চালু প্রসঙ্গে জানতে চাইলে তিনি বলেন, সার কারখানা স্থাপনকারী প্রতিষ্ঠান জাপানের মিটসুবিশি হ্যাপি ইন্ডাস্ট্রিয়াল করপোরেশন। তাই মিটসুবিশি কোম্পানির সঙ্গে বিসিআইসির যোগাযোগ প্রক্রিয়া সম্পন্ন হয়েছে। স্টার্ট অফ হিটারটি তৈরির জন্য প্রতিষ্ঠানটি ফেব্রিকেশনের কাজ করছে। বিশেষজ্ঞ দলের একটি টিম সেপ্টেম্বরের মাঝামাঝি আসার কথা রয়েছে, অপর দলটি অক্টোবরে স্টার্ট অফ হিটারসহ অন্যান্য যন্ত্রাংশ নিয়ে কারখানায় আসবেন। নভেম্বরে মেরামতের কাজ শেষ হলে ডিসেম্বরে কারখানা সার উত্পাদনে যওয়ার আশা প্রকাশ করছেন তিনি। 



70882,86699
বিপাকে পাবনার গো-খামারিরা
অন্যান্য
প্রকাশ : ০৯ সেপ্টেম্বর ২০১৯, ০০:০০
পাবনা প্রতিনিধিগো-খাদ্যের বাড়তি দাম আর মিল্কভিটা ও বেসরকারি কোম্পানিগুলোর দুধের দাম বেঁধে দেওয়ায় বিপাকে পড়েছেন পাবনার গো-খামারিরা। ন্যায্যমূল্য না থাকায় উঠছে না দুধের উত্পাদন খরচ। জেলার ফরিদপুর উপজেলার দুগ্ধখামার মালিক সমিতির সভাপতি সাইফুল ইসলাম জানান, তার খামারে গরুর সংখ্যা ৭০। প্রতি সপ্তাহে ২৮ হাজার টাকার খাদ্য লাগে। তিলের খইল আগের সপ্তাহে কিনলেন ২১০০ টাকা বস্তা (৬০ কেজি)। সেই খইল এই সপ্তাহে কিনছেন ২৬০০ টাকা। ভুসিসহ সব ধরনের গো-খাদ্যের দাম বাড়লেও কোম্পানি দুধের সংগ্রহ মূল্য বাড়ায়নি। স্থানীয় খুচরা বাজারে প্রতি লিটার তরল দুধের দাম ৫০ থেকে ৬০ টাকা। কিন্তু কোম্পানিগুলো ঘনত্ব পরিমাপ করে মানভেদে দুধের দাম দেয় লিটারপ্রতি ৩৮ টাকা থেকে সর্বোচ্চ ৪০ টাকা। সর্বনিম্ন সংগ্রহ মূল্য লিটারপ্রতি ৫০ টাকা নির্ধারণের দাবি জানান তিনি।সাঁথিয়া উপজেলার সেলন্দা গ্রামের গো-খামারি সরোয়ার জাহান জানান, কোম্পানির দেয়া দামে তাদের খরচই ওঠে না। লোকসানে পড়ে অনেকেই গরু বিক্রি করে দিচ্ছে।  বেড়া  উপজেলার প্রাণ কোম্পানির কর্মকর্তা রাকিবুর রহমান বলেন, তারা দুধ সংগ্রহ কমাননি। একটি গরুর খাদ্য কতটুকু দরকার—অনেক খামারি বোঝেন না। বেশি খাওয়ালে লোকসান তো হবেই। তাছাড়া অনেকে দুধ শেষ পর্যন্ত দোয়ান না। বাছুরের জন্য রেখে দেন। ঐ দুধে ফ্যাট থাকে বেশি। ফ্যাট অনুযায়ী দাম নির্ভর করে।পাবনা জেলা প্রাণিসম্পদ কর্মকর্তা আল মামুন মন্ডল বলেন, পাবনা অঞ্চলে গো-খামারির সংখ্যা ৬ হাজারের ওপর। প্রতিদিন ৫ থেকে ৭ লাখ লিটার তরল দুধ উত্পন্ন হয়। যার প্রায় অর্ধেক মিল্কভিটা ও অন্যান্য প্রতিষ্ঠান সংগ্রহ করে। এই শিল্প গড়েই উঠেছে মিল্কভিটা ও অন্যান্য দুগ্ধ প্রক্রিয়াজাতকারী প্রতিষ্ঠানকে কেন্দ্র করে। ফলে দীর্ঘদিনেও দুধ বিক্রিতে বিকল্প ব্যবস্থা গড়ে ওঠেনি। এ কারণে দুগ্ধ সংগ্রহকারী প্রতিষ্ঠানগুলোর বেঁধে দেওয়া দামে দুধ বিক্রি করা ছাড়া কৃষকের অন্য পথ খোলা নেই। বিপণন ও সংরক্ষণে কোম্পানিগুলোর ওপর এই অতি নির্ভরতায় খামারিরা ন্যায্যমূল্য পাচ্ছেন না বলে জানান তিনি। এ ক্ষেত্রে খামারিদের নিজ উদ্যোগে সংরক্ষণ ও বিপণনে নতুন নতুন পথ খোঁজার পরামর্শ তার।পাবনা জেলা প্রশাসক কবীর মাহমুদ বলেন, যে কোনো অপ্রত্যাশিত সংকট থেকে এ শিল্পকে বাঁচাতে দীর্ঘমেয়াদী পরিকল্পনা নেওয়া প্রয়োজন। এ ব্যাপারে ঊর্ধ্বতন কর্তৃপক্ষকে জানানো হয়েছে।   



