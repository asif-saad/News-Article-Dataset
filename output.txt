535031,550848
জীবননাশের আশঙ্কায়
জাতিসংঘে যাননি
মাদুরো
বিশ্ব সংবাদ
প্রকাশ : ২৭ সেপ্টেম্বর ২০১৩, ২০:৪০
ভেনেজুয়েলার প্রেসিডেন্ট নিকোলাস মাদুরো তার জীবননাশের আশংকায় মার্কিন যুক্তরাষ্ট্র সফর বাতিল করেছেন। গত বুধবার জাতিসংঘের সাধারণ পরিষদে তার বক্তৃতা দেয়ার কথা ছিল। পরে বক্তার তালিকা থেকে তার নাম বাদ দেয়া হয়। -খবর বিবিসির
চীন সফর শেষে ভ্যানকুভার হয়ে তার যুক্তরাষ্ট্র যাওয়ার কথা থাকলেও হঠাত্ তিনি সিদ্ধান্ত পাল্টে ভেনেজুয়েলার রাজধানী কারাকাসে ফিরে আসেন। পরে তিনি জানান, ভ্যানকুভারে যাত্রাবিরতিকালে আমি বিভিন্ন মাধ্যম থেকে পাওয়া গোয়েন্দা তথ্য মূল্যায়ন করি। আমার জীবনের নিরাপত্তায় তাই সেখান থেকেই কারাকাসে ফিরে আসি। মাদুরো দু’জন মার্কিন নাগরিকের নাম উল্লেখ করেন এবং অভিযোগ করেন এই দু’জনের কারণে জীবননাশ হতে পারে। তবে যুক্তরাষ্ট্রের পররাষ্ট্র্র মন্ত্রণালয় মাদুরোর এই অভিযোগ উড়িয়ে দিয়েছে।



535032,550849
মধ্যপ্রাচ্যে শান্তি প্রতিষ্ঠার
সময় দ্রুত ফুরিয়ে যাচ্ছে
বিশ্ব সংবাদ
প্রকাশ : ২৭ সেপ্টেম্বর ২০১৩, ২০:৪০
মধ্যপ্রাচ্যে শান্তি ফিরিয়ে আনার প্রচেষ্টার সময় দ্রুত ফুরিয়ে আসছে বলে মনে করেন ফিলিস্তিনি প্রেসিডেন্ট মাহমুদ আব্বাস। সেই সঙ্গে ইসরাইলের বসতি নির্মাণের লাগাম টেনে ধরার জন্য তিনি বিশ্ব নেতাদের প্রতি আহ্বান জানান।
বৃহস্পতিবার জাতিসংঘের সাধারণ অধিবেশনে বক্তব্য রাখেন আব্বাস।
আব্বাস বলেন, “সময় দ্রুত ফুরিয়ে আসছে। সেই সঙ্গে শান্তি ফিরে আসার সম্ভাবনাও ক্ষীণ হয়ে যাচ্ছে। তলিয়ে যাচ্ছে সম্ভাবনাগুলো। সমঝোতার চলমান প্রচেষ্টাটিই হয়তো শান্তি ফেরানোর শেষ সুযোগ হয়ে যেতে পারে।
তিনি বলেন,“আমি এখানে সকলের প্রতি আবেদন জানাচ্ছি যে, ফিলিস্তিনের ভূমি বিশেষ করে জেরুজালেমে ইসরাইল ধারাবাহিকভাবে বসতি নির্মাণের যে কার্যক্রম চালাচ্ছে তার ব্যাপারে একটা ব্যবস্থা গ্রহণ করুন।”
এর একদিন আগেই যুক্তরাষ্ট্রের পররাষ্ট্রমন্ত্রী জন কেরি আরো আশাবাদী দৃষ্টিভঙ্গির ইঙ্গিত দিয়ে বলেছিলেন, উভয়পক্ষ আরো বিস্তারিত আলোচনা ও যুক্তরাষ্ট্রের ভূমিকা বৃদ্ধির ব্যাপারে একমত হয়েছে।
ইসরাইল ও ফিলিস্তিনের মধ্যে দীর্ঘদিন ধরে বন্ধ থাকা শান্তি আলোচনা চলতি বছরের জুলাইয়ে কেরির উদ্যোগেই আবার শুরু হয়েছে।
এবারই প্রথম জাতিসংঘের সাধারণ অধিবেশনে ফিলিস্তিনকে আনুষ্ঠানিকভাবে দ্য স্টেট অব প্যালেস্টাইন হিসেবে সম্মোধন করা হয়। যুক্তরাষ্ট্র ও ইসরাইলের আপত্তি সত্ত্বেও গত নভেম্বরে জাতিসংঘের সর্বশেষ সাধারণ অধিবেশনে ফিলিস্তিনকে পর্যবেক্ষক থেকে অ-সদস্য রাষ্ট্রে উন্নীত করা হয়।
এ ব্যাপারে আব্বাস বেশ জোরের সঙ্গেই বলেন, জাতিসংঘে ফিলিস্তিনের অবস্থানের উন্নতির অর্থ কোনোভাবেই এটা নয় যে ইসরাইলকে ‘অবমাননা’ করা হলো। তিনি ইসরাইলকে এক সঙ্গে কাজ করার আহ্বান জানান যাতে দুই দেশের জনগণ পরস্পরের ভালো প্রতিবেশী হওয়ার পথে এগিয়ে যেতে পারে।



535033,550850
রাশিয়ায় রিমান্ডে
গ্রিনপিসের ২০
কর্মী
বিশ্ব সংবাদ
প্রকাশ : ২৭ সেপ্টেম্বর ২০১৩, ২০:৪১
ব্যারেন্ট সাগরে রাশিয়ার একটি তেলক্ষেত্র দখলের প্রচেষ্টার অভিযোগে গ্রিনপিসের ২০ জন কর্মীর দুই মাসের রিমান্ড মঞ্জুর করেছে দেশটির এক আদালত। গতকাল শুক্রবার তাদেরকে এই সময়ের জন্য কারাগারে রাখার নির্দেশ দেয়া হয়।
এদিকে, এরই মধ্যে আটজনকে রবিবার পর্যন্ত রিমান্ড দেয়া হয়েছিল। এছাড়া বাকি দুই কর্মীর বিষয়ে বৃহস্পতিবার শেষ রাত নাগাদ সিদ্ধান্ত নেয়া হচ্ছিল। যুক্তরাজ্যসহ ১৮টি দেশের এসব কর্মীদের প্রতি জলদস্যুতার তদন্তের বিষয়টি আপাতত বন্ধ রাখা হয়েছে। ওদিকে পরিবেশবাদী সংস্থাটি বলছে, তারা আইনবিরোধী কোন প্রতিবাদ করেনি। তাদের বিক্ষোভ পুরোপুরি শান্তিপূর্ণ। অন্যদিকে দেশটির প্রেসিডেন্ট ভ্লাদিমির পুতিন বলেছেন,এটা নিশ্চিত এই কর্মীরা কোন জলদস্যু নয় তবে তারা আন্তর্জাতিক আইন লংঘন করেছেন।



535034,550851
সংবাদ কণিকা
বিশ্ব সংবাদ
প্রকাশ : ২৭ সেপ্টেম্বর ২০১৩, ২০:৪১
পাইলটবিহীন এফ -১৬
মার্কিন যুদ্ধবিমান লকহিড মার্টিন এফ-১৬ পাইলটবিহীন অবস্থায় মেক্সিকো উপসাগরে চালাতে সফল হয়েছে। গত সপ্তাহে ‘লকহিড মার্টিন এফ-১৬’ নামে একটি যুদ্ধবিমান শূন্য ককপিট নিয়ে প্রথম ভ্রমণ শেষ করেছে। ফ্লোরিডা ঘাঁটি থেকে মেক্সিকো উপসাগরের যাত্রা-পথে যুক্তরাষ্ট্রের বিমানবাহিনীর দু’জন পাইলট নিচে থেকে বিমানটি নিয়ন্ত্রণ করেছেন। —বিবিসি
লাগেজ জ্যাকেট
বিমানের যাত্রীদের জন্য ‘লাগেজ জ্যাকেট’ তৈরি করেছে জ্যাকটুগো ডটকম নামের একটি প্রতিষ্ঠান। জ্যাকেটটিতে বিভিন্ন আকৃতির ১৪টি পকেট রয়েছে। এতে রাখা যাবে ট্যাবলেট কম্পিউটার থেকে আন্ডারওয়্যার পর্যন্ত প্রয়োজনীয় অনেককিছু। পানিরোধী উপাদানে তৈরি জ্যাকেটটি ব্যবহার করলে আলাদা লাগেজ ব্যবহারের প্রয়োজন হবে না। —রয়টার্স
সাইকেলের গতি
যুক্তরাষ্ট্রের নেভাদা অঙ্গরাজ্যের মরুভূমিতে দ্রুতগতিতে সাইকেল চালিয়ে বিশ্ব রেকর্ড গড়েছেন ডাচ নাগরিক সেবাস্টিয়ান বইয়ার। বইয়ার ঘণ্টায় ১৩৩ দশমিক ৭৮ কিলোমিটার গতিতে সাইকেল চালিয়ে এ রেকর্ড গড়েছেন। ইতিমধ্যে তার নাম গিনেস বুক অফ ওয়ার্ল্ডে অন্তর্ভুক্ত করা হয়েছে। ২০০৯ সালে কানাডার নাগরিক স্যাম হোয়াইটিংহ্যাম একই জায়গায় আগের রেকর্ডটি গড়েন। —রয়টার্স
ধনেপাতায় আর্সেনিক রোধ
আর্সেনিকযুক্ত পানি মানবদেহের জন্য অত্যন্ত ক্ষতিকর। দীর্ঘদিন ধরে ঐ পানি পান করলে ক্যান্সারসহ নানা মারাত্মক রোগ দেখা দিতে পারে। সমপ্রতি মার্কিন যুক্তরাষ্ট্রের একদল গবেষক পানিকে আর্সেনিক, সীসা বা পারদের দূষণমুক্ত করার এমন এক উপায় আবিষ্কার করেছেন। গবেষকদের একটি দল মেক্সিকো সফর করে বিভিন্ন গাছপালার ভেষজগুণ পরীক্ষা করে শেষ পর্যন্ত আবিষ্কার করেছেন আমাদের অতি পরিচিত ধনেপাতা বা স্প্যানিশ ভাষায় যাকে বলে সিলান্ত্রো। —বিবিসি



535035,550852
ভূমিকম্পের সংবাদ কী শোনাইতে চাহে
মতামত
প্রকাশ : ২৭ সেপ্টেম্বর ২০১৩, ২১:০৮
পাকিস্তানের দক্ষিণ-পশ্চিমাঞ্চলে গত মঙ্গলবার ৭ দশমিক ৮ মাত্রার শক্তিশালী ভূমিকম্প আঘাত হানে, যাহা সাড়ে তিন শত মানুষের মৃত্যুর কারণ হইয়াছে। ইহাতে বেলুচিস্তান প্রদেশের আওয়ারান ও খুজদার এলাকায় শতকরা ৯০ ভাগ ঘরবাড়ি ধ্বংস হইয়া গিয়াছে, যাহার ফলে ওই অঞ্চলেই সর্বাধিক মানুষের মৃত্যু ঘটে। ইহার পূর্বে ২০০৫ সালের ৮ অক্টোবরে পাকিস্তানের উত্তর-পশ্চিমাঞ্চল ও কাশ্মীরে রিখটার স্কেলে ৭ দশমিক ৬ মাত্রার ভূমিকম্পের আঘাতে প্রায় ৮০ হাজার লোক প্রাণ হারাইয়াছিল। এইবারের ভূমিকম্পে পাকিস্তানের দক্ষিণাঞ্চলীয় আরব সাগরের উপকূলে জাগিয়া উঠিয়াছে একাধিক দ্বীপ। আরব সাগরের ওই এলাকায় সমুদ্র তলদেশে থাকা আরব পাত এবং মহাদেশীয় পাতের মধ্যে প্রতিনিয়ত প্রতিযোগিতা চলিতেছে। ওই দুই পাতের ভিতরে ধাক্কা লাগিবার ফলেই এমন ঘটনা ঘটিয়াছে বলে মনে করিতেছেন বিশেষজ্ঞরা।
সকল দুর্ঘটনাজনিত মৃত্যুই অনভিপ্রেত ও অনাকাঙ্খিত। তাই এই মৃত্যু আমাদের শোকাহত করে। সেই সঙ্গে স্মরণ করিয়া দেয়, এমন দুর্যোগ আঘাত হানিতে পারে আমাদের ঘরেও। বলা যায়, তাহা বেশ কয়েক দশক ধরিয়া কড়া নাড়িতেছে আমাদের দুয়ারে। এমন দুর্যোগ লইয়া দীর্ঘকালীন অভিজ্ঞতাহীনতায় আমরা যতটুকু চিত্কার চেঁচামেচি করিতেছি, তাহা কাগজে কলমেই সীমাবদ্ধ রহিয়া যাইতেছে। বিপদের কথা হইল, ভূমিকম্প, সুনামি ও ঘূর্ণিঝড়ের মতো দুর্যোগের ক্ষেত্রে বিশ্বে সর্বাধিক ঝুঁকিপূর্ণ দেশসমূহের ভিতরে বাংলাদেশের অবস্থান ষষ্ঠ স্থানে। দুই বত্সর পূর্বে জাতিসংঘের ইউনিভার্সিটি ইনস্টিটিউট ফর এনভায়রনমেন্ট অ্যান্ড হিউম্যান সিকিউরিটি প্রকাশিত বিশ্ব ঝুঁকি প্রতিবেদন অনুসারে এশিয়ায় ফিলিপাইনের পরই দ্বিতীয় স্থানে রহিয়াছে বাংলাদেশ। দেশি ও আন্তর্জাতিক ভূতত্ত্ববিদ এবং গবেষকরা ভূঅভ্যন্তরের গঠন, ঐতিহাসিক তথ্য-উপাত্ত এবং কম্পিউটার মডেল বিশ্লেষণ করিয়া ইন্দোনেশিয়া ও চীনের পরই বাংলাদেশে ভয়াবহ ভূমিকম্প হওয়ার আশঙ্কা প্রকাশ করিয়াছেন। তাহা ছাড়া আশঙ্কা করা হয় যে, বড় ভূমিকম্পগুলি সাধারণত শত বত্সর পর পর একই জায়গায় সংঘটিত হয়। আমাদের এই অঞ্চলে ১৮৯৭ সালে রিখটার স্কেলে ৮ দশমিক ৭ মাত্রার প্রলয়ঙ্কারি ভূকম্পন হয়, যাহা ‘গ্রেট ইন্ডিয়ান আর্থকোয়েক’ নামে বিখ্যাত। ওই ধরনের কোনো দুর্যোগ এক্ষণে সংঘটিত হইলে আমাদের শুধু লাখ লাখ প্রাণহানিই হইবে না, পুরো দেশ হয়তো ইট-সুরকির তলে চাপা পড়িয়া থাকিবে। শত বত্সর পূর্বে ইমারতের বাড়াবাড়ি না থাকায়, এবং এই অঞ্চল গ্রামভিত্তিক জনপদ হওয়ায় মহাবিপর্যয় তেমনিভাবে করাল থাবা বসাইতে পারে নাই। কিন্তু কিছুদিন পূর্বে সাভারের রানা প্লাজার বিপর্যয় আমাদের বুঝাইয়া দিয়াছে, বড় ভূমিকম্পে আমাদের কী দশা হইতে পারে। কোনো ভূমিকম্প ছাড়াই বিল্ডিং কোড যথাযথভাবে না মানায় রানা প্লাজায় যে দুর্যোগ নামিয়া আসিয়াছিল, তাহা আমাদের চোখে আঙুল দিয়া এই সত্যও প্রকাশ করিয়া দেয় যে, বড় ভূকম্পনে শত সহস্র ভবন ধসিয়া পড়িলে উদ্ধার-কার্যে আমরা আক্ষরিক অর্থেই অসীম শূন্যে তাকাইয়া থাকা ছাড়া আর কিছু করিতে পারিব না। আমাদের যে বিল্ডিং কোড ও ইমারত নির্মাণ বিধিমালা রহিয়াছে, তাহার কার্যকর প্রয়োগ করিবার সদিচ্ছা অনেক মালিকপক্ষের ভিতরেও দেখা মেলে না। তাহাছাড়া, রাজধানীর মাটির নিচ দিয়া জালের মতো বিস্তৃত রহিয়াছে যে গ্যাস লাইন, বড় ভূমিকম্পের ফলে তাহাতে অগ্নিকাণ্ডের আশঙ্কাও প্রবল। আর তাহা যদি ঘটে, ইহার পরিণাম কতটা ভয়াবহ হইতে পারে তাহা কল্পনাতীত। আমরা যে বিল্ডিংয়ে বসিয়া আছি, তাহা অফিস হোক কিংবা বাড়ি—যদি তাহার নির্মাণ-কৌশল ঠিক না থাকে, তবে অন্য যে প্রস্তুতিই গ্রহণ করা হউক না কেন, কোনো কাজেই লাগিবে না। এই নির্মম সত্য বুঝিতে হইবে।
ভারতীয়, ইউরেশীয় ও মায়ানমার টেকটোনিক প্লেটের ভিতরে আটকে আছি আমরা। টাইম বোমার মতো বড় একটি ভূমিকম্প অপেক্ষা করিতেছে বলিয়া বার বার সতর্ক করিতেছে বিশ্বের বিভিন্ন বিশেষজ্ঞ সংস্থা। আশঙ্কা হয়, একটি বড় ভূমিকম্প সবকিছু লণ্ডভণ্ড করিয়া না দেওয়া পর্যন্ত এই বিষয়ে আমাদের টনক নড়িবে না হয়তো।



535036,550853
অর্থনীতিতে নারীর অংশগ্রহণ :আশাবাদ ও নৈরাশ্য সমান্তরালে
মতামত
প্রকাশ : ২৭ সেপ্টেম্বর ২০১৩, ২১:০৯
অর্থনৈতিক কার্যক্রমে নারীর অংশগ্রহণের পথে নানাবিধ আইনী ও প্রণালীবদ্ধ বিধি-নিষেধ সারা পৃথিবী জুড়িয়াই কমিয়া আসিতেছে গত পাঁচ দশক ধরিয়া। অন্যদিকে কিছু কিছু রাষ্ট্র নানাবিধ আইন ও বিধি-নিষেধের জালে জড়াইয়া অর্থনৈতিক কার্যক্রমে অংশগ্রহণ হইতে নারীকে বিরত করিয়া রাখিতেছে। বিশ্বব্যাংকের সদ্য প্রকাশিত একটি প্রতিবেদনে নারীর অর্থনৈতিক মুক্তি প্রসঙ্গে একাধারে আশাবাদ ও নৈরাশ্যের চিত্র এইভাবেই ফুটিয়া উঠিয়াছে।
মঙ্গলবার বিশ্বব্যাংক প্রকাশিত ‘উইমেন বিজনেস অ্যান্ড দ্য ল:রিমুভিং রেস্ট্রিকশানস টু এনহ্যান্স জেন্ডার ইক্যুয়িটি’ শীর্ষক প্রতিবেদনে ১৪৩টি দেশে গত দুই বত্সরে অর্থনৈতিক কার্যক্রমে নারীর অংশগ্রহণের জন্য গৃহীত সংস্কার কর্মসূচি এবং ১৯৬০-এর দশক হইতে এই পর্যন্ত সম্পত্তিতে নারীর অধিকার এবং সম্পত্তি সংক্রান্ত সিদ্ধান্ত গ্রহণের ক্ষেত্রের আইনী অধিকারগুলির উপরে আলোকপাত করা হইয়াছে। দেখা যাইতেছে যে, গত দুই বত্সরে ৪৪টি দেশে আনীত ৪৮টি আইনী পরিবর্তন অর্থনীতিক ক্ষেত্রে নারীর সুযোগ বাড়াইয়া দিয়াছে। উদাহরণস্বরূপ, আইভরি কোস্ট কিংবা মালিতে এখন এমন একটি আইন হইয়াছে যাহার বলে স্বামীপ্রবর অনুমতি না দিলেও স্ত্রী কর্মে যোগদান করিতে পারেন। রাত্রিকালে নারীদের কর্মস্থলে অবস্থানের উপর হইতে বাধা তুলিয়া লওয়া হইয়াছে ফিলিপাইনে। মাতৃত্বকালীন সময়ে নারীকে বাড়তি হারে বেতন দেওয়ার বিধান হইয়াছে স্লোভাক রিপাবলিকে। এইগুলি দেখিয়া নারীর অর্থনীতিক মুক্তি তথা নারীমুক্তি বিষয়ে অনেকখানি আশাবাদ জাগ্রত হয় বৈকি! তবে মুশকিলের বিষয় এই যে, নারীর অর্থনীতিক মুক্তির পদক্ষেপগুলি পৃথিবীর সর্বত্র সমানতালে আসিতেছে না। উদাহরণস্বরূপ, পূর্ব ইউরোপ এবং মধ্য এশিয়ার দেশগুলিতে এখন অবধি কতকগুলি পেশাতে নারীদের যোগদানে আইনী বাধা বলবত্ আছে। উদাহরণস্বরূপ, নারীরা রাশিয়াতে কৃষিখাতের ট্রাক চালনা, বেলারুশে কাঠমিস্ত্রি এবং কাজাখস্তানে ওয়েল্ডিংয়ের কাজ করিতে পারে না! নারীকে নিরাপদে রাখিবার ধারণা হইতে এইসব পেশাতে আইনী বাধা থাকিলেও, ইহার ফলে যে নারীর কর্মসংস্থানের সুযোগ কমিয়া আসে তাহাতে সন্দেহ নাই। এইসব সীমাবদ্ধতা থাকিলেও পূর্ব ইউরোপ কিংবা মধ্য এশিয়া নহে, বিশ্বব্যাংকের গবেষণা হইতে দেখা যাইতেছে যে, অর্থনীতিক কর্মকাণ্ডে নারীর অংশগ্রহণের সুযোগ দেওয়ার ক্ষেত্রে সবচাইতে পিছাইয়া থাকা অঞ্চলগুলি হইতেছে মধ্যপ্রাচ্য ও উত্তর আফ্রিকা। দক্ষিণ এশিয়ার অবস্থা এই অঞ্চলের তুলনায় সামান্য কিছুটা উন্নত বলিয়া প্রতীয়মান হইলেও, তিনটি অঞ্চলেই অগ্রগতি ও পশ্চাত্গতি সমান্তরালে চলিতেছে— এইসব অঞ্চলে নারীর অর্থনৈতিক মুক্তির ক্ষেত্রে কিছু কিছু বিঘ্ন অপসারণ করা হইয়াছে আবার কিছু নূতন বিঘ্ন সৃষ্টি হইয়াছে। উদাহরণস্বরূপ, এই অঞ্চলগুলিতে অতীতের তুলনায় বর্তমানে অধিক সংখ্যক নারী সম্পত্তিতে অধিকার ভোগ ও আইনী প্রক্রিয়ায় অংশগ্রহণ করিতে পারে এবং চুক্তির পক্ষ হইতে পারে। কিন্তু এখন অবধি উল্লেখিত অঞ্চলগুলি ও সাব সাহারা, সম্পত্তিতে বিবাহিত নারীর উত্তরাধিকার প্রতিষ্ঠা কিংবা নারীকে পরিবার প্রধানের মর্যাদা প্রদানের দিক হইতে অনেকখানি পিছাইয়া আছে।
নারীর অর্থনৈতিক মুক্তির অর্থনৈতিক-সাংস্কৃতিক-রাজনৈতিক যৌক্তিকতা লইয়া বুদ্ধিবৃত্তিক আলাপ-আলোচনা বহু পূর্বেই সমাপ্ত হইয়াছে। তথাপি দুঃখের বিষয় এই যে, সামাজিক পশ্চাত্পদতার সুযোগ ব্যবহার করিয়া কিছু কিছু রাষ্ট্রের শাসক শ্রেণী নারীকে নানানভাবে অবরুদ্ধ রাখিবার জন্য রাষ্ট্রযন্ত্র ব্যবহার করিয়া চলিতেছে, যাহা অর্থনীতিক দিক হইতে ক্ষতিকর, রাজনৈতিকভাবে অশুদ্ধ, মানবাধিকার-সমানাধিকারের গুরুতর লঙ্ঘন; মোটের উপর অগণতান্ত্রিক। এই পরিস্থিতির যত দ্রুত অবসান হয় ততই মঙ্গল।



535037,550854
পর্যটন শিল্প বিকাশে গণমাধ্যম
মতামত
প্রকাশ : ২৭ সেপ্টেম্বর ২০১৩, ২১:০৯
গণমাধ্যম হচ্ছে গণযোগাযোগের বাহন যা কোন পণ্য, সেবা, স্থান বা ঘটনা সম্পর্কে জনসাধারণকে তথ্য সরবরাহ করে থাকে। পর্যটকরা তাদের অবকাশ কাটানো, বিশ্রাম করা এবং বিনোদনের জন্য পর্যটন গন্তব্য পছন্দের ক্ষেত্রে গণমাধ্যম থেকে প্রাপ্ত তথ্যের ওপর অনেকটাই নির্ভর করে থাকে। অর্থাত্ গণমাধ্যম থেকে যা কিছু শোনেন, পড়েন অথবা গণমাধ্যমে যা দেখেন তার ভিত্তিতেই পর্যটকরা প্রথমিকভাবে গন্তব্য পছন্দ করেন। এমতাবস্থায়, সম্ভাব্য পর্যটকদেরকে একটি দেশের পর্যটন-গন্তব্যসমূহের পছন্দকে প্রভাবিত করতে এবং সেদেশে পর্যটন শিল্পের উন্নয়নে গণমাধ্যমই মুখ্য ভূমিকা পালন করে থাকে। গণমাধ্যম শুধু দেশের অভ্যন্তরের নয়, দেশের বাইরের পর্যটকদের মধ্যেও অভ্যন্তরীণ পর্যটন স্থাপনার প্রচারে ভূমিকা রাখে। বাংলাদেশে পর্যটন শিল্পের উন্নয়ন এবং এ শিল্পের মাধ্যমে প্রচুর আয় ও কর্মসংস্থানের সুযোগ সৃষ্টি করার সম্ভাবনা অপার। সুতরাং, এ সম্ভাবনা কাজে লাগাতে হলে পরিকল্পিতভাবে মিডিয়া-কৌশল অবলম্বন করে বাংলাদেশের পর্যটন গন্তব্য ও আকর্ষণ স্থলসমূহ বিশ্বের দরবারে পরিচিত ও জনপ্রিয় করে তোলা অপরিহার্য।
এজন্য প্রয়োজন পরিকল্পিতভাবে বিভিন্ন তথ্যচিত্র তৈরি করে সারাবিশ্বের মানুষকে দেখানোর ব্যবস্থা করা, বিভিন্ন দেশের দৈনিক পত্রিকায় উপ-সম্পাদকীয় লেখা, দৈনিক পত্রিকা ও সাময়িকীতে প্রবন্ধ ছাপানো এবং ইন্টারনেটের মাধ্যমে সংশ্লিষ্ট তথ্য ও পর্যটন স্থলসমূহের ছবি উপস্থাপন করা। এজন্য, বাংলাদেশের পর্যটন প্রতিষ্ঠানসমূহকে পর্যটকদের ভ্রমণের উদ্দেশ্য, কোন্ কোন্ গন্তব্যের প্রতি পর্যটকদের আকর্ষণ রয়েছে এবং সেখানে গিয়ে পর্যটকরা কী কী পেতে চান সে সম্পর্কে ভালভাবে জেনে নিতে হবে। যাতে করে তাদেরকে উদ্বুদ্ধ করে বাংলাদেশে আনতে পারে এবং আসার পরে তাদের সর্বাধিক সন্তুষ্টি নিশ্চিত করতে পারে।
পর্যটকরা বহুবিধ উত্স থেকে তথ্য পেয়ে থাকেন। টেলিভিশন, রেডিও, সংবাদপত্র, সাময়িকী, মুভি, ইন্টারনেট, ইত্যাদি বিভিন্ন শ্রেণির দর্শক-শ্রোতাদের সিদ্ধান্তকে প্রভাবিত করে। নির্দিষ্ট গন্তব্যে ভ্রমণ করানোর ক্ষেত্রে প্রত্যেকটি মাধ্যমের গুরুত্ব আলাদা। আজকের আধুনিক বৈদ্যুতিক মাধ্যম, যথা-ইন্টারনেট, পর্যটন শিল্পের প্রচারমূলক কার্যক্রমে বিপ্লব ঘটিয়েছে। বিশেষ করে সাশ্রয়ী সামাজিক মাধ্যম, যেমন, facebook, flickr, youtube, twitter, mobileblogs, RSS feeders ইত্যাদি যোগাযোগের ক্ষেত্রে সম্পূর্ণ নতুন অধ্যায় সৃষ্টি করেছে। যেহেতু আমাদের সম্পদের সীমাবদ্ধতা রয়েছে, বাংলাদেশের পর্যটন শিল্প এসব সাশ্রয়ী মাধ্যমে প্রচারকার্যক্রম চালিয়ে পর্যটন খাতের প্রসার ঘটাতে পারে।
মানুষের মধ্যে সচেতনতা সৃষ্টি এবং তাদেরকে বাংলাদেশ ভ্রমণে উদ্ধুদ্ধ করতে প্রয়োজন ফলপ্রসূ যোগাযোগ এবং দক্ষ মিডিয়া কৌশল। এক্ষেত্রে প্রচার বার্তার শব্দ চয়ন ও ডিজাইন যথার্থ হতে হবে এবং তা সঠিক খদ্দেরদের লক্ষ্য করে প্রচার করে সর্বোচ্চ সংখ্যক দর্শক-শ্রোতাদের কাছে পৌঁছাতে হবে। সেই সাথে বাংলাদেশের পর্যটন সেবা ও সুবিধাসমূহের মানেরও যথেষ্ট উন্নয়ন সাধন করে ভ্রমণকারীদের পর্যাপ্ত সন্তুষ্টি নিশ্চিত করতে হবে। ফলে বাড়ি ফিরে তারা তাদের ভাল লাগার কথা অন্যান্য ভ্রমণকারীদেরকে বলবে। প্রচার বার্তা উন্নয়নের সময় অবশ্যই সম্ভাব্য ভ্রমণকারীদের সাংস্কৃতিক পার্থক্য বিবেচনায় আনতে হবে। নীতিগত বিষয়সমূহও সর্তকতার সাথে বিবেচনায় আনতে হবে। কোনো মিথ্যার আশ্রয় নেয়া অথবা অতিরঞ্জিত করা যাবে না। সরকারের অথবা পর্যটন কর্পোরেশন নিজস্ব ব্যয়ে প্রতিবছর বিভিন্ন দেশ থেকে ১০/১২ জন সাংবাদিককে বাংলাদেশে এনে ভ্রমণের ব্যবস্থা করতে পারে যাতে করে তাঁরা নিজেদের চোখে বাংলাদেশকে দেখে অভিজ্ঞতা অর্জনে সক্ষম হন এবং ওই অভিজ্ঞতার কথা তাঁদের নিজ নিজ দেশের গণমাধ্যমে প্রচার করতে পারে। এতে করে আমাদের দেশের পর্যটন শিল্প প্রচার পাবে এবং এর সমপ্রসারণ ঘটবে।
দেশের পর্যটন শিল্পকে সঠিক পথে পরিচালিত করার জন্য ইতোমধ্যে ২০১০ সালে সরকার বাংলাদেশ পর্যটন বোর্ড গঠন করেছে, পর্যটন সংক্রান্ত বেশ কিছু আইন প্রণয়ন করেছে এবং ১৯৯২ সালের বাংলাদেশ পর্যটন নীতিমালা যুগোপযোগী করেছে। এখন প্রয়োজন ওই নীতিমালা অনুযায়ী বাংলাদেশের পর্যটন প্রতিষ্ঠানসমূহ কর্তৃক প্রয়োজনীয় মিডিয়া কৌশল প্রণয়ন করা ও গণমাধ্যমের সাথে মিলে এ শিল্পের সমপ্রসারণ ও প্রচারমূলক উদ্দেশ্য বাস্তবায়ন করা। তবে খেয়াল রাখতে হবে যে, কোনো অবস্থায়ই যেন সরকার পরিবর্তনের সাথে সাথে পর্যটন শিল্পের উন্নয়ন ও প্রচার কার্যক্রম থেমে না থাকে।
লেখক :ট্যুরিজম এন্ড হসিপটালিটি ম্যানেজমেন্ট বিভাগ, ঢাকা বিশ্ববিদ্যালয়



535038,550855
পাঠাভ্যাস ও আমাদের শিশু-কিশোর
অন্যান্য
প্রকাশ : ২৭ সেপ্টেম্বর ২০১৩, ২১:১০
শিশুদের জন্য আয়োজিত এক কর্মশালার সাক্ষাত্কার পর্ব চলছে। মোট ১৫৩ জন প্রতিযোগী, বয়স ১২ থেকে ১৬। সবাই খুব সিরিয়াস। এমন একটা পরিস্থিতি, যেন যেমন করেই হোক এই বৈতরণী পার হতে হবে। এক্ষেত্রে মায়েদের দুশ্চিন্তাই ছিল বেশি। কর্মশালার অন্যতম উদ্দেশ্য হচ্ছে শিশু-কিশোরদের সৃজনশীলতাকে উত্সাহিত করা। সাক্ষাত্কার গ্রহণ অনুষ্ঠানে আমিও উপস্থিত ছিলাম। ভাবতে কষ্টকর হলেও সত্যি এই ১৫৩ জন শিশু-কিশোর অধিকাংশই (২ জন বাদে) পাঠ্যবইয়ের বাইরে কোন বইটি সর্বশেষ পড়েছে বা কবে পড়েছে মনে করতে পারেনি। রবীন্দ্রনাথ বা আমাদের জাতীয় কবি কাজী নজরুল ইসলামের সাহিত্য সম্পর্কে ধারণা নেই অধিকাংশেরই। সবারই প্রিয় লেখক মুহাম্মদ জাফর ইকবাল। কিন্তু প্রিয় এই লেখকের কয়েকটি বইয়ের নাম জিজ্ঞাসা করেও কোনো সদুত্তর পাওয়া যায়নি। যে কারণে এই প্রসঙ্গের অবতারণা তা হলো শিশু-কিশোরদের পাঠাভ্যাস।
জাতি হিসেবে আমাদের রয়েছে অনেক সুমহান অর্জন, রয়েছে গর্ব করার মতো বহু সাফল্য। মেধা ও মননে আমরা কোনো অংশেই পিছিয়ে নেই। কিন্তু কিছু কিছু ব্যাপারে আমাদের ঘাটতি রয়েছে, রয়েছে পরিপক্বতার অভাবও। একটা সময় ছিল যখন কোনো উত্সবে উপহার হিসেবে বইয়ের কদর ছিল সবচেয়ে বেশি। মধ্যবিত্ত প্রতিটি পরিবারেই এক আলমারি বই ড্রইংরুমের শোভা বর্ধন করতো। মা-বাবারাও কোনো উত্সব অথবা জন্মদিনে তাঁদের সন্তাদের বই উপহার দিতেন— এতে করে ছোটবেলা থেকেই শিশুরা পাঠ্যবইয়ের পাশাপাশি অন্যান্য বই পড়ার ব্যাপারে উত্সাহিত হয়ে উঠতো। আজ আর তেমনটি চোখে পড়ে না। সে স্থান এখন দখল করে নিয়েছে নতুন নতুন ডিজাইনের মোবাইল ফোন, আইপ্যাড, ল্যাপটপ, নিনটেনডো, প্লে-স্টেশনসহ আরো অনেক কিছু। যেহেতু তারা খোলা মাঠে যেয়ে খেলতে পারছে না, তাদের জন্য যথার্থ বিনোদনের ব্যবস্থা নেই; সেহেতু ইলেকট্রনিক্স এসব ডিভাইসের মধ্যেই তারা খুঁজে নিচ্ছে আনন্দ। ভার্চুয়াল বন্ধুত্ব আর ভার্চুয়াল জগতে অভ্যস্ত হয়ে পড়ছে কোমলমতি এই শিশু-কিশোররা, এতে শৈশব থেকেই তারা যন্ত্রে পরিণত হয়ে যাচ্ছে, কমে যাচ্ছে তাদের সংবেদনশীলতা,সহমর্মিতা এবং সহনশীলতা। হারিয়ে যাচ্ছে তাদের সৃজনশীলতা। তাদের কাছে নতুন একটা বইয়ের ঘ্রাণ নেওয়ার চেয়ে নতুন কোনো গ্যাজেট অর্থাত্ ইলেকট্রনিক কোনো ডিভাইস বা মোবাইলের গন্ধ অনেক বেশি ভালো লাগে। কী ভয়াবহ এক পরিস্থিতির দিকে এগিয়ে যাচ্ছে আমাদের ভবিষ্যত্ কর্ণধাররা ! এর প্রমাণ পাওয়া যায় পত্রিকার পাতায় চোখ বুলালেই।
উন্নত বিশ্বে গেলে দেখা যায় ট্রেনে, বাসে, স্টেশনে যেখানেই সময় পাচ্ছে বই পড়ছে তারা। তাদের বড় বড় শপিং মলগুলোতে নানারকম শোরুমের পাশাপাশি বইয়েরও মনকাড়া শোরুম থাকে। অথচ আমাদের দেশে যাও দু-একটা ছিল তাও যেন ক্রমশ সংকুচিত হয়ে যাচ্ছে। আমরা পড়ার অভ্যাস থেকে ক্রমশ দূরে সরে যাচ্ছি। আমরা ভাবছি না উন্নয়ন বলতে শুধুমাত্র বড় বড় শপিংমল , নতুন নতুন টিভি চ্যানেল বা দালানকোঠার মধ্যেই সীমাবদ্ধ নয়। মানুষ উন্নত হয় ক্রমাগত জ্ঞানচর্চার মধ্যে দিয়ে এবং তার চিন্তার শক্তিকে শাণিত করে। আর পাঠাভ্যাস ছাড়া চিন্তাকে শাণিত করার, নিজেকে উন্নত করার আর কোনো শ্রেষ্ঠ উপায় নেই।
শিশু-কিশোরদের পাঠাভ্যাস কমে যাওয়ার পেছনে অনেক কারণ রয়েছে। প্রধান কিছু কারণ হচ্ছে—
 পাঠ্যবইয়ের বাইরে অন্য কোনো বই পড়াকে অভিভাবকরা উত্সাহিত করেন না। পাঁচ শ টাকা দিয়ে ফাস্ট ফুড কিনে দিতে কোনো আপত্তি না থাকলেও বই কেনার ব্যাপারে রয়েছে প্রবল আপত্তি! পড়াশোনার ক্ষতির দোহাই দিয়ে বই কেনা থেকে নিবৃত্ত করা হয় সন্তানকে।
 বহু শিক্ষকও আছেন যাঁরা পাঠ্যবই বহির্ভূত বই পড়াকে সমর্থন করেন না।
 যথাযথ পাঠসামগ্রীর অভাব ও দেশি বইয়ের অপর্যাপ্ত মান।
বিদেশি ভালো বইয়ের অতিরিক্ত দাম যা অধিকাংশেরই ক্রয়ক্ষমতার বাইরে।
 গ্রন্থাগারসমূহের জন্য অপ্রতুল বাজেট বরাদ্দ।
 ইলেকট্রনিক মিডিয়ার প্রতি অতি মাত্রায় আগ্রহের কারণে প্রিন্ট মিডিয়ার প্রতি আগ্রহ ক্রমশ কমে যাচ্ছে।
 শিশুসাহিত্য সম্পর্কে যথাযথ ধারণার অভাব।
এক্ষেত্রে একমাত্র সমাধান হচ্ছে একেবারে ছোটবেলাতেই বই পড়ার অভ্যাস গড়ে তোলা। এজন্য পরিবারকে সবার আগে সচেতন হতে হবে, বিশেষত মাকে। কারণ পরিবারই হচ্ছে শিশুর প্রথম বিশ্ব তথা শিক্ষালয়ও বটে এবং মা হচ্ছে তার কেন্দ্রবিন্দু। গবেষণায় দেখা গেছে সাধারণত দুই বছর বয়স থেকেই শিশুরা রঙচঙে ছবির বইয়ের প্রতি আকর্ষণ বোধ করে, যাতে মানুষ,পশুপাখি,বাড়ির নানারকম আসবাবপত্রের ছবি আছে তা দেখে শিশু ঝাঁপিয়ে পড়ে। যদিও এই বয়সের শিশুর পড়ার প্রশ্ন আসে না তবুও অন্যের পড়ার সুর শুনতে এবং পাঠরত মানুষের মুখের ভাব-ভঙ্গি উপভোগ করতে ভালোবাসে। অর্থাত্ তখন থেকেই পাঠের প্রতি তার একটা ভালোবাসা জন্ম নেয়। কিন্তু আমাদের বড়দের কারণেই ক্রমে ক্রমে তা হারিয়ে যায় ।
শিক্ষকদেরও সচেতন করতে হবে যাতে পাঠ্যবইয়ের পাশাপাশি অন্য বই পড়ার ব্যাপারে শিক্ষার্থীদের আগ্রহী করে তোলেন। এ লক্ষ্যে প্রতিযোগিতামূলক বিভিন্ন অনুষ্ঠানের আয়োজন করা এবং স্কুল ম্যাগাজিন ও দেয়াল পত্রিকা প্রকাশের মাধ্যমে শিক্ষার্থীদের বিভিন্ন বিষয় সম্পর্কে অবহিত হওয়া ও তা প্রকাশ করার ক্ষমতা অর্জনে সহায়তা করা।
প্রতিটি স্কুলে যদি গ্রন্থাগার স্থাপন করে, বই ইস্যু বাধ্যতামূলক করে দেওয়া হয় তাহলে অভ্যাসটা তৈরি হবে শুরু থেকেই। একজন শিশুকে যদি ৪০-৫০টা বই পড়ানো যায় তাহলে বইয়ের বিশাল জ্ঞান ভাণ্ডারের সঙ্গে তার একটা আত্মিক সম্পর্ক গড়ে উঠবে। শিক্ষাপ্রতিষ্ঠানসমূহে যদি গ্রন্থাগার থাকে এবং যোগ্য গ্রন্থাগারিক থাকেন তবে শিক্ষার্থীদের বই পড়ার অভ্যাস নিশ্চয়ই গড়ে উঠবে বলে আশা করা যায়।
এছাড়াও পাঠসামগ্রীর মান উন্নয়ন করতে হবে, বই পাঠের গুরুত্ব সম্পর্ক প্রিন্ট ও ইলেকট্রনিক মিডিয়ার সহায়তায় প্রচারণামূলক কার্যক্রম বাড়াতে হবে। শিশুদেরকে উত্সাহী ও অনুসন্ধিত্সু করে তোলে এমন সব কর্মসূচি নিতে হবে সরকারি, বেসরকারি উভয়ভাবেই। প্রতিযোগিতামূলক এই বিশ্বে টিকে থাকতে হলে জ্ঞান, তথ্য ও সৃজনশীলতার সমন্বয় ঘটাতে হবে। উন্নত প্রযুক্তিকে ব্যবহার করে কীভাবে পাঠাভ্যাস বাড়ানো যায় তা নিয়ে ভাবতে হবে আমাদের সবাইকে।
ঢাকা



535039,550856
পর্যটন এবং পানি সম্পদ
অন্যান্য
প্রকাশ : ২৭ সেপ্টেম্বর ২০১৩, ২১:১০
পৃথিবীর অস্তিত্ব বিবর্তনে পানি সম্পদের অবদান সবারই জানা। এই পানি সম্পদ রক্ষায় জাতিসংঘ বিভিন্ন কর্মসূচি ঘোষণা করে। তারই ধারাবাহিকতায় জাতিসংঘ ২০১৩ সালকে আন্তর্জাতিক পানি সহযোগিতা বর্ষ হিসেবে ঘোষণা করেছে। এই বর্ষকে আরো বেগবান, উল্লেখযোগ্য এবং গুরুত্বপূর্ণ করতে জাতিসংঘ বিশ্ব পর্যটন সংস্থা পানি সম্পদ সুরক্ষাকে পর্যটন দিবসের ঘোষিত কর্মসূচির সঙ্গে সম্পৃক্ত করেছে।
আমাদের সবার একই রকম সুন্দর ভবিষ্যতের জন্য পর্যটন ও পানি সম্পদ উন্নয়নের ভূমিকা অন্যতম— এই আলোকে এ বছরের পর্যটন দিবসের প্রতিপাদ্য Tourism and Water : Protecting our Common Future।
পর্যটনকে সাধারণত জলবায়ু পরিবর্তনের জন্য দায়ী ক্ষেত্র বলে দাবি করা হয়। কিন্তু গত কয়েক দশকে এর চিত্র পরিবর্তন হয়েছে অনেকখানি। এখনকার গবেষণায় পর্যটনশিল্পকে জলবায়ু পরিবর্তন মোকাবেলায় টেকসই হাতিয়ার হিসেবে গণনা করা হচ্ছে। তাই তো এবারসহ গত অর্ধযুগ ধরে বিশ্ব পর্যটন দিবসের কর্মসূচিতে জলবায়ু পরিবর্তন ও এর মোকাবেলায় বিভিন্ন উপায় ও করণীয় সম্পর্কে জাতিসংঘের নির্দেশনা বেশ জোরালো।
বিশ্ব পর্যটনশিল্প অনেকাংশে পানি সম্পদ সুরক্ষার ওপর নির্ভরশীল। ইউরোপ-আমেরিকায় জলপর্যটন বেশ জনপ্রিয়। পর্যটনশিল্পের টেকসই উন্নয়ন ও ভবিষ্যত্ পানি সম্পদ সংরক্ষণ এবং পরিবেশবান্ধব বৈশিষ্ট্য নিয়ে যে কোনো প্রকার জলধারা থেকে শুরু করে বাড়ি-ঘরে পর্যটন নিবাসে সুপেয় পানি সরবরাহ নিশ্চিতকরণ পর্যন্ত বিস্তৃত।
জাতিসংঘের মহাসচিব বান কি মুন বলেন, ‘‘পানি সম্পদ রক্ষা করে আমরা একটা সুন্দর ভবিষ্যত্ বিনির্মাণ করতে পারি। যেটা আমাদের সবারই স্বল্প।” ২০১৩ সালের বিশ্ব পর্যটন দিবসের প্রধান প্রেক্ষাপটের সারমর্মে বলা হয়েছে— ‘‘সতেজ পানি সম্পদ রক্ষা ও টেকসই উন্নয়নে পর্যটন এগিয়ে আসতে পারে। বিশ্ব পর্যটনশিল্পের রাজনৈতিক ও অর্থনৈতিক সহযোগিতা এতে ভূমিকা রাখবে বলে আমাদের বিশ্বাস।”
বাংলাদেশের পর্যটনশিল্পে পানি সম্পদের ভূমিকা লক্ষণীয়। আমাদের পর্যটনশিল্পের প্রতীক— কক্সবাজার, কুয়াকাটা, সুন্দরবন, সেন্টমার্টিন, জাফলং, হাওর-বাঁওড়, জলধারা প্রভৃতি পানি সম্পদেরই অংশ। এই সকল পর্যটন সম্পদ রক্ষা করার দায়িত্ব আমাদের সবার। ট্যুর অপারেটর থেকে শুরু করে সাধারণ পর্যটকদের সতেজ এবং ব্যবহারযোগ্য পানিধারা অব্যাহত রাখার জন্য ভূমিকা রাখতে হবে। টেকসই দায়িত্বশীল ও পরিবেশবান্ধব পর্যটন নীতিমালা প্রণয়ন করে আইন তৈরি করার প্রয়োজনীয়তা এখনই। সব ধরনের সমুদ্রসৈকত, দ্বীপ, নদী-নালা, পুকুর, লেক, জলপার্ক দূষণমুক্ত রাখতে হবে। পরিবেশবান্ধব জলযান ও জল উত্সবকে প্রাধান্য দিতে হবে। এই বিষয়ে সব ধরনের তথ্যযন্ত্রে জনসচেতনতামূলক অনুষ্ঠান প্রচারের ব্যবস্থা নিতে হবে।
প্রাচীন গ্রিক দার্শনিক অ্যামপিডোকল্স পানিকে পৃথিবী সুরক্ষার বাহক হিসেবে গণ্য করেছেন। চলুন আমাদের সুন্দর ভবিষ্যতের জন্য সঙ্গে সঙ্গে নব প্রজন্মের সুরক্ষায় পানি সম্পদ রক্ষায় এগিয়ে আসি।
ঢাকা



535040,550857
প্রতিবন্ধী ব্যক্তি শনাক্তকরণ জরিপ ২০১৩ প্রসঙ্গ
অন্যান্য
প্রকাশ : ২৭ সেপ্টেম্বর ২০১৩, ২১:১০
সমপ্রতি গণপ্রজাতন্ত্রী বাংলাদেশ সরকারের সমাজকল্যাণ মন্ত্রণালয় সমাজসেবা অধিদপ্তরের মাধ্যমে দেশে প্রতিবন্ধী ব্যক্তি শনাক্তকরণ জরিপ শুরু করেছে। এই জরিপ বাংলাদেশে প্রতিবন্ধী ব্যক্তির সংখ্যা, আর্থ-সামাজিক অবস্থাসহ তাদের বিস্তারিত তথ্য জানতে সহায়তা করবে। কারণ এখনো পর্যন্ত বাংলাদেশে প্রতিবন্ধী বিষয়ে “মোট জনসংখ্যার ১০% প্রতিবন্ধী ব্যক্তি” বিশ্বস্বাস্থ্য সংস্থার এই গড়সমীক্ষা ছাড়া আর কোনো জাতীয় তথ্য নেই। কিন্তু এই গড় তথ্য কোনো একটি দেশের প্রতিবন্ধীদের বাস্তব চিত্র তুলে ধরে না। ফলে বাংলাদেশে প্রতিবন্ধী ব্যক্তিদের উন্নয়নে কর্মরত বেসরকারি উন্নয়ন সংগঠনগুলো নিজেদের এলাকাভিত্তিক জরিপ করে তাদের কর্মকাণ্ড পরিচালনা করছে। ১৯৯৬ সালে নেত্রকোণা জেলার বেসরকারি প্রতিবন্ধী সংগঠন ‘পল্লী প্রতিবন্ধী উন্নয়ন সংস্থা’র জরিপে জেলার ৫.৪% ব্যক্তিকে প্রতিবন্ধী হিসেবে শনাক্ত করা হয়। বাংলাদেশের বেসরকারি স্বেচ্ছাসেবী প্রতিবন্ধী সংগঠনগুলোর সমন্বয়কারী সংস্থা ‘জাতীয় প্রতিবন্ধী ফোরাম’, ঢাকা ২০০৫ সালে এক জরিপে ৫.৬% ব্যক্তিকে প্রতিবন্ধী হিসেবে শনাক্ত করে। ২০১১ সালে গৃহ গণনা ও আদমশুমারি অনুযায়ী ১.৪% ব্যক্তিকে প্রতিবন্ধী হিসেবে শনাক্ত করা হয়। অর্থাত্ দেখা যায় বিভিন্ন ব্যক্তি, প্রতিষ্ঠান ও গবেষণা সংস্থা ভিন্ন ভিন্ন ধরনের জরিপ তথ্য ব্যবহার করে প্রতিবন্ধীদের সংখ্যা নিরূপণ করছে। কিন্তু দেশে প্রতিবন্ধীদের বিষয়ে জাতীয় কোনো একক তথ্য নেই। আশা করছি সমাজকল্যাণ মন্ত্রণালয়ের এই জরিপ থেকে জাতীয় একটি তথ্য পাওয়া যাবে।
প্রতিবন্ধী শনাক্তকরণ জরিপ যে কোনো ধরনের জরিপ থেকে একটু ভিন্নমাত্রায় ও পদ্ধতিতে কয়েকটি ধাপে সম্পাদন করতে হয়। এক্ষেত্রে প্রথম ধাপের কাজ হবে বৃহত্তর জনগোষ্ঠীতে ছড়িয়ে-ছিটিয়ে থাকা প্রতিবন্ধী ব্যক্তিকে খুঁজে বের করে একটি তালিকা তৈরি করা। অতঃপর দ্বিতীয় ধাপের কাজ হবে কোনো নির্ভরযোগ্য ও বৈজ্ঞানিক অভীক্ষা বা স্কেল প্রয়োগ করে এই তালিকা থেকে প্রতিবন্ধী ব্যক্তির ধরন, প্রতিবন্ধিতার মাত্রা, বৈশিষ্ট্য, প্রতিবন্ধী হওয়ার সম্ভাব্য কারণ ইত্যাদি শনাক্তকরণ এবং সেইসঙ্গে প্রতিবন্ধী ব্যক্তির পুনর্বাসন, চিকিত্সা, শিক্ষা, প্রশিক্ষণ, আইনগত অধিকারসহ আর্থ-সামাজিক অবস্থা ইত্যাদি চিহ্নিত করা। এই দ্বিতীয় ধাপের কাজ বাস্তবায়নে থাকবে প্রতিবন্ধিতা বিষয়ে প্রশিক্ষিত ডাক্তার, মনোবিজ্ঞানী, ফিজিওথেরাপিস্ট, স্পিচথেরাপিস্ট, অকুপেশন-থেরাপিস্ট, ইএনটিস্ট, বিশেষ শিক্ষক, পিতা-মাতা ও সমাজকর্মীসহ একদল দক্ষ কর্মী; যাঁদের সহায়তায় কোনো ব্যক্তির প্রতিবন্ধিতা চূড়ান্তভাবে চিহ্নিত হবে। যদিও আমাদের দেশের মতো একটি উন্নয়নশীল দেশের পক্ষে এধরনের বিরাট কর্মীবাহিনী তৈরি করে জরিপ করা একটি চ্যালেঞ্জিং বিষয়। তবে এ ক্ষেত্রে প্রতিবন্ধিতা বিষয়ে মাল্টিফোল স্কিল-এর প্রশিক্ষিত লোক দ্বারাও এই ধাপটি সম্পাদন করা যায়। দ্বিতীয় ধাপের কাজের শেষে প্রতিবন্ধী ব্যক্তির শ্রেণি, ধরন ও মাত্রা অনুযায়ী চূড়ান্ত তালিকা তৈরি করতে হবে।
প্রতিবন্ধী ব্যক্তি শনাক্তকরণ জরিপে প্রথমে ‘প্রতিবন্ধী ব্যক্তি’ কাকে বলে, সে বিষষে একটি আইনগত ও বস্তুনিষ্ঠ বিজ্ঞানসম্মত ধারণা থাকা প্রয়োজন। ‘প্রতিবন্ধী কল্যাণ আইন ২০০১’ অনুযায়ী ‘প্রতিবন্ধী’ অর্থ এমন ব্যক্তি যিনি ক) জন্মগতভাবে বা রোগাক্রান্ত হয়ে বা দুর্ঘটনায় আহত হয়ে বা অপচিকিত্সায় বা অন্য কোনো কারণে দৈহিকভাবে বিকলাঙ্গ বা মানসিকভাবে ভারসাম্যহীন এবং খ) উক্তরূপ বৈকল্য বা ভারসাম্যহীনতার ফলে অ) স্থায়ীভাবে আংশিক বা সম্পূর্ণ কর্মহীনতা এবং আ) স্বাভাবিক জীবনযাপনে অক্ষম। ২০০৭ সালে প্রকাশিত জাতিসংঘের প্রতিবন্ধী ব্যক্তিবর্গের অধিকার সনদ এবং ঐচ্ছিক প্রতিপালনীয় বিধানে বলা হয় ‘প্রতিবন্ধী ব্যক্তিবর্গ হলেন তাঁরা যাঁদের দীর্ঘমেয়াদী শারীরিক, মানসিক, বুদ্ধি বা ইন্দ্রিয়গত অসুবিধা রয়েছে যা নানান প্রতিবন্ধকতার সঙ্গে মিলেমিশে সমাজে অন্যদের সঙ্গে সমতার ভিত্তিতে তাদের পূর্ণ ও কার্যকর অংশগ্রহণে বিঘ্ন ঘটায়।’ একটি উদাহরণ দিয়ে বিষয়টি পরিষ্কার করা যেতে পারে। যেমন ধরুন আমি একটি প্রতিষ্ঠানে চাকরি করি, কিছুদিন ধরে আমার চোখে দেখতে সমস্যা হচ্ছে। কাছের জিনিসটিও চোখে ভালো দেখতে পাচ্ছি না। দেখার ক্ষেত্রে এই প্রতিবন্ধকতাকে চিকিত্সাবিজ্ঞানের ভাষায় বলা হয় ইম্পয়ারম্যান্ট বা দুর্বল করা, ক্ষতি করা। আমি ডাক্তারের কাছে গেলাম, ডাক্তার ভালো করে চোখ পরীক্ষা-নিরীক্ষা করে দেখলেন, আমার দেখার ক্ষেত্রে যে প্রবিন্ধকতাটি তৈরি হয়েছে সেটি চিকিত্সাবিজ্ঞানের বাইরে চলে গেছে এবং এর কোনো চিকিত্সা দেশে-বিদেশে কোথায়ও নেই। আমার চোখের এই সমস্যাটি আর আগের মতো ভালো হবে না। আর এই চিকিত্সা অযোগ্য স্থায়ী সমস্যাটিকে বলা হয় ডিজঅ্যাবিলিটি বা প্রতিবন্ধিতা আর আমি ব্যক্তিটি হলাম ডিজঅ্যাবল বা প্রতিবন্ধী। আমি প্রতিবন্ধী হলাম বলে সামাজিকভাবে যদি কোনো কাজে বাধাগ্রস্ত হই বা প্রতিবন্ধিতার জন্য আমি আমার চাকরি হারাই তখন আমাকে বলা হবে হ্যান্ডিকেপ বা চাপিয়ে দেওয়া বাধা। অর্থাত্ প্রতিবন্ধিতা হলো ব্যক্তির একটি স্থায়ী কর্মক্ষমতার বাধা এবং যা চিকিত্সা অযোগ্য। আর যদি বিষয়টি চিকিত্সাযোগ্য হয় তাহলে ব্যক্তিটি হবেন রোগী। কাজেই জরিপে আমরা রোগীদের শনাক্ত করবো না— আমরা চিকিত্সা অযোগ্য প্রতিবন্ধীদের শনাক্ত করবো।
হয়তো সরকার সেই দৃষ্টিকোণ থেকে ধাপগুলো অতিক্রম করে জরিপ কাজটি সম্পাদন করছেন। তারপরও জরিপে কিছু ভুল-ত্রুটির সম্ভাবনা রয়েছে। যেমন প্রতিবন্ধী শনাক্তকরণ জরিপ ফরম ২০১৩-এর ‘খ’ অংশের ৪৬ নম্বর ক্রমিকে দশ ধরনের প্রতিবন্ধী ব্যক্তির কথা উল্লেখ রয়েছে। কিন্তু সেখানে সেকশন ৩-এর দৃষ্টি প্রতিবন্ধী শনাক্তকরণে তিনটি প্রশ্ন করা হয়েছে— ১) চোখে দেখতে অসুবিধা হয় কিনা? ২) চশমা থাকা সত্ত্বেও চোখে দেখতে অসুবিধা হয় কিনা? ৩) অন্যদের তুলনায় দিনে বা রাতে দেখতে অসুবিধা হয় কিনা? কিন্তু প্রতিবন্ধী কল্যাণ আইন ২০০১-এর ধারা (২)(ক) অনুযায়ী অ) ‘এক চোখে দৃষ্টি নাই’ তারাও দৃষ্টি প্রতিবন্ধী। কিন্তু মাঠ তথ্য ফরমে যেহেতু এক চোখের দৃষ্টি প্রতিবন্ধীদের বৈশিষ্ট্যের এই ধারাটি উল্লেখ নেই সেজন্য জরিপে একচোখ বিশিষ্ট দৃষ্টি প্রতিবন্ধীরা মাঠ পর্যায়েই বাদ পড়বে। এছাড়া এখনো পর্যন্ত শনাক্তকৃত কিছু অদৃশ্য প্রতিবন্ধিতা যেমন অটিজম, বুদ্ধি প্রতিবন্ধিতা, আচরণ সমস্যাগ্রস্ত ব্যক্তি, শিখন প্রতিবন্ধী ব্যক্তি প্রমুখ প্রতিবন্ধীর মাঠ জরিপে বাদ পড়ার সম্ভাবনা রয়েছে। তাদের পাগল মনে করে বাদ দিতে পারে বা পাগলদের বুদ্ধি প্রতিবন্ধী বা অটিজম বলে উল্লেখ করতে পারে। কিন্তু পাগল বা মানসিক অসুস্থতা একটি রোগ এবং এটি চিকিত্সাযোগ্য— সুতরাং তারা প্রতিবন্ধী নয়। আবার আমাদের দেশে বুদ্ধি প্রতিবন্ধিতাসহ অন্যান্য অদৃশ্য প্রতিবন্ধিতা শনাক্তকরণে কোনো নির্ভরযোগ্য পদ্ধতি বা স্কেল তৈরি হয়নি এবং ঐ জরিপেও সকল জনসাধারণের ওপর আইকিউ টেস্ট বা আচরণ পরিমাপ করা হবে না। ফলে বুদ্ধি প্রতিবন্ধী ব্যক্তিদের সহজ সরল মানুষ মনে করে জরিপ থেকে বাদ দেবার সম্ভাবনা রয়েছে। কারণ স্বল্প মাত্রার একজন বুদ্ধি প্রতিবন্ধী ব্যক্তি স্বাভাবিক বুদ্ধির দশ-এগার বছরের একজন সাধারণ শিশুর মতো আচরণ করে, তাদের মাঠপর্যায়ে চিহ্নিত করার মতো কতটা প্রশিক্ষণ দিয়ে তথ্য সংগ্রহ করা হচ্ছে সেটাই চিন্তার বিষয়। কাজেই স্বল্পমাত্রার বুদ্ধি প্রতিবন্ধীসহ সবধরনের স্বল্পমাত্রার প্রতিবন্ধীর মাঠ তথ্য থেকে বাদ পড়ার সম্ভাবনা রয়েছে। শুধু ইতিপূর্বে যাঁরা পরিবার বা কোনো প্রতিবন্ধী সংগঠন দ্বারা মধ্যম ও গুরুতর মাত্রার প্রতিবন্ধী হিসেবে চিহ্নিত শুধু তাঁরাই জরিপে আসবেন। বাকিদের চিহ্নিত করার মতো কোনো ব্যবস্থা ঐ জরিপে দেখা যাচ্ছে না।
জাতীয় ভোটার তালিকা বা জাতীয় আদম শুমারির মতো প্রতিবন্ধী জরিপ নিয়ে তেমন কোনো প্রচারণা নেই। ফলে অনেকেই জানেন না যে দেশে প্রতিবন্ধী শনাক্তকরণ জরিপ চলছে। প্রতিবন্ধী জনগোষ্ঠীর একটি বড় অংশ এখনো কুসংস্কার, অন্ধ বিশ্বাস, ভ্রান্ত ধারণা, অশিক্ষায় নিমজ্জিত। অনেকে লোকলজ্জার ভয়ে প্রিয় সন্তাটিকে লুকিয়ে রাখেন। অথচ জরিপে অন্তর্ভুক্ত না হলে ঐসমস্ত প্রতিবন্ধী ব্যক্তি অসচ্ছল প্রতিবন্ধী ভাতা, শিক্ষা উপবৃত্তি, সুদমুক্ত ঋণ, সরকারি চাকরিতে কোটা, শিক্ষাপ্রতিষ্ঠানে ভর্তি, আয়কর রেয়াত, বিভিন্ন দপ্তরে সুদমুক্ত ঋণ, পরিবহনে বিশেষ আসন ও রেয়াতি হারে ভাড়া দেওয়ার সুযোগ, সরকারি হাসপাতালে চিকিত্সা সহায়তা, প্রশিক্ষণে ভর্তি কোটা, আবাসিক কোটা, সরকারি চাকরিতে বয়স সীমা শিথিল এবং প্রস্তাবিত প্রতিবন্ধী সুরক্ষা আইনে নানা সুযোগ-সুবিধা থেকে বঞ্চিত হবেন। পরবর্তীকালে এলাকায় যে কোনো উন্নয়ন কর্মসূচি জরিপকৃত প্রতিবন্ধীদের সংখ্যার ওপর ভিত্তি করে বণ্টন করা হবে। কাজেই দেশের সকল প্রতিবন্ধীর জরিপ তালিকায় অন্তর্ভুক্ত হওয়া খুব জরুরি।
নেত্রকোনা



535041,550858
খুলনা বিশ্ববিদ্যালয়ের আশেপাশে চুরির
ঘটনা বাড়ছে
অন্যান্য
প্রকাশ : ২৭ সেপ্টেম্বর ২০১৩, ২১:৩৫
খুলনা বিশ্ববিদ্যালয়ের আশপাশের এলাকায় চুরির ঘটনা বাড়ছে। বিশেষ করে গত তিন মাসে নিরালাসহ বিশ্ববিদ্যালয় সংলগ্ন এলাকায় মেসে বসবাসরত বিশ্ববিদ্যালয় ছাত্রদের কম্পিউটারসহ টাকা-পয়সা অহরহ চুরি হচ্ছে। গত বৃহস্পতিবার রাতেও সোনাডাঙ্গা আবাসিক এলাকার একটি বাসা থেকে বিশ্ববিদ্যালয়ের দুই ছাত্রের ল্যাপটপ, এলসিডি কম্পিউটার ও ডিএসএলআর ক্যামেরা চুরি হয়েছে। যার আনুমানিক মূল্য প্রায় দেড় লাখ টাকা।
এলাকাবাসী জানান, নিরালা আবাসিক এলাকার ১৭ নম্বর রোডের ২৮৩ নম্বর বাসায় খুলনা বিশ্ববিদ্যালয়ের আর্কিটেকচার বিভাগের দ্বিতীয় বর্ষের ছাত্র ইয়াদ রহমান নির্ঝর ও নাবিলসহ কয়েকজন ছাত্র বসবাস করেন। তারা বৃহস্পতিবার বিকালে বাসার দরজায় তালা লাগিয়ে বাইরে যান। এই সুযোগে চোরেরা দরজার তালা ভেঙ্গে নির্ঝরের ব্যবহূত ল্যাপটপ ও জাপানি ক্যানন ডিএসএলআর ক্যামেরা এবং নাবিলের এলসিডি কম্পিউটার নিয়ে যায়। রাতে নির্ঝর ও নাবিল বাসায় ফিরে চুরির ঘটনা জানতে পারেন। তবে ওই ঘটনায় গতকাল শুক্রবার সন্ধ্যা পর্যন্ত থানায় কোন মামলা হয়নি।



535042,550859
সমান সুযোগ পেলে বিএনপি নির্বাচনে যাবে ঃ ফখরুল
অন্যান্য
প্রকাশ : ২৭ সেপ্টেম্বর ২০১৩, ২১:৩৫
বিএনপির ভারপ্রাপ্ত মহাসচিব মির্জা ফখরুল ইসলাম আলমগীর বলেছেন, সরকারি দলের পক্ষ থেকে বিএনপি নির্বাচনে যাবে বলে যে কথা হচ্ছে তা ঠিক। কারণ বিএনপি নির্বাচনে অবশ্যই যাবে, তবে তখনই যাবে - যখন সবাই সমান সুযোগ পাবে।
গতকাল শুক্রবার বিকালে রাজধানীর একটি হোটেলে এমবিএ এসোসিয়েশন অব বাংলাদেশ (ম্যাব) আয়োজিত তারেক রহমানের রাজনৈতিক চিন্তাপ্রসূত ‘আগামীর বাংলাদেশ ও উন্নয়ন ভাবনা’ শীর্ষক গোলটেবিল আলোচনায় তিনি এ কথা বলেন।
মির্জা ফখরুল বলেন, বিএনপি একটি নির্বাচনমুখী দল। সমান সুযোগ পেলে বিএনপি নির্বাচনে যাবে। তবে সে নির্বাচন অবশ্যই নির্দলীয় তত্ত্বাবধায়ক সরকারের অধীনে হতে হবে।
ম্যাব সভাপতি সৈয়দ আলমগীরের সভাপতিত্বে আলোচনায় আরো অংশ নেন বিএনপি চেয়ারপারসনের উপদেষ্টা অ্যাডভোকেট খন্দকার মাহবুব হোসেন, ঢাকা বিশ্ববিদ্যালয়ের সাবেক প্রো-ভিসি আ ফ ম ইউসূফ হায়দার, বিশিষ্ট অর্থনীতিবীদ ড. মাহবুব উল্লাহ, আবু আহমেদ, বিএফইউজের একাংশের মহাসচিব শওকত মাহমুদ ও ঢাকা বিশ্ববিদ্যালয়ের শিক্ষক সমিতির সাধারণ সম্পাদক ড. মামুন আহমেদ।



535043,550860
সরাইলে মেঘনার
ভাঙ্গনে ৪ গ্রাম
অন্যান্য
প্রকাশ : ২৭ সেপ্টেম্বর ২০১৩, ২১:৩৫
মেঘনার ভাঙ্গনে ব্রাহ্মণবাড়িয়ার সরাইল উপজেলার অরুয়াইলের চার গ্রামের মানুষ দিশেহারা হয়ে পড়েছে। ইতিমধ্যে নদী গর্ভে বিলীন হয়ে গেছে মসজিদ, মাদ্রাসা, ঈদগাহ মাঠ ও কবর স্থান। বিলীন হচ্ছে গ্রামের শত শত বিঘা আবাদী জমি। ভাঙ্গনের কবলে পড়ে অনেকে মৃত্যু উপত্যকা থেকে ফিরে এসেছে। সর্বস্ব হারিয়ে অন্যত্র আশ্রয় নিয়েছে শতাধিক অসহায় দরিদ্র পরিবার। কোন ভাবেই থামছে না ভাঙ্গন। হুমকির মধ্যে দিনাতিপাত করছে ১৩শ পরিবার। সরকারি সাহায্যের প্রহর গুনছে ভুক্তভোগী গ্রামবাসী।
গতকাল দুপুরে সরেজমিনে ঘুরে দেখা যায়, মেঘনা পাড়ের রাজাপুর, কাকুরিয়া, চরকাকুরিয়া ও সিঙ্গাপুর গ্রামের উত্তর পশ্চিম দিকে দুই কিলোমিটার এলাকা জুড়ে ভাঙ্গন অব্যাহত রয়েছে। গ্রামের বাসিন্দাদের মধ্যে বিরাজ করছে হতাশা। নদী কোন সময় গ্রাস করে ফেলে বসতঘর ভিটেমাটি এমন আতঙ্কে আছে গ্রামবাসী। মাটির বস্তা ও বাঁশের খুঁটি দিয়ে বাড়িঘর রক্ষায় ব্যস্ত গ্রামের নারী পুরুষ। যাদের জমি আছে তারা গ্রামের দক্ষিণ পূর্ব দিকে নতুন করে বাড়ি বাঁধছেন। ভিটেমাটিহীনরা গ্রাম ছেড়ে পার্শ্ববর্তী জেলা কিশোরগঞ্জ, কুলিয়ারচর, বাজিতপুর, মাধবদি, সিলেট ও চট্টগ্রামে গিয়ে ক্ষুদ্র ব্যবসা করে যাযাবর জীবন-যাপন করছেন। এ স্থানটি চারটি নদীর মোহনা।
ভৈরব থেকে প্রবাহিত মেঘনা, সিলেট থেকে প্রবাহিত ধলেশ্বর, বাজিতপুর থেকে প্রবাহিত কুলা ও কুলিয়ারচর থেকে প্রবাহিত কালি নদী। ফলে এখানে সব সময় পানির তোড় ও ঢেউয়ে থাকে প্রবলগতি। এ বছর ভাঙ্গনের কবলে পড়ে গ্রাম ছেড়ে চলে গেছেন বদিউজ্জামান, হেলাল, জামাল, আইবুর, সাত্তার মিয়া, জলিল, এন্নাছ, আকবর, শিরু মিয়া, মনু মিয়াসহ অনেকে। বৃদ্ধ আবদুল মজিদ বলেন, আমি এ পর্যন্ত চারবার বাড়ি বেঁধেছি।
ব্রাহ্মণবাড়িয়া জেলা পানি উন্নয়ন বোর্ডের নির্বাহী প্রকৌশলী মোঃ জাকির হোসেন ভাঙ্গন এলাকা পরিদর্শন করে বলেন, ভাঙ্গন বিশাল। পানির কারণে বর্তমানে ভালভাবে দেখা যাচ্ছে না। চার গ্রামের সহস্রাধিক পরিবার বড় ধরনের ক্ষতির সম্মুখীন। মেঘনা নদীর এ স্থানে ভাঙ্গন রোধ প্রকল্প বাস্তবায়ন করতে কমপক্ষে ২৫/৩০ কোটি টাকা ব্যয় হবে।



535044,550861
আজ আন্তর্জাতিক তথ্য জানার অধিকার দিবস
অন্যান্য
প্রকাশ : ২৭ সেপ্টেম্বর ২০১৩, ২১:৩৬
আজ ২৮ সেপ্টেম্বর, বিশ্বের অন্যান্য দেশের ন্যায় বাংলাদেশেও আন্তর্জাতিক তথ্য জানার অধিকার দিবস পালন করা হচ্ছে। দিবসটি উপলক্ষে রাষ্ট্রপতি মোঃ আবদুল হামিদ ও প্রধানমন্ত্রী শেখ হাসিনা পৃথক পৃথক বাণী দিয়েছেন। রাষ্ট্রপতি মোঃ আবদুল হামিদ এক বাণীতে বলেন, সহজে ও সুলভে সঠিক তথ্যপ্রাপ্তি ও ব্যবহার প্রত্যেক মানুষের নাগরিক ও গণতান্ত্রিক অধিকার। সরকার জনগণের তথ্য অধিকার নিশ্চিতকরণে বদ্ধপরিকর। প্রধানমন্ত্রী তার দেয়া বাণীতে বলেন, গণতান্ত্রিক অধিকার, সুশাসন প্রতিষ্ঠা ও দুর্নীতি প্রতিরোধে দৃঢ় অঙ্গীকার বাস্তবায়নে সরকার জনগণের তথ্য জানার অধিকারকে বিশেষ গুরুত্ব দিয়েছে। নবম জাতীয় সংসদের প্রথম অধিবেশনেই আমরা ‘তথ্য অধিকার আইন ২০০৯’ পাস করি। এই আইন অনুযায়ী তথ্য কমিশন গঠন করা হয়। এতে জনগণ ও গণমাধ্যমের প্রয়োজনীয় তথ্যপ্রাপ্তির অধিকার সুপ্রতিষ্ঠিত হয়েছে।



535045,550862
পিআইবি-সেভ দ্য চিলড্রেন
শিশুপাতা পুরস্কার প্রদান
অন্যান্য
প্রকাশ : ২৭ সেপ্টেম্বর ২০১৩, ২১:৩৬
সিলেট থেকে প্রকাশিত দৈনিক সিলেটের ডাক এবং রংপুর থেকে প্রকাশিত দৈনিক দাবানল পত্রিকাকে শিশু সাংবাদিকতায় অবদানের স্বীকৃতি হিসেবে ‘পিআইবি—সেভ দ্য চিলড্রেন শিশুপাতা পুরস্কার’ প্রদান করা হয়েছে। বৃহস্পতিবার স্বাস্থ্য ও পরিবার কল্যাণ প্রতিমন্ত্রী ডা. ক্যাপ্টেন (অব.) মজিবুর রহমান ফকির প্রধান অতিথি হিসেবে বিজয়ীদের প্রত্যেকের হাতে ৫০ হাজার টাকার চেক ও পিআইবি ক্রেস্ট তুলে দেন। বাংলাদেশ প্রেস ইনস্টিটিউট (পিআইবি) ও সেভ দ্য চিলড্রেন-এর যৌথ উদ্যোগে আয়োজিত অনুষ্ঠানে বিশেষ অতিথি ছিলেন বৈশাখী টেলিভিশনের প্রধান সম্পাদক মঞ্জুরুল আহসান বুলবুল। সম্মানিত অতিথি ছিলেন ঢাকা বিশ্ববিদ্যালয়ের গণযোগাযোগ ও সাংবাদিকতা বিভাগের অধ্যাপক ড. গোলাম রহমান, দৈনিক যুগান্তরের চিফ সাব-এডিটর রফিকুল হক (দাদু ভাই) এবং লিয়ানা জে.গার্টস, চিফ অফ পার্টি, প্রতিভা, সেভ দ্য চিলড্রেন। পিআইবি মহাপরিচালক মো. শাহ আলমগীর অনুষ্ঠানে সভাপতিত্ব করেন।-প্রেস বিজ্ঞপ্তি



535046,550863
ময়মনসিংহ জেলা সমিতি, ঢাকার লিয়াজোঁ
কমিটির সভা
অন্যান্য
প্রকাশ : ২৭ সেপ্টেম্বর ২০১৩, ২১:৩৬
গত বৃহস্পতিবার ঢাকার একটি রেস্তোরাঁয় ময়মনসিংহ জেলা সমিতি, ঢাকা এর লিয়াজোঁ কমিটির সভা কমিটির আহ্বায়ক মাহফিজুর রহমান বাবুলের সভাপতিত্বে অনুষ্ঠিত হয়।
সভায় ২৭ সদস্য বিশিষ্ট সংশোধিত কমিটি গঠন করা হয়। ঈদের পূর্বেই নব সংশোধিত ২৭ সদস্য বিশিষ্ট লিয়াজোঁ কমিটির মতবিনিময় সভা অনুষ্ঠিত হওয়ার বিষয়ে সিদ্ধান্ত হয়। সভার বক্তব্য রাখেন-মাহফিজুর রহমান বাবুল, সৈয়দ ওয়াহিদ, শিল্পপতি সালাউদ্দিন হুমায়ূন, অধ্যাপক আকবর সিরাজী, সাইফুদ্দিন আহমেদ মনি, মোঃ হেলাল উদ্দিন, মাহবুব হাসান শিবলী, মোঃ জাহাঙ্গীর আলম মন্ডল, মোঃ মাহমুদুল হাসান মামুন, মোঃ আলিফ মোস্তফা ও জিয়াউল সুমন প্রমুখ। -প্রেস বিজ্ঞপ্তি



535047,550864
মোহামেডানের ঘুরে দাঁড়ানোর মিশন
খেলা
প্রকাশ : ২৭ সেপ্টেম্বর ২০১৩, ২১:৩৬
আবাহনীর বিপক্ষে শ্বাসরুদ্ধকর ম্যাচে জয়ের পর কাগজে কলমে সবচেয়ে শক্তিশালী দল শেখ জামালের বিপক্ষে এক পেশে ম্যাচে হেরেছে মোহামেডান। সর্বশেষ খেলাটিতে শেখ জামালের কাছে ২৩৯ রানের বিশাল ব্যবধানে হারের কারণে মোহামেডান স্পোর্টিং ক্লাব আজ শনিবার ঢাকা প্রিমিয়ার ক্রিকেট লিগে প্রাইম ব্যাংক ক্রিকেট একাডেমীর বিপক্ষে ঘুরে দাঁড়াতে চাইবে।
বিকেএসপি’র তিন নম্বর মাঠে লিগের পঞ্চম রাউন্ডে এ লড়াইটি অনুষ্ঠিত হবে। শেখ জামালেরটি বাদে আগের তিন খেলায় জয়ের সুবাদে ছয় পয়েন্ট পেয়েছে মোহামেডান। অপরদিকে দুটি করে জয় ও হার নিয়ে প্রাইম ব্যাংকের পয়েন্ট চার। তবে গুরুত্বের বিবেচনায় এগিয়ে রাখতে হবে গাজী ট্যাংক ক্রিকেটার্স ও মৌসুমের আলোচিত দল প্রাইম দোলেশ্বরের মধ্যকার ম্যাচটিকে।
দোলেশ্বর ও গাজী ট্যাংক ছয় পয়েন্ট করে পেয়েছে। তাই পয়েন্ট টেবিলের উপরের দিকে অবস্থান নেয়া দলদুটির সামনে এখন আরো আরো এগিয়ে যাওয়ার লড়াই। গাজি ট্যাংক সর্বশেষ ম্যাচে ক্রিকেট কোচিং স্কুলকে পাঁচ উইকেটে হারায়। এর সাথে যুক্ত হচ্ছে পেসার রুবেল ও ব্ল্যাক ক্যাপ ব্যাটসম্যান স্কট স্টাইরিশের দুর্দান্ত ফর্ম। তাছাড়া আছে দলের অধিনায়ক মাহমুদুল্লাহ রিয়াদের নৈপুণ্য। চোখ রাখতে হবে ইমরুল কায়েস, আরাফাত সানি, নূর হোসেনদের দিকেও।
অন্যদিকে প্রাইম দোলেশ্বরের প্রেরণা হবে ‘দৈত্যবধের’ স্মৃতি। শেখ জামাল, আবাহনীকে হেসে খেলে হারানোর পর মোহামেডানের বিপক্ষে লড়াই করে হারে দলটি। তাই মিরপুরের শেরে বাংলা জাতীয় স্টেডিয়ামে গাজী ট্যাংকের সামনে বড় পরীক্ষা নিয়েই হাজির হতে যাচ্ছে প্রাইম দোলেশ্বর।
দিনের সবচেয়ে গুরুত্বহীন ম্যাচটি অনুষ্ঠিত হতে যাচ্ছে ফতুল্লা স্টেডিয়ামে। চার ম্যাচের সবকটিতেই পরাজিত সিসিএস প্রতিপক্ষ হিসেবে পাচ্ছে বর্তমান চ্যাম্পিয়ন ও পাঁচ পয়েন্ট পাওয়া ভিক্টোরিয়া স্পোর্টিং ক্লাবকে। ব্রাদার্স ইউনিয়নের বিপক্ষে হারের পর কলাবাগান ক্রীড়াচক্রকে দারুণ ভাবে হারিয়ে ঘুরে দাঁড়িয়েছে ভিক্টোরিয়া। আর অধিনায়ক নাসির হোসেন, এনামুল হক বিজয়, সৌম্য সরকারদের সাথে কার্যকর তিন লঙ্কান ক্রিকেটারদের নিয়ে গড়া শক্তিশালী দলের সামনে সিসিএসের পেরে ওঠা কষ্টকরই হবে।
আজকের খেলাগুলো
ভিক্টোরিয়া সিসিএস ফতুল্লা
গাজী ট্যাংক প্রাইম দোলেশ্বর মিরপুর
প্রাইম ব্যাংক মোহামেডান বিকেএসপি-৩



535048,550865
শোক সংবাদ
অন্যান্য
প্রকাশ : ২৭ সেপ্টেম্বর ২০১৩, ২১:৩৬
শেখ বজলুর রহমান
বাংলাদেশ পল্লী উন্নয়ন বোর্ডের আওতাধীন ব্রাহ্মণবাড়িয়ার কসবা উপজেলা কেন্দ্রীয় সমবায় সমিতির প্রাক্তন প্রধান পরিদর্শক ও উপজেলার বিনাউটি ইউনিয়নের চাপিয়া গ্রামের শেখ বজলুর রহমান (৮০) গত বৃহস্পতিবার জেলার এক হাসপাতালে চিকিত্সাধীন অবস্থায় ইন্তেকাল করেন (ইন্নালিল্লাহে ... রাজেউন)। তিনি স্ত্রী, ৬ ছেলে ও ১ মেয়ে রেখে গেছেন।
মো. জসিম উদ্দীন
নারায়ণগঞ্জের আড়াই হাজার উপজেলার ৭৪ নং লালুরকান্দী সরকারি প্রাথমিক বিদ্যালয়ের প্রধান শিক্ষক মো. জসিম উদ্দিন (৪৭) গত বৃহস্পতিবার রাতে হূদরোগে আক্রান্ত হয়ে ইন্তেকাল করেন (ইন্নালিল্লাহে ... রাজেউন)। তিনি স্ত্রী, ১ ছেলে ও ২ মেয়ে রেখে গেছেন।
শচীন কুমার নাগ
চলচ্চিত্র কাহিনীকার ও চিত্রনাট্যকার শচীন কুমার নাগ (৫৬) গত বৃহস্পতিবার রাজধানীর পূর্ব রামপুরার নিজ বাসভবনে হূদযন্ত্রের ক্রিয়া বন্ধ হয়ে পরলোকগমন করেন। তিনি স্ত্রী ও ১ মেয়ে রেখে গেছেন। বাংলাদেশ চলচ্চিত্র লেখক সমিতি তার মৃত্যুতে গভীর শোক প্রকাশ করেছেন।
মো. আবুল কাসেম
নোয়াখালীর সেনবাগ পৌর শহরের ব্যবসায়ী ও দলিল লেখক মো. আবুল কাসেম প্রকাশ (কাসেম সেক্রেটারী) (৮৫) গত বৃহস্পতিবার সন্ধ্যায় শহরের কাদরা গ্রামের বাড়ির নিজ বাসভবনে বার্ধক্যজনিত কারণে ইন্তেকাল করেন (ইন্নালিল্লাহে ... রাজেউন)। তিনি স্ত্রী, ৪ ছেলে ও ২ মেয়ে রেখে গেছেন।



535049,550866
নজর কাড়ছেন পেসাররা
খেলা
প্রকাশ : ২৭ সেপ্টেম্বর ২০১৩, ২১:৩৭
ধীরে হলেও ঢাকা প্রিমিয়ার ক্রিকেট লিগে ভাল নৈপুণ্য দেখিয়ে নজর কাড়ছেন জাতীয় দলে খেলা এবং খেলতে পারেন এমন পেস বোলাররা।
নইলে ২০১২ সালে ওয়েস্ট ইন্ডিজের বাংলাদেশে আগমন থেকে শুরু করে সর্বসাম্প্রতিক জিম্বাবুয়ে সফর পর্যন্ত জাতীয় দলের পেসারদের নৈপুণ্য ছিল হতাশাব্যঞ্জক। কেননা স্পিনারদের দুর্দান্ত পারফর্ম করে গেলেও তাদের পাশে পেসারদের ছন্নছাড়া বোলিং দেশের ক্রিকেটামোদীদের ভাবিয়ে তুলেছিল। সে তুলনায় এবারের ঢাকা লিগে পেসারদের ভাল নৈপুণ্য সামনে সুদিনের ইঙ্গিত দিচ্ছে। এমনকি মাশরাফি বিন মুর্তজাও এবার লিগে তিন ম্যাচ খেলে সাত উইকেট পেয়েছেন।
অথচ ইনজুরির কারণে মাশরাফির অনুপস্থিতিতে শ্রীলঙ্কা ও জিম্বাবুয়ে সফরেও পেসাররা ভাল কিছু করে দেখাতে পারেনি। পেস বোলারদের এমন দুর্দিনে ফিরিয়ে আনা হয় ‘হারিয়ে যাওয়া’ সাজিদুল ইসলামকে। কিন্তু তিনিও হতাশ করেন। জিম্বাবুয়ে সফরে দলে ফিরে প্রায় বিস্মৃত রবিউল ইসলাম অবশ্য দুই টেস্টে ১৫ উইকেট নিয়ে তাক লাগিয়েছিলেন। মূলত ব্যাটসম্যান হিসেবে দলে জায়গা পাওয়া জিয়াউর রহমানও মিডিয়াম পেস বোলিংয়ে কিছুটা নৈপুণ্য দেখান।
তারপরও গেল অতিক্রান্ত বছরে পেসারদের জন্য পরিস্থিতি খুব একটা সুখকর ছিল না। তবে সেটা এখন অনেকটাই বদলেছে লিগ শুরুর পর। কেননা লিগের চতুর্থ রাউন্ড শেষে হিসেবের খাতায় অনেক পেসারেরই ভাল নৈপুণ্য দেখা যাচ্ছে। বিশেষ করে ইনজুরিমুক্ত থাকা ও ফর্ম বিচারে।
আগামী মাসে নিউজিল্যান্ড দলের বাংলাদেশ সফরের প্রাক্কালে অনেকদিন পর ফিট হয়ে মাঠে ফিরে উইকেট পাচ্ছেন মাশরাফি। লিগে জ্বলে উঠেছেন রুবেল ও রবিউল। এর বাইরে শফিউল ইসলাম ও সাজিদুল ইসলামও আছেন। আর ২৮ জনের ক্যাম্পে ডাক পাওয়া আল-আমিন ইসলামও যে সুযোগ পেলে তা কাজে লাগাতে পারেন সেটা চলমান ঘরোয়া লিগেই দেখা যাচ্ছে। এবার লিগে চার ম্যাচে ১৪ উইকেট পেয়ে ইতোমধ্যেই আলোচনায় উঠে এসেছেন আবাহনীর এই ক্রিকেটার।
হঠাত্ করে পেসারদের এমন সুদিনের চেহারাটা স্পষ্ট হয়ে উঠছে ঘরোয়া ক্রিকেটের কল্যাণে। চার রাউন্ড শেষে শীর্ষ উইকেটধারীদের তালিকায় প্রথম পাঁচজনই পেসার। লঙ্কান ক্রিকেটার জিহান মোবারককে বাদ দিলে চারজনই স্থানীয়। এদের মধ্যে ১৫ উইকেট নিয়ে শীর্ষে আছেন রুবেল। তার একটি হ্যাটট্রিকও আছে। ১৪ উইকেট নিয়ে পরের নামটাই হলো আল-আমিনের। ১১ উইকেট নিয়ে চতুর্থ স্থানে আছেন ক্রিকেট কোচিং স্কুলের (সিসিএস) বিশ্বনাথ হালদার। ৯ উইকেট নিয়ে পঞ্চম স্থানে আছেন ফরহাদ রেজা। চার ম্যাচে সাত উইকেট নেয়া মাশরাফিও স্বরূপে ফিরতে শুরু করেছেন। পেসারদের এই উঠে আসার রহস্য জানতে চাইলে আল আমিন বলেন, ‘উইকেট এখন আগের থেকে অনেক বেশি স্পোর্টিং। আর দুই পাশে দুটি নতুন বল দিয়ে বোলিং করানো হয়। তাই পেসাররা অনেক সহায়তা পাচ্ছে। সেই সাথে, এখন চার গজের বাইরে মাত্র চারজন ফিল্ডার রাখা যায়। তাই পেসার আর স্পিনারদের আলাদা করে দেখার সুযোগ কম।’
এতকিছুর মধ্যেও সমস্যা যা কিছু তা হলো পেসার রবিউলকে নিয়ে। থাই ইনজুরির কারণে চলতি লিগের একটি ম্যাচে অংশ না নেয়া খেলোয়াড়টিকে পর্যবেক্ষণে রেখেছে বাংলাদেশ ক্রিকেট বোর্ড (বিসিবি)।
তার প্রসঙ্গে বিসিবি’র প্রধান চিকিত্সক দেবাশীষ চৌধুরী আশাবাদ জানিয়ে বলেন, ‘আমরা আশা করেছিলাম ২৩ তারিখের মধ্যে ও ঠিক হয়ে যাবে। এমনিতে ওর সমস্যা অনেক কমে এসেছে। ঠিক মতো রানিং করতে পারছে। এক তারিখ (১ অক্টোবর) ফিজিও বিভব সিং চলে আসছে। ও আসলে আরও ভাল ভাবে জানা যাবে। ও (রবিউল) যাতে নিউজিল্যান্ড সিরিজে খেলতে পারে সে জন্য আমরা সব রকম চেষ্টাই করছি।’
চতুর্থ রাউন্ড
শেষে শীর্ষস্থানীয় পেসাররা
বোলার ক্লাব ম্যাচ উইকেট
রুবেল হোসেন গাজী ট্যাংক ৪ ১৫
আল-আমিন আবাহনী ৪ ১৪
বিশ্বনাথ হালদার সিসিএস ৪ ১১
ফরহাদ রেজা প্রাইম দোলেশ্বর ৪ ৯
শফিউল ইসলাম শেখ জামাল ৪ ৮
মাশরাফি বিন মুর্তজা মোহামেডান ৩ ৭



535050,550867
প্রথম দিনে তিনটি রেকর্ড
খেলা
প্রকাশ : ২৭ সেপ্টেম্বর ২০১৩, ২১:৩৭
জাতীয় বয়স ভিত্তিক সাঁতারের প্রথম দিনে তিনটি নতুন রেকর্ড সৃষ্টি হয়েছে। এর মধ্যে বালিকাদের ১০০ মিটার ব্রেষ্ট ষ্ট্রোকে আনসারের মুক্তি খাতুন, একই ইভেন্টে বালকদের গ্রুপে বিকেএসপির হিমেল রায় এবং ১৫-১৭ বছর বয়সের গ্রুপে বালিকাদের মধ্যে সাগরখালি সুইমিং মরিয়ম খাতুন নতুন জাতীয় রেকর্ড গড়েন।
বিকেএসপি গতকাল শুরু হওয়া ২৯তম বয়স ভিত্তিক সাঁতারের প্রথম দিনে পদক তালিকায় এগিয়ে রয়েছে। ২১টি স্বর্ণ, ১২টি রৌপ্য এবং সাতটি ব্রোঞ্জ পদক পেয়ে শীর্ষ স্থানে রয়েছে দলটি। অপরদিকে ৫টি স্বর্ণ, ৫টি রৌপ্য ও ৩টি ব্রোঞ্জ পেয়ে আনসার দ্বিতীয় স্থানে রয়েছে। লালনশাহ সুইমিং ক্লাব ২টি এবং সাগরখালী সুইমিং ক্লাব, পূর্বাঞ্চল সুইমিং ক্লাব, কুষ্টিয়া, মেহেরপুর সুইমিং ক্লাব ও কুমিল্লা ১টি করে স্বর্ণ পদক জয় করেছে।
উদ্বোধনী দিনে যেসব সাঁতারু স্বর্ণ জয় করেন তারা হলেন জাহিদুল ইসলাম, সোহাগী খাতুন, আরিফুল ইসলাম, উ থৈ প্রু মার্মা, টিটু মিয়া, সোনিয়া আক্তার, লাকী খাতুন, সুরাইয়া আক্তার, সুমি খাতুন, মরিয়ম খাতুন, কুলসুম খাতুন. ওাশিদা খাতুন। মিরপুর সৈয়দ নজরুল ইসলাম জাতীয় সুইমিং কমপ্লেক্সে আয়োজিত জাতীয় বয়স ভিত্তিক সাঁতারের উদ্বোধন করেন মুুক্তিযুদ্ধ বিষয়ক মন্ত্রণালয়ের প্রতিমন্ত্রী ক্যাপ্টেন এ বি তাজুল ইসলাম (অব.)। এ সময় সুইমিং ফেডারেশনের সভাপতি ও নৌবাহিনী প্রধান ভাইস এডমিরাল এম ফরিদ হাবিব উপস্থিত ছিলেন।



535051,550868
‘এখনো চূড়ান্ত নয় ব্রাজিল দল’
খেলা
প্রকাশ : ২৭ সেপ্টেম্বর ২০১৩, ২১:৩৭
ব্রাজিলের প্রধান কোচ লুই ফিলিপে স্কোলারি আবারো জানিয়েছেন যে, আগামী বছরের বিশ্বকাপের জন্য ব্রাজিল দলে ঠাঁই পেতে যে কারো জন্য এখনো তার দুয়ার খোলা আছে।
জাম্বিয়া ও দক্ষিণ কোরিয়ার বিরুদ্ধে আন্তর্জাতিক প্রীতি ম্যাচের দল ঘোষণা করতে গিয়ে এ কথা জানান ২০০২ সালে ব্রাজিলকে বিশ্বকাপ জেতানো স্কোলারি। তিনি বলেন, ২০১৪ বিশ্বকাপের স্বাগতিক ব্রাজিলের হয়ে খেলার জন্য সকল ব্রাজিলীয় খেলোয়াড়রাই এখনো বিচেনার মধ্যে আছেন।
স্কোলারি অক্টোবরে অনুষ্ঠেয় খেলা দুটির জন্য যে ২৩ সদস্যের দল ঘোষণা করেছেন তাতে আছে লিভারপুল মিডফিল্ডার লুকাস লেইভা ও শাখটার ডনেস্কের স্ট্রাইকার বার্নার্ড। অ্যাথলেটিকো মাদ্রিদের স্ট্রাইকার দিয়েগো কস্তা লা লিগায় গোল সাফল্য অব্যাহত রাখলেও তাকে বিবেচনা করা হয়নি।
বিশ্বকাপ জয়ী এই কোচ বৃহস্পতিবার বলেন,‘আগে ডাক পাওয়া সকল ব্রাজিলীয় খেলোয়াড় কিংবা এখনো ডাক না পাওয়া সবাই বিশ্বকাপের জন্য গড়তে যাওয়া জাতীয় দলের অংশ। তবে চূড়ান্ত দলে কাদের রাখবো তা আমি এখনো জানি না। আমার মনে অনেক ভাবনা আছে। তবে আমি সর্বদাই কোন না কোন পরিস্থিতির মধ্য দিয়ে যাচ্ছি তাতে ঘটনাপ্রবাহ বদলাতে পারে। এটা নির্ভর করছে বিশেষ কিছু পরিস্থিতির উপর। সে জন্যই আমি বলছি যে বিশ্ব জুড়ে খেলা যে কোন ব্রাজিলীয় খেলোয়াড়ই ২০১৪ সালে জাতীয় দলে যোগ দিতে পারে।’
লা লিগায় ছয় খেলায় সাত গোল করা ২৪ বছরের কস্তাকে না ডাকার কারণ হিসেবে বলা হচ্ছে, স্পেন ফুটবল ফেডারেশন নাকি তাকে জাতীয় দলে খেলাতে চায়। কস্তা ব্রাজিলের হয়ে দুটি ম্যাচে খেললেও সেগুলো প্রীতি ম্যাচ বলে ফিফার নিয়ম অনুযায়ী খেলোয়াড়টি জাতীয়তা বদলাতে পারবে। স্কোলারি অবশ্য এ বিষয়টিকে ‘অদ্ভুত’ বলে বর্ণনা করেন।
তার মতে, ‘এটা অদ্ভুত এক পরিস্থিতি। কারণ এক, দুই কিংবা পাঁচ বছরের মধ্যে সম্ভবত যে কোন দেশ ২০জন খেলোয়াড়কে কিনে নিয়ে একটা দল বানিয়ে ফেলতে পারবে।’ ব্রাজিল কোচ অবশ্য বিষয়টি নিয়ে ফিফার সাথে আলোচনা করতে চান না।
ব্রাজিল দল
গোলরক্ষক
জেফারসন (বোটাফোগো), ভিক্টর (অ্যাথলেটিকো মিনেইরো) ও দিয়েগো ক্যাভালিয়েরি (ফ্লুমিনেন্স)।
ডিফেন্ডার
দানি আলভেস (বার্সেলোনা), মাইকন (রোমা), মার্সেলো (রিয়াল মাদ্রিদ), ম্যাক্সওয়েল (পিএসজি), ডেভিড লুইজ (চেলসি), দান্তে (বায়ার্ন মিউনিখ), হেনরিক (পালমেইরাস), দেদে (ক্রুজেইরো)।
মিডফিল্ডার
লুকাস লেইভা (লিভারপুল), হার্নানেস (ল্যাজিও), লুইজ গুস্তাভো (উলভবার্গ), পলিনহো (টটেনহ্যাম), রামিরেস (চেলসি), অস্কার (চেলসি)।
স্ট্রাইকার
বার্নার্ড (শাখটার ডনেটস্ক), জো (অ্যাথলেটিকো মিনেইরো), লুকাস মউরা (পিএসজি), হাল্ক (জেনিত), আলেকজান্ডার পাতো (করিন্থিয়ান্স), নেইমার (বার্সেলোনা)।



535052,550869
গুরু যখন শত্রু
খেলা
প্রকাশ : ২৭ সেপ্টেম্বর ২০১৩, ২১:৩৮
তাহলে আমরা বলতে পারি আপনারা দুজন এখন আর বন্ধু নন’—সাংবাদিকদের এমন প্রশ্নের জবাবে স্পারস কোচের উত্তর ছিল, ‘হ্যাঁ, আমারও তাই মনে হয়। আমার মনে হয় এখানে কোন ব্যাখ্যার প্রয়োজন নেই। তবে আমাদের সম্পর্ক ভেঙ্গে গেছে। আন্দ্রে ভিলাস বোয়াস
হোসে মরিনহো আর আন্দ্রে ভিলাস বোয়াস। দুজনই পর্তুগীজ, ইউরোপের অন্যতম সেরা কয়েকটি ক্লাবে মরিনহোর অধীনে প্রায় টানা সাত বছর কাজও করেছেন বোয়াস। তবে এককালের গুরু-শিষ্যকে ভাগ্য আজ দাঁড় করিয়ে দিয়েছে মুখোমুখি অবস্থানে। প্রিমিয়ার লিগের গুরুত্বপূর্ণ ম্যাচে মরিনহোর দল চেলসিকে আজ আতিথেয়তা দেবে বোয়াসের টটেনহ্যাম। তবে আতিথেয়তা না বলে সেটাকে যুদ্ধের আমন্ত্রণ বলাটাই বোধহয় যুক্তিসঙ্গত। কারণ দুজনের অতীত সুসম্পর্ক এখন অতীত আর মরিনহো মোটেই আমার বন্ধু নন বলে হোয়াইট হার্ট লেনে নামার আগেই কথার লড়াই উস্কে দিয়েছেন বোয়াস।
মরিনহো যখন পোর্তোর কোচের দায়িত্বে বোলাস মরিনহোর সহকারী হিসাবে তখন মাত্র শুরু করেছেন তার কোচিং ক্যারিয়ার। এরপর মরিনহোর সাথেই একটানা ঘুরেছেন প্রায় সাত বছর। পোর্তোর পর স্বঘোষিত মরিনহোর স্কাউট হিসাবে দায়িত্ব পালন করেছেন চেলসি এবং ইন্টার মিলানেও। তবে এই দায়িত্ব থেকে বোয়াস পদোন্নতি চাইলে সেটা দিতে অস্বীকার করেন মরিনহো। ফলে সেখানেই দুজনের বিচ্ছেদ।
আর তাই ইন্টার থেকে মরিনহো যখন যোগ দিলেন রিয়াল মাদ্রিদে বোয়াস তখন পোর্তোর প্রধান কোচ। এরপর মরিনহোর পথ অনুসরণ করেই এলেন চেলসিতে। তবে সেখানে তার দিনগুলো সুখের ছিল না মোটেই। মাত্র ২৫৬ দিনের স্ট্যামফোর্ড ব্রিজ অবস্থান শেষে এই ৩৫ বছর বয়সী যোগ দেন টটেনহ্যামে। আর মরিনহোর দ্বিতীয় দফায় ব্লুজদের দায়িত্ব নেয়ায় নিশ্চিত হয়ে যায়, সাবেক গুরু-শিষ্যের লড়াই এ মৌসুমেই দেখছেন দর্শকরা।
তবে মরিনহোর সাথে আগের সেই সুসম্পর্ক নেই বলেই স্বীকার করলেন বোয়াস। আর তাতে যে তার কোন আক্ষেপ নেই বোয়াস বলেছেন সেটাও, ‘তার সাথে সম্পর্ক শেষ বলে আমার ঘুম নষ্ট হয়নি। তার সাথে মাঠ এবং মাঠের বাইরে আমার দারুণ একটা সম্পর্ক ছিল। তবে এখন সেটা নেই।’
দুজনের সম্পর্কের এই ভাঙ্গনের কারণ সম্পর্কেও বলেছেন তিনি, ‘আমি ছিলাম উচ্চাকাঙ্ক্ষী। আমি সবসময়ই চাইতাম তাকে অতিরিক্ত কিছু দিতে। কারণ আমার বিশ্বাস ছিল তাকে আমি আরও কিছু দিতে পারবো। তবে তার পাশে কোন সহকারীর প্রয়োজনীয়তা সে অনুভব করতো না। আমি আমার তখনকার অবস্থানের উন্নতি চাচ্ছিলাম এবং এটাই দুজনের সম্পর্কে সমস্যা সৃষ্টি করে। মিলানের (ইন্টার) পরেই নিশ্চিত হয়ে যায়, আমাদের ক্যারিয়ার আলাদা করে ফেলার এটাই সেরা সময়।’
‘তাহলে আমরা বলতে পারি আপনারা দুজন এখন আর বন্ধু নন’—সাংবাদিকদের এমন প্রশ্নের জবাবে স্পারস কোচের উত্তর ছিল, ‘হ্যা, আমারও তাই মনে হয়। আমার মনে হয় এখানে কোন ব্যাখ্যার প্রয়োজন নেই। তবে আমাদের সম্পর্ক ভেঙ্গে গেছে।’
আগের সেই সমপ্রীতি না থাকলেও দুজনের প্রতি দুজনের শ্রদ্ধাবোধের কোন অভাব নেই বলে জানিয়েছেন তিনি, ‘আমার মনে হয় দুজনের প্রতি দুজনের শ্রদ্ধার কোন অভাব নেই। আমাদের অবস্থা আগের মতো না হলেও, দুজনের একসাথে থাকার বিষয়গুলো তো আর ভোলা যায় না।’
অন্যদিকে সাংবাদিকদের বার বার প্রশ্নের পরেও এ বিষয়ে কিছু বলতে রাজি না হওয়া মরিনহোর মুখ থেকে শেষ পর্যন্ত শুধু একটি কথাই জানা গেছে, ‘আমার কিছু বলার নেই।’
এদিকে পর্তুগীজ লড়াইয়ে চাপা পড়ে যাওয়া রাতের অন্য ম্যাচগুলোতে শিরোপাধারী ম্যানচেস্টার ইউনাইটেড খেলবে ওয়েস্ট ব্রমউইচ অ্যালবিওনের বিরুদ্ধে। আর তাদের নগর প্রতিদ্বন্দ্বী ম্যানচেস্টার সিটির প্রতিপক্ষ অ্যাস্টন ভিলা। অন্যদিকে আর্সেনাল লড়বে সোয়ানসি সিটির বিরুদ্ধে।



535053,550870
মিসবাহ’র উপরই আস্থা রাখলো পিসিবি
খেলা
প্রকাশ : ২৭ সেপ্টেম্বর ২০১৩, ২১:৩৮
জিম্বাবুয়ের সঙ্গে টেস্ট হারার পর মনে হচ্ছিল মিসবাহ-উল হককে অধিনায়কের পদ থেকে সরানোটা মাত্র সময়ের ব্যাপার। সাবেক খেলোয়াড় থেকে শুরু করে বোর্ড-কর্মকর্তারা পর্যন্ত মিসবাহর সমালোচনায় মুখর হয়ে উঠেছিলেন। কিন্তু ঘুরে ফিরে সেই মিসবাহর ওপর আস্থা রাখল পাকিস্তান ক্রিকেট বোর্ড (পিসিবি)।
গতকাল শুক্রবার দুপুরে দক্ষিণ আফ্রিকার বিপক্ষে মিসবাহ-উল হককে অধিনায়ক রেখে দুই ম্যাচের টেস্ট সিরিজের জন্য প্রাথমিক দল ঘোষণা করেছে পাকিস্তান ক্রিকেট বোর্ড (পিসিবি)। এর আগে সকাল থেকে অধিনায়ক মিসবাহ ও কোচ ডেভ হোয়াটমোরের সাথে দীর্ঘ এক বৈঠক করেন প্রধান নির্বাচক মঈন খান। ২৮ সদস্যের এই দলে আছেন ফর্মহীন মোহাম্মদ হাফিজও। এই বছর ১০ ইনিংসে মাত্র ১২ রান করার পরও অভিজ্ঞতা বিবেচনায় তিনি সুযোগ পেয়েছেন। ফর্ম ফেরানোর জন্য তিন দিনের প্রস্তুতি ম্যাচের স্কোয়াডেও তাকে অন্তর্ভুক্ত করা হয়েছে। বোর্ডের পক্ষ থেকে বলা হয়েছে আগামী ৩০ সেপ্টেম্বর থেকে সিরিজকে সামনে রেখে শুরু হবে পাকিস্তানি ক্রিকেটারদের অনুশীলন ক্যাম্প। আর এর অংশ হিসেবে আগামী দুই অক্টোবর পাকিস্তান ‘এ’ দলের বিপক্ষে একটি তিনদিনের প্রস্তুতি ম্যাচ খেলবে দলটি।
এছাড়াও বাদ পড়েছেন বাঁহাতি তারকা পেসার মোহাম্মদ ইরফান। বাজে ফর্মের কারণে দুই অভিজ্ঞ ওপেনার ইমরান ফরহাত ও তৌফিক উমরকেও বাদ দিয়েছেন নির্বাচকরা। ওপেনার হিসেবে মোহাম্মদ হাফিজ ছাড়াও আছেন খুররম মঞ্জুর ও আহমেদ শেহজাদ, আছেন অনভিষিক্ত শান মাসুদ। এদিকে পিসিবি ভারপ্রাপ্ত সভাপতি নাজাম শেঠীর সঙ্গে সাক্ষাত্ করে দলে ফেরার ইচ্ছার কথা জানিয়েও ডাক পাননি শোয়েব মালিক ও আব্দুল রাজ্জাক। দক্ষিণ আফ্রিকার বিপক্ষে তিন দিনের প্রস্তুতি ম্যাচ খেলতে আলাদা দল ঘোষণা করেছে পাকিস্তান। এই ম্যাচ খেলতে দলের নেতৃত্ব দেয়া হয়েছে উমর আমিনকে। আগামী ১৪ অক্টোবর আবুধাবীতে সিরিজের প্রথম টেস্টে মাঠে নামছে পাকিস্তান ও দক্ষিণ আফ্রিকা।
প্রাথমিক দল
মিসবাহ উল হক (অধিনায়ক), শান মাসুদ, আহমেদ শেহজাদ, মোহাম্মদ হাফিজ, ইউনুস খান, আজহার আলী, আসাদ শফিক, ফয়সাল ইকবাল, শোয়েব মাকসুদ, উমর আকমল, আদনান আকমল, সরফরাজ আহমেদ, উমর আমিন, রাহাত আলী, আইজাজ চীমা, ওয়াহাব রিয়াজ, উসমান কাদির, আব্দুল রেহমান, সাঈদ আজমল, জুলফিকার বাবর, জুনাইদ খান, ইয়াসির শাহ, এহসান আদিল, আহমেদ জামাল, আকবর-উর-রেহমান, ইমরান খান ও মোহাম্মদ রিজওয়ান।



535054,550871
বোল্ট জ্যামাইকার সবচেয়ে বড় দূত : গেইল
খেলা
প্রকাশ : ২৭ সেপ্টেম্বর ২০১৩, ২১:৩৮
টি-২০ ক্রিকেটে বিশ্বের অন্যতম সেরা ব্যাটসম্যান হিসেবে বিবেচিত ক্রিস গেইল স্বদেশী সিপ্রন্ট কিং উসাইন বোল্টকে সমগ্র বিশ্বে জ্যামাইকার সবচেয়ে বড় দূত হিসেবে অভিহিত করেছেন। গালফ নিউজ ডট কমকে দেয়া এক সাক্ষাত্কারে গেইল বলেন, ‘জ্যামাইকা এবং বিশ্বের জন্য বোল্ট যা করেছেন ভাষায় তা ব্যাখ্যা করা অসম্ভব। তিনি নতুন করে ইতিহাস লিখেছেন।’ গত বছর লন্ডন অলিম্পিকে প্রথম পুরুষ এ্যাথলেট হিসেবে ১০০ ও ২০০ মিটার দৌড়ে স্বর্ণ পদক অক্ষুণ্ন রেখে এই গ্রহে নিজেকে ‘জীবন্ত কিংবদন্তী’ হিসেবে প্রতিষ্ঠিত করেছেন বিশ্বের দ্রুততম এই মানব। বিশ্ব চ্যাম্পিয়নশীপে দৌড়ে সবচেয়ে বেশি পদকের মালিকও বোল্ট। এমনকি বিশ্বচ্যাম্পিয়নশীপে পদক জয়ের সংখ্যায় তিনি আমেরিকার কার্ল লুইসকেও ছাড়িয়ে গেছেন। গেইল বলেন, ‘সত্যিই তার জন্য আমি আনন্দিত। তিনি কিভাবে অনুশীলন করেন তা বলতে আমি তাকে শুনেছি। আশা করছি তরুণরা তার বই থেকে শিক্ষা গ্রহণ করবে।’ ‘আমার বিশ্বাস সে আরো বড় কিছু করতে পারবে। আপনি যেখানেই যান সেখানেই জনগণের মুখে তার নাম শুনবেন। জ্যামাইকার জন্য তিনি অসাধারণ কিছু করেছেন।’ বাসস



535055,550872
ক্ষমা চাইলেন বালোতল্লি¬
খেলা
প্রকাশ : ২৭ সেপ্টেম্বর ২০১৩, ২১:৩৮
নেপোলির বিপক্ষের ম্যাচে রেফারির সঙ্গে অসদাচরণের দায়ে লাল কার্ড দেখেছিলেন এসি মিলানের স্ট্রাইকার মারিও বালোতল্লি¬। এর ফলে তিন ম্যাচের জন্য নিষিদ্ধ হয়েছেন ‘ব্যাড বয়’ খ্যাত এই তারকা।
নিজের আচরণের জন্য ক্ষমা চেয়েছেন বালোতল্লি। সাথে সাথে তিনি অভিযোগ করেছেন যে, তাকে উত্তেজিত করা হয়েছিল। রবিবার নিজেদের মাঠে অনুষ্ঠিত ম্যাচে ২-১ গোলে হারে তার দল মিলান।ইতালীর স্কাই স্পোর্টসকে দেয়া সাক্ষাত্কারে বালোতল্লি¬ বলেন, ‘আমি আমার সতীর্থ খেলোয়াড়দের কাছে ক্ষমা প্রার্থী; যারা প্রতিদিন আমাকে কঠোর অনুশীলন করিয়েছেন। রেফারির কাছেও আমি ক্ষমা চাই। আমাকে উত্তেজিত করার কারণে নিয়ম বহির্ভূতভাবে আমি প্রতিক্রিয়া জানিয়েছি।’ -বাসস



535056,550873
সামার ওপেন ব্যাডমিন্টন শুরু
খেলা
প্রকাশ : ২৭ সেপ্টেম্বর ২০১৩, ২১:৩৯
রক্সি পেইন্ট সামার ওপেন ব্যাডমিন্টন টুর্নামেন্ট গতকাল উডেন ফ্লোর জিমনেসিয়ামে শুরু হয়েছে। উদ্বোধনী দিনে গতকাল সোহেল, ইমাম, সুহেল, রাজন, লেক্সন, রকি, কাওসার, সুমন, রাজিব, আবুজর, শক্তি, আব্দুল্লাহ, লিমন, বিপ্লব, বাদল নিজ নিজ খেলায় জিতেছে।



535057,550874
প্রীতি ও জয়া জুনিয়র টেনিসে ফাইনালে
খেলা
প্রকাশ : ২৭ সেপ্টেম্বর ২০১৩, ২১:৩৯
রেবেকা সুলতানা জয়া এবং আফরানা ইসলাম প্রীতি এশিয়ান টেনিস ফেডারেশনের (এটিএফ) অনূর্ধ্ব-১৪ বাছাই টুর্নামেন্টের বালিকা এককের ফাইনালে উঠেছে।
গতকাল রমনা টেনিস কমপ্লেক্স কোর্টে বালিকা এককের সেমিফাইনালে জয়া ১-৬, ৬-১, ৭-৫ গেমে শাহ সাফিনা লক্ষ্মীকে এবং প্রীতি ৬-০, ৬-১ গেমে ফাবিহা লামিসা সূচনাকে হারিয়ে ফাইনালে উঠে।
তৃতীয় দিনের খেলায় রুবেল হোসেন ৬-৩, ৬-২ গেমে স্বাধীন হোসেনকে, পাকিস্তানের হারিস ইরফানুল হক ৬-৩, ৭-৫ গেমে প্রতিপক্ষ বাংলাদেশের ফারুক হোসেনকে, কাওসার আলী ৬-২, ৬-১ গেমে মীর শহিদুল ইসলামকে এবং পাকিস্তানের সাহিব জাদা মোহাম্মদ আলী ৬-০, ৬-০ গেমে বাংলাদেশের জুহায়ের সামি লস্করকে হারিয়ে সেমিফাইনালে উঠেছে।
বালক দ্বৈতে কাউসার ও রুবেল জুটি ৬-৪, ৬-০ গেমে অমিও ও হংকংয়ের ক্রলিক জুটিকে, সালমান ও ইসতিয়াক জুটি ৬-২, ৬-৩ গেমে জোহায়ের ও সিশাদ জুটিকে, স্বাধীন ও ফারুক জুটি ইমন ও সাকিব জুটিকে এবং পাকিস্তানের আলী ও হক জুটি ৬-১, ৬-০ গেমে বাংলাদেশের সৈকত ও আশিক জুটিকে হারিয়ে সেমিতে উঠেছে। আজ ৯টা থেকে খেলা শুরু হবে। সকাল ১০টায় বালিকা এককের ফাইনাল, বেলা ১১টায় বালক ও দ্বৈতের সেমিফাইনাল এবং বিকাল ৩টায় বালক ও বালিকা দ্বৈতের ফাইনাল খেলা অনুষ্ঠিত হবে।



535058,550875
মাদ্রিদ ‘ডার্বি’র রাতে বার্সার লক্ষ্য টানা ১২তম জয়
খেলা
প্রকাশ : ২৭ সেপ্টেম্বর ২০১৩, ২১:৩৯
রিয়াল মাদ্রিদের মাঠেই স্বাগতিকদের হারিয়ে ১৪ বছরের জয় খরা দূর করেছিল তাদের নগর প্রতিদ্বন্দ্বী অ্যাতলেটিকো মাদ্রিদ। গত বছরের মে মাসে দল দুটি শেষবার মুখোমুখি হয়েছিল। সেই ম্যাচের পর আজ শনিবার রাতে আবার একই ভেন্যুতে মুখোমুখি হচ্ছে মাদ্রিদের ক্লাব দুটি। অপরদিকে বর্তমান চ্যাম্পিয়ন বার্সেলোনা একই রাতে মাঠে নামবে টানা ১২তম জয়ের লক্ষ্যে।
অ্যাতলেটিকো অবশ্য সর্বশেষ লড়াইয়ে লিগ ম্যাচে নয়, জায়ান্ট রিয়াল মাদ্রিদকে কোপা দেল রে’র ফাইনালে হারিয়ে শিরোপা জিতে নিয়েছিল। কোচ দিয়েগো সিমনের দলটি মাঠ ভর্তি স্বাগতিক দর্শকদের উপস্থিতিতে অতিরিক্ত সময়ে ২-১ গোলে হারায় রিয়ালকে। উত্তেজনাপূর্ণ ম্যাচটিতে প্রথমে ক্রিস্টিয়ানো রোনালদো লাল কার্ড দেখে মাঠ ছাড়েন। এরপর তখনকার রিয়াল কোচ হোসে মরিনহোকেও ডাগ আউট ছাড়তে হয়েছিল।
এরপর পেরিয়ে গেছে কয়েক মাস। পরিবর্তন এসেছে দুই দলেই। মরিনহোর পরিবর্তে ক্লাবটির দায়িত্ব নিয়েছেন কার্লো আনচেলত্তি। কিন্তু সিমনের নির্দেশনায় থাকা অ্যাতলেটিকো এগিয়ে চলেছে দুর্দান্ত প্রতাপে। লা লিগায় চলতি মৌসুমে ৬টি করে ম্যাচ খেলে পয়েন্ট তালিকায় রিয়ালের এই নগর প্রতিদ্বন্দ্বী তাদের থেকে কেবল দুই পয়েন্টে এগিয়ে আছে।
গত মঙ্গলবার ওসানসুনার বিপক্ষে জয়ের ফলে তারা লিগের ইতিহাসে সেরা সূচনাটাই ধরে রেখেছে। জয়ের ধারা অব্যাহত রাখতে চায় ক্লাবটি।
অ্যাতলেটিকোর ডিফেন্ডার ফিলিপ লুইস বলেন, ‘আমরা জয় লাভ করব। কারণ আমরা জানি তাদেরকে কিভাবে হারাতে হয়। এখন আমাদেরকে ওই পন্থাই অবলম্বন করতে হবে।’ নিজের দলকে রিয়ালের থেকে এগিয়ে রাখছেন এই ডিফেন্ডার, ‘আমরা জানি তারা এখনো কঠিন পরিস্থিতি পার করছে। কাপ ফাইনালে ছয় থেকে সাতটি ভাল সুযোগ পেলেও কয়েকটি মাত্র কাজে লাগাতে পেরেছে। কিন্তু আমাদের দলটি নিখুঁত। আমাদের মধ্যে সমন্বিত একটি উদ্দীপনা কাজ করছে। আমরা যদি এটি ধরে রাখতে পারি তাহলে কোন কিছুই আমাদের দমাতে পারবে না।’
ডার্বি ম্যাচেই নিজেদের মাঠে অভিষেক হচ্ছে ‘হানড্রেড মিলিয়ন ম্যান’ গ্যারেথ বেলের। গত সপ্তাহে গেটাফের সঙ্গে খেলার আগে অনুশীলনের সময় উরুর সমস্যায় পড়েছিলেন বেল। ওই ম্যাচে ৪-১ গোলে জিতেছিল রিয়াল। এলচির বিপক্ষেও মাঠে নামতে পারেননি এই ওয়েলশ তারকা।
এই ম্যাচে রিয়ালের জন্য হুমকি হিসেবে আবির্ভূত হতে পারেন দিয়েগো কস্তা। ইতোমধ্যে লিগের ছয় ম্যাচে অংশ নিয়ে সাত গোল করে ফেলেছেন এই ব্রাজিলিয়ান। স্পেনের জাতীয় দলেও তার ডাক পড়েছে বলে গুজব রয়েছে। এজন্য তিনি স্পেনের নাগরিকত্ব গ্রহণ করতে চলেছেন বলেও শোনা যাচ্ছে।
রিয়াল তাদের শেষ ম্যাচে এলচের বিপক্ষে আশানুরূপ খেলতে পারেনি। তাই ডার্বিতে সফলতা পেতে হলে রিয়ালকে গত সপ্তাহের খেলা থেকে উন্নতি ঘটাতে হবে। এলচের বিরুদ্ধে ইনজুরি টাইমে বিতর্কিত একটি পেনাল্টির গোল মান বাঁচিয়েছিল রিয়াল।
রিয়ালের কোচ কার্লো আনচেলত্তি বলেন, ‘এরকম ম্যাচ খেলে ডার্বিতে জয় পাওয়া যাবে না। আমাদেরকে আরো ভাল খেলতে হবে।’
বার্সেলোনা মাঠে নামবে রিয়াল ডার্বির আগে আলমেইরার মাঠে। লা লিগায় পয়েন্ট টেবিলের শীর্ষে থাকা বার্সেলোনা এর আগের ১১টি ম্যাচে টানা জয় পেয়েছে। আজ ১২তম জয়ের লক্ষ্য নিয়ে খেলবে কোচ জেরার্ডোর মার্টিনোর দল। চলতি মৌসুমে ছয় ম্যাচের সবকটিতে জয়ের সুবাদে কাতালানদের সংগ্রহ ১৮ পয়েন্ট।
আগের মৌসুমে বার্সেলোনা শেষ পাঁচটি ম্যাচই জিতেছিল। আর এবারের মৌসুমের টানা ছয় জয়সহ লা লিগায় খেলা সর্বশেষ ১৬টি ম্যাচে বার্সা কেবল চার পয়েন্ট খুইয়েছে। গত মঙ্গলবার ন্যু ক্যাম্পের মাঠে নেইমার, লিওনেল মেসি, সার্জিও বুসকেটস এবং মার্ক বার্তার গোলে বার্সেলোনা রিয়াল সোসিয়েদাদকে উড়িয়ে দিয়েছিল ৪-১ ব্যবধানে।
দুর্দান্ত ফর্মে থাকা মেসি চলতি মৌসুমে একাই করেছেন ১০টি গোল। আর ব্রাজিলের ক্লাব সান্তোস থেকে ন্যু ক্যাম্পে যোগ দেয়া নেইমারও আছেন দারুণ ফর্মে। সোসিয়েদাতের বিপক্ষে আগের ম্যাচেই নেইমার লা লিগায় বার্সার হয়ে ব্যক্তিগত প্রথম গোলটি করেন। মেসিকে দিয়ে করান আরো একটি গোল। দানি আলভেস মনে করেন তার স্বদেশী নেইমারের ন্যু ক্যাম্পে মানিয়ে নিতে কোনো সমস্যা হবে না। বার্সেলোনার অফিসিয়াল ওয়েবসাইটে এই ব্রাজিলিয়ান বলেন, ‘নেইমারের সামর্থ্য সম্পর্কে আমি আগে থেকেই জানি। আমি জানতাম বার্সেলোনায় সে ভালভাবে মানিয়ে নিতে পারবে। তার শুভ সূচনায় আমি অবাক হইনি।’
চলতি মৌসুমে কাতালানরা লা লিগায় সবক’টি ম্যাচে পূর্ণাঙ্গ পয়েন্ট নিয়ে পয়েন্ট টেবিলের শীর্ষে অবস্থান করছে। অপর দিকে আলমেইরা কোনো ম্যাচে জয় পায়নি। তিনটি ম্যাচে ড্র করে তারা এখন লা লিগায় ১৯তম দল।
বার্সার সাথে শেষ চারবারের মুখোমুখিতে আলমেইরা হজম করেছে ১৯টি গোল। ২০১০ সালে ন্যু ক্যাম্পে স্বাগতিকরা আলমেইরাকে হারিয়েছিল ৮-০ ব্যবধানে। তাই ফ্রান্সিস জেভিয়ারের দলের বিপক্ষে লা লিগায় টানা ১২তম জয়টি তুলে নিতে খুব একটা বেগ পেতে হবে না মেসি-নেইমারদের।
মার্টিনোর দলে অবশ্য ফিটনেসের সমস্যা লেগেই আছে। জোর্ডি আলবা (উরু), জেভিয়ার ম্যাশেরানো (হ্যামস্ট্রিং), আইজ্যাক কুয়েনকা (গোড়ালি) এবং ইব্রাহিম অ্যাফালে (গোড়ালি) থাকবেন দলের বাইরে। তবে আলমেইরার বিপক্ষে মাঠে ফিরতে পারেন কার্লোস পুয়োল।
নিষেধাজ্ঞার কারণে দলের বাইরে থাকবেন ক্রিশ্চিয়ান ফার্নান্দেজ। মার্টিনোর দলের মতো ইনজুরির সমস্যায় না ভুগলেও জেভিয়ারের দলটি ‘আন্ডারডগ’ হিসেবেই বার্সার বিপক্ষে নিজেদের মাঠে খেলতে নামবে।



535059,550876
নিরপেক্ষ তদন্তের দাবি চার খেলোয়াড়ের
খেলা
প্রকাশ : ২৭ সেপ্টেম্বর ২০১৩, ২১:৩৯
জাতীয় দলের চার তারকা খেলোয়াড় রাসেল মাহমুদ জিমি, জাহিদ হোসেন, ইকবাল হাসান পিন্টু এবং কামরুজ্জামান রানা মনে করছেন এশিয়া কাপ হকির ব্যর্থতা অনুসন্ধানে সঠিক তদন্ত হচ্ছে না। সেজন্য তারা হকি ফেডারেশনের সভাপতির কাছে নিরপেক্ষ তদন্ত দাবি করেছেন। তবে চার খেলোয়াড়ই স্বীকার করেছেন তারা ভালো খেলেননি। ব্যর্থ হয়েছেন এবং সেটার জন্য অনুতপ্ত।
গতকাল বিকালে মওলানা ভাসানী হকি স্টেডিয়ামের মাঠে আয়োজিত সংবাদ সম্মেলনে এই খেলোয়াড়রা দাবি করেন তাদের পাশাপাশি জাতীয় দলের সহকারী কোচ এবং সাবেক তারকা খেলোয়াড় মাহবুব হারুনের বিরুদ্ধে ষড়যন্ত্র হচ্ছে। এই খেলোয়াড়রা দাবি করেন তিন সদস্যের তদন্ত কমিটির দুইজন মামুনুর রশিদ এবং রফিকুল ইসলাম কামাল হচ্ছেন খেলোয়াড় সিলেকশন কমিটির সদস্য। অন্যজন বিকেএসপির কোচ। তাদের পক্ষে নিরপেক্ষ তদন্ত সম্ভব না।
জিমি, রানা, জাহিদ এবং পিন্টু জানিয়েছেন এশিয়া কাপ হকির ব্যর্থতা অনুসন্ধানে গঠিত কমিটি রিপোর্ট জমা দেয়ার আগেই সব কথা প্রকাশ করছে ফেডারেশন। অপরাধ প্রমাণের আগেই শাস্তি কী হবে সেটাও জানিয়ে দেয়া হচ্ছে। সেজন্য তারা মনে করছেন তদন্তটা উদ্দেশ্যমূলক। ফেডারেশন থেকে মন্দ কথা ছড়িয়ে দিয়ে তাদের পারিবারিক এবং সামাজিকভাবে হেয় করা হচ্ছে। খেলোয়াড়দের মতে, এশিয়া কাপ হকিতে খেলেছে ১৮ জন। আর তদন্ত হচ্ছে চার খেলোয়াড়কে ঘিরে। এমনকি অভিযোগ প্রসঙ্গে তাদের কাছে কিছু জানতে চাওয়া হয়নি বলেও উল্লেখ করেন তারা।
জিমি বলেন,‘মালয়েশিয়ায় পাকিস্তানী কোচ নাভিদ আলম আমাদেরকে বলেছেন, আমরা শতভাগ দিয়ে চেষ্টা করেছি। ব্যর্থতা হলে সেটা কোচের। কিন্তু ঢাকায় এসে তিনি সুর বদলে ফেললেন, এটা রহস্যজনক কারণেই করেছেন।’ তিনি আরো বলেন,‘কোচ ওমানের ম্যাচের ব্যাপারে আমাদেরকে বলেছিলেন, ব্যাড ডে গেছে। জিমি তুমি হান্ড্রেড পারসেন্ট দিয়েছ। মালয়েশিয়ায় থাকতে তো পাকিস্তানী কোচ আমাদের খারাপ খেলার কথা বলেননি। সেখানে উনি বলেছেন সব ব্যর্থতা আমার।’
জাহিদ বলেন, ‘দলে আমরা চারজনই সিনিয়র খেলোয়াড় ছিলাম না। কৌশিক, মিমো, নিলয়, বিপ্লব, চয়নসহ আরো অনেকেই দলের সিনিয়র খেলোয়াড়। অথচ আঙ্গুল উঠছে আমাদের চারজনের উপর। তাহলে পুরো দলটা কী আমাদের চারজনকে নিয়ে ? এটা টিম গেম।’
ফেডারেশন সভাপতির প্রতি নিরপেক্ষভাবে তদন্ত করার দাবি জানিয়ে চার খেলোয়াড় বলেন,‘সেক্ষেত্রে অনেক কিছুই বেরিয়ে আসবে।’ কী বেরিয়ে আসতে পারে জানতে চাইলে তারা বলেন, ‘খেলোয়াড় সিলেকশন থেকে শুরু করে প্রতিটি ক্ষেত্র খতিয়ে দেখা দরকার, এটা সঠিক তদন্তের স্বার্থে এবং দেশের হকির স্বার্থে।’
জিমি বলেছেন, ‘১৮ জন খেলোয়াড়ের মধ্যে মাত্র দুইজন ছিলেন মিডফিল্ডার। একজন সাব্বির রানা অন্যজন কামরুজ্জামান রানা। সাব্বিরকে মাঠের বাইরে বসিয়ে রাখা হতো। কামরুজ্জামান রানা খেলেছেন। আমাদের তো মাঝমাঠে খেলার কথা না।’
গোলকিপার জাহিদ বলেন, ‘এশিয়া কাপ হকিতে সব মিলিয়ে ২৮ গোল হজম করেছি আমরা। এর মধ্যে ১৪টি গোল পেনাল্টি কর্নারের কারণে হয়েছে। আমি যদি খারাপই খেলি। তাহলে কোচ কেন আমাকে মাঠ থেকে তুলে নিলেন না। জাপানের বিরুদ্ধে আবার আমাকেই নামিয়েছেন কোচ, কেন?’
তিনি আরো বলেন,‘আমাদের দেশীয় কোচ (মাহবুবু হারুন) মাঠের ডাগআউটে বসতে পারেননি নিয়ম অনুযায়ী। তিনি ছিলেন গ্যালারিতে। দলের ব্যর্থতার পেছনে তার কি ভূমিকা ছিল বুঝলাম না। এটা আমাদের সবার বিরুদ্ধে ষড়যন্ত্র।’
জাহিদ জাতীয় দলের সাম্প্রতিক খেলার কথা উল্লেখ করে বলেন, ‘গত এক বছরে আমরা অনেক সাফল্য পেয়েছি হকিতে। আবার ২০১০ সালে গুয়াংজুতে ওমানের কাছে আমরা ৫-২ গোলে এগিয়ে থেকেও ৬-২ গোলে হেরেছিলাম, তখন বলা হয়নি এটা ব্যর্থতা। ঢাকায় এশিয়ান গেমস হকিতে পাঁচ নম্বর দল হয়েছি। তখনও তদন্ত হয়নি। অথচ এখন তদন্তের নামে আমাদের উপর আঙ্গুল তোলা হচ্ছে। কারণ খেলোয়াড়দের দলবদল চেয়ে আন্দোলন করেছিলাম।’



535060,550877
এ রাউন্ডেই মাঠে ফিরতে পারেন সাকিব
খেলা
প্রকাশ : ২৭ সেপ্টেম্বর ২০১৩, ২১:৪০
প্রথম চার রাউন্ডে ইনজুরির কারণে খেলতে না পারা সাকিব আল হাসান আগামীকাল রবিবার কলাবাগান ক্রীড়াচক্রের হয়ে ঢাকা প্রিমিয়ার ক্রিকেট লিগে খেলতে পারেন। ক্লাব সূত্রে এ তথ্য জানা গেছে। বুড়ো আঙ্গুলের ইনজুরির কারণে তিনি এবারের লিগটিতে এতদিন মাঠে নামতে পারেননি।
ঢাকা প্রিমিয়ার ক্রিকেটের পঞ্চম রাউন্ডের খেলাগুলো আজ থেকে শুরু হচ্ছে। সাকিব এ রাউন্ডের প্রাক্কালে গতকাল শুক্রবার সকালে দলের সাথে নিয়মিত অনুশীলনে অংশ নেন। যদিও সাকিবের অবর্তমানে অধিনায়কের দায়িত্বপালন করা নাঈম ইসলাম জাতীয় দলের এই অলরাউন্ডারের খেলার ব্যাপারে পরিষ্কার করে কিছু বলেননি। তিনি শুধু বলেন, ‘আগামীকাল সাকিব খেলবেন কিনা এখনও বলতে পারছি না। তবে, সাকিব থাকলে অবশ্যই উনি অধিনায়কত্ব করবেন।’



535061,550878
দুই জায়ান্টের লড়াইয়ে জয়ী জিয়া
খেলা
প্রকাশ : ২৭ সেপ্টেম্বর ২০১৩, ২১:৪০
গ্র্যান্ড মাস্টার জিয়াউর রহমান বার্জার পেইন্টস ৩৯তম জাতীয় ‘এ’ দাবা চ্যাম্পিয়নশিপের ষষ্ঠ রাউন্ডের খেলায় দুই জায়ান্টের লড়াইয়ে জিতেছেন।
ঢাকা মোহামেডানের গ্র্যান্ড মাস্টার জিয়াউর রহমান গতকাল একই দলের বর্তমান চ্যাম্পিয়ন গ্র্যান্ড মাস্টার নিয়াজ মোরশেদকে হারিয়েছেন। একদিন বিরতির পর গতকাল পুনরায় শুরু হওয়া টুর্নামেন্টের এ রাউন্ডের খেলায় জিয়া সাদা ঘুঁটি নিয়ে ইংলিশ ওপেনিং পদ্ধতিতে খেলে ৪০ চালের মাথায় নিয়াজের বিরুদ্ধে জয়ী হন। জিয়া পাঁচ পয়েন্ট নিয়ে দ্বিতীয় স্থানে আর সাড়ে তিন পয়েন্ট নিয়ে নিয়াজ পঞ্চম স্থানে আছেন।
প্রথম স্থানে রয়েছেন আন্তর্জাতিক মাস্টার মিনহাজউদ্দিন আহমেদ সাগর, তার সংগ্রহ সাড়ে পাঁচ পয়েন্ট।



535062,550879
নির্বাচন নিয়ে বিসিবি’র বিরুদ্ধে জেলা ও বিভাগীয় সংগঠকদের আইনি ব্যবস্থার হুমকি
খেলা
প্রকাশ : ২৭ সেপ্টেম্বর ২০১৩, ২১:৪০
বাংলাদেশ ক্রিকেট বোর্ডের (বিসিবি) নির্বাচন প্রক্রিয়াকে ‘নিয়ন্ত্রিত’ আখ্যায়িত করে এর বিরুদ্ধে আইনের আশ্রয় নেয়ার হুমকি দিয়েছে বাংলাদেশ জেলা ও বিভাগীয় ক্রীড়া সংগঠক পরিষদ। গতকাল শুক্রবার ঢাকা বিভাগীয় ক্রীড়া সংস্থায় আয়োজিত সংবাদ সম্মেলনে সংস্থাটি জানায় রোববার রাতে সংগঠক পরিষদের স্টিয়ারিং কমিটির সভায় চূড়ান্ত সিদ্ধান্ত নেয়া হবে।
সংগঠক পরিষদের অভিযোগ দেশের বিভিন্ন জেলা ও বিভাগীয় ক্রীড়া সংস্থা থেকে প্রশাসনের উপর প্রভাব সৃষ্টি করে পছন্দের ব্যক্তিদেরকে কাউন্সিলর করা হয়েছে। সংবাদ সম্মেলনে জেলা ও বিভাগীয় ক্রীড়া সংগঠক পরিষদের মহাসচিব আশিকুর রহমান মিকু লিখিত বক্তব্যে বিসিবির বর্তমান অ্যাডহক কমিটিকে এ জন্য দায়ী করেন।
এতে আরো বলা হয়-‘নড়াইল, জামালপুর, মুন্সিগঞ্জ, মানিকগঞ্জ, সিলেট, সুনামগঞ্জ ও কক্সবাজার জেলা এবং খুলনা, চট্টগ্রাম, রাজশাহী, খুলনা, সিলেট ও বরিশাল বিভাগে যাদেরকে জেলা ক্রীড়া সংস্থার কার্যনির্বাহী সভায় মনোনয়ন দেয়া হয়েছিল তারা কাউন্সিলর হতে পারেননি।’
সংবাদ সম্মেলনে আরো উপস্থিত ছিলেন পরিষদের সভাপতি ইউসুফ জামিল বাবু, সহ-সভাপতি কুতুবউদ্দিন আকছির, মর্তুজা রশিদী দারা ও উপ-মহাসচিব সরদার সেলিম।



535063,550880
মির্জাপুরে নিহত ক্রিকেটার পাপ্পুর জন্য শোকসভা
খেলা
প্রকাশ : ২৭ সেপ্টেম্বর ২০১৩, ২১:৪০
টাঙ্গাইলের মির্জাপুর উপজেলায় মর্মান্তিক সড়ক দুর্ঘটনায় নিহত ক্রিকেটার জাহাঙ্গীর হোসেন খান পাপ্পুর (২০) অকাল মৃত্যুতে গত রবিবার এক শোকসভা ও মিলাদ মাহফিল অনুষ্ঠিত হয়। মির্জাপুর উপজেলা ক্রীড়া সংস্থা ভবনের নিচ তলায় মির্জাপুর রিপোর্টার্স ইউনিটির কার্যালয়ে আয়োজিত এই শোকসভায় উপস্থিত ছিলেন উপজেলা আওয়ামী লীগের সভাপতি ও টাঙ্গাইল-৭ মির্জাপুর আসনের সংসদ সদস্য আলহাজ্ব মো. একাব্বর হোসেন, উপজেলা ক্রীড়া সংস্থার সভাপতি ও নির্বাহী অফিসার আফরোজা আকতার চৌধুরী, সাধারণ সম্পাদক মো. মনিরুজ্জামান মনির, নিহত পাপ্পুর পিতা মোসলেম উদ্দিন খান, আমরা মুক্তিযোদ্ধার সন্তান কমান্ড কাউন্সিলের আহবায়ক ও মির্জাপুর প্রেস ক্লাবের সাবেক সাধারণ সম্পাদক শামিম আল মামুন, উপজেলা ক্রিকেট একাদশের সাবেক অধিনায়ক চপল, বর্তমান অধিনায়ক রাসেল, মির্জাপুর রিপোর্টার্স ইউনিটির সাধারণ সম্পাদক ও উপজেলা ক্রিকেট একাদশের বোলার রায়হান সরকার রবিন, সভাপতি মীর আনোয়ার হোসেন টুটুল প্রমুখ।
নিহত পাপ্পুর পারিবারিক সূত্র জানায়, গত শুক্রবার সে বাংলাদেশ উন্মুক্ত বিশ্ববিদ্যালয়ের অধীনে এসএসসি পরীক্ষা দেয়ার জন্য মোটর সাইকেল নিয়ে বাসাইল উপজেলা কেন্দ্রে পরীক্ষা দেয়ার জন্য যাওয়ার সময় দ্রুতগামী একটি ট্রাক তার মোটর সাইকেলকে চাপা দেয়। এতে তিনি ঘটনাস্থলেই মারা যান।
পাপ্পু পারিবারিক ভাবেই খেলোয়াড় হিসেবে বেড়ে উঠেছিল। মির্জাপুর উপজেলা সদরের ক্রিকেট একাদশের উইকেট কিপার ও ব্যাটসম্যান ছিল। এ ছাড়াও ঢাকার কলাবাগান স্পোর্টিং ক্লাবে নিয়মিত ক্রিকেট খেলেছে সে।



535064,550881
আজকের টিভি
খেলা
প্রকাশ : ২৭ সেপ্টেম্বর ২০১৩, ২১:৪০
ইএসপিএন
ফিফা বিচ ফুটবল বিশ্বকাপ: তাহিতি
রাশিয়া-তাহিতি, স্পেন-ব্রাজিল
সরাসরি, সকাল ১১.০০ এবং বেলা ১২.৩০
সুলতান অফ জোহর কাপ
আর্জেন্টিনা-পাকিস্তান ও ভারত-মালয়েশিয়া
সরাসরি, বেলা ২.০০ এবং ৪.০০
ইংলিশ প্রিমিয়ার লিগ
অ্যাস্টন ভিলা-ম্যানচেস্টার সিটি
সরাসরি, রাত ৮.০০
লা লিগা
আলমেরিয়া-বার্সেলোনা, রিয়াল সোসিয়েদাদ-সেভিলা
এবং রিয়াল মাদ্রিদ-অ্যাতলেটিকো মাদ্রিদ
সরাসরি, রাত ১০.০০, ১২.০০ এবং ২.০০
স্টার ক্রিকেট
চ্যাম্পিয়ন্স লিগ টি-টোয়েন্টি
টাইটানস-সানরাইজার্স হায়াদ্রাবাদ এবং
চেন্নাই সুপার কিংস-ব্রিসবেন হিটস
সরাসরি, বিকাল ৪.৩০ এবং রাত ৮.৩০
ইএসপিএন এইচডি ও স্টার স্পোর্টস ২
ইংলিশ প্রিমিয়ার লিগ
টটেনহ্যাম হটস্পারস-চেলসি,
ম্যানচেস্টার ইউনাইটেড-ওয়েস্ট ব্রমউইচ ও
সোয়ানসি সিটি-আর্সেনাল
সরাসরি, বিকাল ৫.৪৫, রাত ৮.০০ এবং ১০.৩০
স্টার স্পোর্টস
ইতালিয়ান সিরি এ
এসি মিলান-সাম্পদোরিয়া
সরাসরি, রাত ১২.৪৫
নিও প্রাইম
বুন্দেসলিগা
বায়ার্ন মিউনিখ-উলফসবার্গ ও ফ্রাঙ্কফুর্ট-হামবুর্গ
সরাসরি, সন্ধ্যা ৭.৩০ ও রাত ১০.৩০



535065,550882
তিনটি শিশুতোষ চলচ্চিত্র প্রদর্শনী
রাজধানী
প্রকাশ : ২৭ সেপ্টেম্বর ২০১৩, ২১:৪২
তথ্যমন্ত্রী হাসানুল হক ইনু বলেছেন, প্রত্যেকটি টিভি চ্যানেলে শিশুদের জন্য নির্দিষ্ট সময় থাকা প্রয়োজন। যাতে করে শিশুরা তাদের সৃজনশীল প্রতিভার বিকাশ ঘটানোর সুযোগ পায়। তিনি বিটিভিসহ বিভিন্ন চ্যানেলে শিশুদের জন্য আলাদা সময় বরাদ্দের কথা উল্লেখ করে বলেন, এক্ষেত্রে চ্যানেল মালিকদেরই এগিয়ে আসতে হবে এবং শিশুদের জন্য অনুষ্ঠান নির্মাণ করতে হবে। তিনি শিশু একাডেমি নির্মিত চলচ্চিত্রগুলো বিটিভিতে প্রচারের আশ্বাস প্রদান করেন। মন্ত্রী শিশু একাডেমির এ ধরনের উদ্যোগের প্রশংসা করেন এবং দেশব্যাপী শিশুদের এসব চলচ্চিত্র ছড়িয়ে দেয়ার কথা বলেন।
গতকাল শুক্রবার সকালে বাংলা একাডেমির আব্দুল করিম সাহিত্য বিশারদ মিলনায়তনে বাংলাদেশ শিশু একাডেমি আয়োজিত ৪র্থ শিশুতোষ চলচ্চিত্র ও অনুষ্ঠান নির্মাণ কর্মশালায় অংশগ্রহণকারী শিশু-কিশোরদের পরিকল্পনা ও পরিচালনায় নির্মিত ৩টি শিশুতোষ চলচ্চিত্রের উদ্বোধনী অনুষ্ঠানে প্রধান অতিথির বক্তব্যে এসব কথা বলেন।
সংক্ষিপ্ত আলোচনা পর্ব শেষে শিশুদের পরিকল্পনা ও পরিচালনায় নির্মিত ৩টি স্বল্পদৈর্ঘ্য শিশুতোষ চলচ্চিত্র প্রদর্শিত হয়। তিনটি চলচ্চিত্রের মধ্যে একটি তথ্যচিত্র- ‘আমাদের মতিউর’, ব্যাপ্তি ১৮ মিনিট। ‘পম্পি নামের ছেলেটি’ এবং ‘অটুট স্বপ্ন’ কাহিনীচিত্র দুটির ব্যাপ্তি ২০ মিনিট। মন্ত্রী উপস্থিত থেকে চলচ্চিত্রগুলো দেখেন এবং প্রশংসা করেন।
এসময় বিশেষ অতিথি হিসেবে উপস্থিত ছিলেন মহিলা ও শিশু বিষয়ক মন্ত্রণালয়ের সচিব তারিক-উল-ইসলাম। স্বাগত বক্তব্য রাখেন শিশু একাডেমির পরিচালক মো. নূরুজ্জামান। অনুষ্ঠানে সভাপতিত্ব করেন বাংলাদেশ শিশু একাডেমির চেয়ারম্যান শেখ আব্দুল আহাদ।



535066,550883
ষোল বছর পর ফিরলেন গৌতম
রাজধানী
প্রকাশ : ২৭ সেপ্টেম্বর ২০১৩, ২১:৪৩
যেন পুনর্জন্ম। ১৬ বছর পর একক প্রদর্শনীর আয়োজন। শিল্পী গৌতম চক্রবর্তী শিল্পপ্রেমিকদের কাছে ফিরে এলেন নতুন করে। স্বতন্ত্র ধারার কারণে তিনি বাংলাদেশের চিত্রকর্মের জগতে বিশেষ স্থান করে নিয়েছেন। গতকাল শুক্রবার উত্তরার গ্যালারি কায়ায় গৌতম চক্রবর্তীর ‘আমি’ শীর্ষক পঞ্চম একক প্রদর্শনীর উদ্বোধন করেন শিল্পী মুর্তজা বশীর। সম্মানিত অতিথি ছিলেন শিল্পী সমরজিত্ রায় চৌধুরী ও স্থপতি শামসুল ওয়ারেস। স্বাগত বক্তব্য রাখেন গ্যালারি কায়ার পরিচালক শিল্পী গৌতম চক্রবর্তী।
গৌতম চক্রবর্তী শিল্পের জগতে পা রাখেন মিনিয়েচার আর্ট নিয়ে। তার বাবা দেবদাস চক্রবর্তী বাংলাদেশের শিল্পধারা সৃষ্টির প্রথম সারির একজন শিল্পী। বাবার পথ ধরেই তার শিল্পের জগতে বিচরণ। তার চিত্রকর্ম প্রথম থেকেই শিল্পবোদ্ধাদের আকৃষ্ট করে। মিনিয়েচার আর্টের ছোট ক্যানভাসে তার করণ কৌশল প্রথম থেকেই সবার মন কেড়ে নেয়। এরপর তিনি বড় ক্যানভাসে ছবি আঁকা শুরু করেন। তার ক্যানভাসে হাতি উঠে আসে শক্তির প্রতীক হয়ে, ঘোড়া আত্মবিশ্বাস ও সামনে এগিয়ে চলার প্রেরণা জোগায়। তার ‘বৌ’ সিরিজের ছবিগুলো রোমান্টিকতার পরশ বুলিয়ে দেয় দর্শকের হূদয়ে। ‘মাদার তেরেসা’ শিল্পী গৌতম চক্রবর্তীর কাজে এক উল্লেখযোগ্য সংযোজন। মানুষের প্রতি নিবেদিত এই মহীয়সী নারীর প্রতি তাঁর শ্রদ্ধার্ঘ্য - এই সিরিজের ছবিগুলো।
গৌতম চক্রবর্তীর কাজের সঙ্গে যারা পরিচিত তাদের জন্য সুখবর এই যে, এবারের প্রদর্শনীতে এবারও তার বৌ, মিছিলের মুখগুলি, হাতি, মাদার তেরেসা, রবীন্দ্রনাথ প্রভৃতি সিরিজের ছবি স্থান পেয়েছে। তবে তার সিরিজে নতুন যুক্ত হয়েছে ‘রাগী বিড়াল’। এ প্রদর্শনীতে ‘রাগী বিড়াল’ সিরিজের বেশ কিছু ছবি স্থান পেয়েছে। এছাড়া ‘মিনিয়েচার’ ফর্মেও রয়েছে বেশ কিছু ছবি।
শিল্পী মুর্তজা বশীর বলেন, গৌতম শিল্পচর্চার শুরু থেকেই তার নিজের শিল্পভাষা সৃষ্টি করতে পেরেছেন। অনেক শিল্পীই দীর্ঘদিন ছবি আঁকার পরেও নিজস্ব ধারা সৃষ্টি করতে পারে না। গৌতম শুরু থেকেই নিজস্ব ভাষা তৈরিতে সচেষ্ট ছিল এবং তা পেরেছে। এটা অত্যন্ত গর্বের বিষয়।
শিল্পী সমরজিত্ রায় চৌধুরী বলেন, ছবি আঁকার শুরু থেকেই গৌতম তার স্বতন্ত্র ধারা সৃষ্টি করেছে। তার ছবি সবসময় মানুষকে আকৃষ্ট করে। শিল্পপ্রেমিকদের ভাবতে বাধ্য করে।
স্থপতি শামসুল ওয়ারেস বলেন, ১৬ বছর পরে হলেও গৌতমের ছবিতে তার ভাবনার ধারাবাহিকতা রয়েছে প্রদর্শনীর ছবিগুলোর মধ্যে। এ প্রদর্শনী উপলক্ষে ১০টি সেরিওগ্রাফি এবং আনিসুল হকের কবিতা নিয়ে একটি পোর্টফোলিও প্রকাশ করা হয়েছে। প্রদর্শনী চলবে ১১ অক্টোবর পর্যন্ত। প্রতিদিন সকাল ১১টা থেকে রাত ৮টা পর্যন্ত খোলা থাকবে।
চলচ্চিত্রে কবরীর চার দশকের পথচলার প্রদর্শনী:শুধু অভিনেত্রী হিসাবেই বাংলার মানুষের কাছে চিরস্মরণীয় হয়ে থাকবেন তিনি। কিন্তু সমাজ সচেতন শিল্পী হিসাবে তার জীবন এখন আবর্তিত রাজনৈতিক অঙ্গনে। ক্যামেরার সামনে তিনি যেমন সফল ক্যামেরার পেছনেও সফল হয়েছেন বাংলা চলচ্চিত্রের ‘মিষ্টি মেয়ে’টি। এখন তিনি শুধু চলচ্চিত্রের অভিনেত্রী নন, তিনি একজন সংসদ সদস্যও। তাই বলে চলচ্চিত্রের সেই মিষ্টি কবরী হারিয়ে যাননি দশর্েকর হূদয় থেকে। চলচ্চিত্রের পথচলার চার দশক পেরিয়ে আসা উপলক্ষে বিশেষ আলোকচিত্র প্রদর্শনী শুরু হয়েছে জাতীয় জাদুঘরের নলিনীকান্ত ভট্টশালী মিলনায়তনে। শুক্রবার বিকালে ‘আমারে তুমি অশেষ করেছ’ শীর্ষক এ প্রদর্শনীর উদ্বোধন করেন লেখক সৈয়দ শামসুল হক। উদ্বোধনী আয়োজনে প্রধান অতিথি ছিলেন এমিরেটাস অধ্যাপক ড. আনিসুজ্জামান। বিশেষ অতিথি ছিলেন চলচ্চিত্র পরিচালক চাষী নজরুল ইসলাম ও চলচ্চিত্র-সাংবাদিক অনুপম হায়াত্। অভিনেত্রী ও সংসদ সদস্য কবরী ছাড়াও আরো উপস্থিত ছিলেন তার ছেলে ও গ্রীণভ্যালী ফাউন্ডেশনের পরিচালক রেজওয়ান চৌধুরী।
দুই শতাধিক আলোকচিত্রের এ প্রদর্শনী চলবে ২ অক্টোবর পর্যন্ত। প্রতিদিন সকাল ১০ টা থেকে বিকাল ৫টা প্রদর্শনী সবার জন্য উন্মুক্ত থাকবে।
নকশা কেন্দ্রের শিল্পীদের যৌথ প্রদর্শনী: শিল্পাচার্য জয়নুল আবেদিন ও পটুয়া কামরুল হাসানের প্রচেষ্টায় ১৯৬০ সালে গড়ে ওঠে নকশা কেন্দ্র। কারুশিল্পকে দেশের আনাচে-কানাচে ছড়িয়ে দেয়ার লক্ষ্য নিয়ে যাত্রা শুরু করে বিসিকের অন্তর্ভুক্ত এ প্রতিষ্ঠানটি। দেশজ শিল্পের উত্কর্ষের কাজ করা নকশা কেন্দ্রের শিল্পীদের মনের খোরাকের ছবি আঁকা হয়ে ওঠে না। তবে মনের মধ্যে সেই শিল্পচর্চার আকুতি থেকেই যায়। ছবি আঁকার সেই আকুতি থেকেই কেন্দ্রের সাবেক ও বর্তমান শিল্পীরা শিল্পচর্চার জন্য গড়ে তুলেছেন ‘আঙিনা’ নামে একটি সংগঠন। সেই সংগঠনের আয়োজনে শুক্রবার থেকে ঢাকা আর্ট সেন্টারে শুরু হয়েছে সপ্তাহব্যাপী যৌথ শিল্পকর্ম প্রদর্শনী।
শুক্রবার বিকালে প্রদর্শনী উদ্বোধন করেন মার্কিন রাষ্ট্রদূত ড্যান ডব্লিউ মজীনা। বিশেষ অতিথি ছিলেন মুক্তিযোদ্ধা, শিল্পী শাহাবুদ্দিন আহমেদ। সভাপতিত্ব করেন শিল্পী কাইয়ুম চৌধুরী। নকশা কেন্দ্রে একসময়ে কাজ করেছেন দেশের কামরুল হাসান, কাইয়ুম চৌধুরী, আব্দুল মুক্তাদির, গোলাম সারোয়ারের মতো গুণী শিল্পীরা। তেমনি বর্তমানে কর্মরত শিল্পী শাহিদা আকতার, শাহিনা ইসলাম, সাইফুল ইসলাম চৌধুরী ইমরুল তাদের স্বতন্ত্র বৈশিষ্ট্য নিয়ে কাজ করছেন। কেন্দ্রের সঙ্গে যুক্ত এমন ১৯ জন শিল্পীর ৬৮টি চিত্রকর্ম নিয়ে শুরু হচ্ছে এ প্রদর্শনী। প্রদর্শনীর শেষ দিন ৩ অক্টোবর। প্রতিদিন বেলা ৩টা থেকে রাত আটটা পর্যন্ত খোলা থাকবে।



535067,550884
ক্যানভাসে বাঙালি সংগ্রামের দুই দশক
রাজধানী
প্রকাশ : ২৭ সেপ্টেম্বর ২০১৩, ২১:৪৩
’৫২ সালের ভাষা আন্দোলন মূলত ছিল আমাদের জাতীয়তাবাদী চেতনার সূচনা। ছিল সাংস্কৃতিক আন্দোলন। ভাষা না থাকলে সংস্কৃতি র্চচা থাকে না। সেই ভাষা-সংস্কৃতির চেতনাকে উজ্জীবিত করে রচিত হয়েছে আমাদের মুক্তির সংগ্রাম মুক্তিযুদ্ধ। ৫২ থেকে ৭১ বাঙালির মুক্তি সংগ্রামের দুই দশক নির্ণিত হলেও, জাতীয় জীবনের ক্ষেত্রে সাফল্য অর্জন করতে আমাদের কতদশক যুদ্ধ করতে হবে, তা বলা মুশকিল বলে অভিমত ব্যক্ত করেন ‘নিরন্তর’ শীর্ষক ক্যানভাসে বাঙালি সংগ্রামের দুইদশক চিত্রকর্ম উদ্বোধনকালে বক্তারা।
গতকাল এলিফ্যান্ট রোডে অবস্থিত বাঙালিসমগ্র জাদুঘরে ২৫ ফুট দীর্ঘ এই ক্যানভাস উদ্বোধন করেন মুক্তিবাহিনীর ডেপুটি চিফ অব স্টাফ এবং পরিকল্পনা মন্ত্রী এয়ার ভাইস মার্শাল (অব:) এ কে খন্দকার। অনুষ্ঠানে শুভেচ্ছা বক্তব্য রাখেন ঢাকা বিশ্ববিদ্যালয়ের ইতিহাস বিভাগের অধ্যাপক সৈয়দ আনোয়ার হোসেন এবং বাংলা বিভাগের অধ্যাপক আবুল কাসেম ফজলুল হক।
এয়ার ভাইস মার্শাল (অবঃ) এ কে খন্দকার বলেন, গুটি কয়েক বাদে দেশের প্রায় সব মানুষ সেদিন যুদ্ধ করেছিল। সেদিন আমরা একবারের জন্যও ভাবতে পারিনি আজ দেশে স্বাধীনতার পূর্ণাঙ্গ প্রতিফলন ঘটবে না। দেশকে পূর্ণাঙ্গ স্বাধীন করতে না পারলে মরেও আমাদের নিষ্কৃতি নেই। তাই প্রয়োজনে আবার যুদ্ধ করবো।
অধ্যাপক সৈয়দ আনোয়ার হোসেন বলেন রাষ্ট্রধর্ম ইসলাম বঙ্গবন্ধুর বিরোধিতা। একটি অসামপ্রদায়িক রাষ্ট্রের জন্য বঙ্গবন্ধু মুক্তিযুদ্ধের ডাকদেন।
অধ্যাপক আবুল কাসেম ফজলুল হক বলেন বঙ্গভঙ্গের পর থেকে স্বাধীনতা সংগ্রামের পক্রিয়া শুরু হয়। আন্দোলনের মূলে ছিল দুটি চাওয়া। এক: পূর্ব-পাকিস্তানিদের দাবি কার্যকর স্বায়ত্তশাসন চাই। দুই পশ্চিমাদের শক্তিশালী কেন্দ্রীয় শাসন চাই। বক্তরা যুগযুগ ধরে বাঙলার ধারাবাহিক আন্দোলনের বিভিন্ন দিক আলোচনা করেন। চিত্রকর্মের শুরুতেই ভাষা আন্দোলনের মিছিল, তারপর ’৬৬ ছয়-দফা, ১১ দফা, ৭ই মার্চে বঙ্গবন্ধুর বিখ্যাত ভাষণ এবং ১৬ ডিসেম্বর পাকিস্তানী বাহিনীর আত্মসমর্পণের পরে বাংলাদেশের বিজয় অর্জিত হওয়ার ক্ষণটি স্থান পায় এই শিল্পকর্মে।
গতবছর ভাষা আন্দোলনের ৬০ বছর পূর্তি উপলক্ষে প্রতিষ্ঠানটি এই চিত্রকর্ম অঙ্কন কার্যক্রম শুরু করে। শিল্পী সমরজিত্ রায়ের নেতৃত্বে পাঁচটি ভাগে বিভক্ত ছবিগুলো আঁকেন ঢাকা বিশ্ববিদ্যালয়ের অঙ্কন ও চিত্রকলার শিক্ষকবৃন্দ। সেসময় এই কার্যক্রম উদ্বোধন করেন অর্থমন্ত্রী আবুল মাল আব্দুল মুহিত। প্রতিদিন সকাল ১০টা থেকে রাত ৮টা পর্যন্ত এ চিত্রকর্ম দেখা যাবে। শুক্রবার বিকেল ৪টা থেকে রাত ৮টা পর্যন্ত।



535068,550885
হঠাত্ মাথা
ঘুরে পড়ে
গেলে
রাজধানী
প্রকাশ : ২৭ সেপ্টেম্বর ২০১৩, ২১:৪৩
প্রায়শই আমাদের অনেকের এমন হয় যে, মাথা ঘুরাচ্ছে। অনেকে আবার মাথা ঘুরে পড়ে যান। এ সময় রোগীর চিকিত্সার ক্ষেত্রে গ্রামে-গঞ্জে এমনকি শহরের অনেক বাড়িতে নানা কুচিকিত্সা হয়। মাথা ঘুরে পড়ে আবার অনেক ক্ষেত্রে দাঁত এঁটে যায়।
অনেকে রোগীর নাকে পায়ের জুতা পর্যন্ত শুকতে দেন। আবার অনেকে ঝাড়ু দিয়ে রোগীর জ্ঞান ফিরাতে বা মূর্ছাভাব দূর করতে চেষ্টা করেন। আসলে এসব একেবারেই কুসংস্কার এবং চিকিত্সা বিজ্ঞানের সঙ্গে এ ধরনের অপচিকিত্সার কোন সম্পর্ক নেই। কেউ যদি হঠাত্ করে মাথা ঘুরে পড়ে যান বা মূর্ছা যান তবে প্রথমে দেখতে হবে রোগীর দাঁত এঁটে গেছে কি-না। দাঁত এঁটে গেলে প্রথমে কাপড় অথবা হালকা কিছু দিয়ে মুখ খানিকটা ফাঁকা করে দিন। আর সম্ভব হলে রোগীর পালস, ব্লাড প্রেসার দেখতে চেষ্টা করুন। অনেক সময় ব্লাড প্রেসার অত্যন্ত লো হলে বা শরীর অত্যাধিক দুর্বল হলে যে কেউ মাথা ঘুরে পড়ে যেতে পারেন। এ ক্ষেত্রে রোগীকে তাত্ক্ষণিকভাবে খানিকটা খাবার স্যালাইন পানিতে মিশিয়ে পান করতে দিন। আর গরমজনিত কারণে মাথা ঘুরে পড়ে গেলে অথবা কোন দুঃসংবাদ শুনে মাথা ঘুরে পড়ে গেলে অবশ্যই রোগীকে আলো-বাতাসে রাখুন। ঘর বন্ধ থাকলে জানালা খুলে দিন এবং লক্ষ্য রাখুন রোগীর যাতে মুখ বন্ধ না হয়। এতে শ্বাস-প্রশ্বাসের সমস্যাজনিত কারণে দুর্ঘটনা ঘটতে পারে। আর প্রাথমিক চিকিত্সার পরও যদি অবস্থার উন্নতি না হয় তবে দ্রুত হাসপাতালে নিন। এছাড়া রোগীর শ্বাসকষ্ট, বুকে ব্যথা অথবা তীব্র ঘাম, অস্থিরতা থাকলে অবশ্যই হাসপাতালে নিতে হবে।



535069,550886
বিদেশ গমনেচ্ছুদের
অনলাইনে নিবন্ধনে
সময় বৃদ্ধি
রাজধানী
প্রকাশ : ২৭ সেপ্টেম্বর ২০১৩, ২১:৪৩
বিশ্বের বিভিন্ন দেশে সরকারি ও বেসরকারি চাকরিতে নিয়োগ পেতে আগ্রহীদের জন্য দেশব্যাপী অনলাইনে নিবন্ধন কর্মসূচির সময় বাড়ানো হয়েছে।
বৃহস্পতিবার জনশক্তি, কর্মসংস্থান ও প্রশিক্ষণ ব্যুরো (বিএমইটি) এই সিদ্ধান্তের কথা জানিয়েছে। আগের ঘোষণা অনুযায়ী এই নিবন্ধন কর্মসূচি ২২ সেপ্টেম্বর থেকে ১০ অক্টোবর পর্যন্ত চলার কথা ছিলো। নতুন সিদ্ধান্ত অনুযায়ী আরও দুই দিন বাড়িয়ে ১২ অক্টোবর পর্যন্ত সময় বর্ধিত করা হয়েছে। নতুন সময় অনুযায়ী ঢাকা ও বরিশাল বিভাগে ২২-৩০ সেপ্টেম্বর, রাজশাহী, রংপুর ও সিলেট বিভাগে ২৮ সেপ্টেম্বর - ৬ অক্টোবর এবং খুলনা ও চট্টগ্রাম বিভাগে ৪ অক্টোবর - ১২ অক্টোবর পর্যন্ত নিবন্ধন করা যাবে।
ইউএনডিপি এবং ইউএসএআইডি এর কারিগরি সহায়তায় প্রধানমন্ত্রীর কার্যালয় বাস্তবায়নাধীন একসেস টু ইনফরমেশন (এটুআই) প্রোগ্রামের অধীনে ইউনিয়ন তথ্য ও সেবাকেন্দ্র সিটি করপোরেশনের অধীন ওয়ার্ড পর্যায়ে স্থাপিত নগর তথ্য ও সেবাকেন্দ্র, পৌরসভার আওতাধীন পৌরসভা তথ্য ও সেবাকেন্দ্র এবং জনশক্তি, কর্মসংস্থান ও প্রশিক্ষণ ব্যুরোর অধীনস্থ ৪২ জেলায় অবস্থিত জেলা কর্মসংস্থান ও জনশক্তি অফিসে এ নিবন্ধন পরিচালিত হবে।
প্রতিদিন সকাল ৯টা থেকে বিকাল ৫ টা পর্যন্ত স্ব স্ব জেলার প্রার্থীরা নিবন্ধন করতে পারবেন।



535070,550887
আইনজীবীর বাসায় ডাকাতি
রাজধানী
প্রকাশ : ২৭ সেপ্টেম্বর ২০১৩, ২১:৪৪
রাজধানীর সবুজবাগের কদমতলী এলাকায় এক আইনজীবীর বাসায় ডাকাতির ঘটনা ঘটেছে। বৃহস্পতিবার গভীর রাতে ২৯/১ নম্বর কদমতলীর বাসায় এ ঘটনা ঘটে। ডাকাত দল ঐ বাসার সদস্যদের অস্ত্রের মুখে জিম্মি করে অন্তত ১০ লাখ টাকার মালামাল লুট করে।
ডাকাতির শিকার গৃহকর্তা অ্যাডভোকেট খলিলুর রহমান জানান, রাত আনুমানিক দুইটার দিকে ৫ থেকে ৭ জন সশস্ত্র ডাকাত কলাপসিবল গেট কেটে বাসায় প্রবেশ করে। তাদের সবাইকে অস্ত্রের মুখে জিম্মি করে মোবাইল সেট, স্বর্ণালঙ্কার ও নগদ টাকা লুট করে।
পুলিশ জানায়, বাসার লোকজন প্রাথমিকভাবে জানিয়েছে, বাসা থেকে অন্তত ১০ লাখ টাকার মালামাল লুট হয়েছে। তবে বিষয়টি পুলিশ খতিয়ে দেখছে। সবুজবাগ থানার ওসি বাবুল মিয়া বলেন, এ ঘটনায় থানায় মামলা দায়ের হয়েছে। ডাকাতির সঙ্গে জড়িত সন্দেহে তিনজনকে আটক করা হয়েছে। তাদের জিজ্ঞাসাবাদ করা হচ্ছে।



535071,550888
বখতিয়ারের খুনিদের
গ্রেফতার দাবি
রাজধানী
প্রকাশ : ২৭ সেপ্টেম্বর ২০১৩, ২১:৪৪
রাজধানীর যাত্রাবাড়ীতে ব্যবসায়ীর বাড়িতে ঢুকে বাবা-মায়ের সামনে এ-লেভেলের ছাত্র বখতিয়ার মোহাম্মদ লতিফকে গুলি করে হত্যার ঘটনায় খুনিদের দ্রুত গ্রেফতার ও দৃষ্টান্তমূলক শাস্তির দাবিতে মানববন্ধন ও মৌন মিছিল করেছে স্বজনরা।
গতকাল সকাল সাড়ে ১০টা থেকে বেলা সাড়ে ১১টা পর্যন্ত জাতীয় প্রেসক্লাবের সামনে এ কর্মসূচিতে নিহতের মা-বাবা ও আত্মীয়-স্বজনসহ বিভিন্ন শ্রেণি পেশার মানুষ অংশ নেয়। বখতিয়ারের স্বজনদের অভিযোগ, ঘটনার পর থেকে পুলিশের দেয়া আশ্বাস এখন দিন দিন হতাশায় পরিণত হচ্ছে।
বখতিয়ারের মা শামসুন্নাহার ফেরদৌসী বলেন, সন্তান হারিয়েছি তাকে আর কোনো দিন ফিরে পাবো না। অন্তত খুনিদের গ্রেফতার করে বিচারের আওতায় আনা হলে সান্ত্বনা পেতাম।
বখতিয়ারের বাবা জাহিদ আল লতিফ খোকা বলেন, ঘটনার পর থেকে পুলিশ খুবই তত্পর ছিল। গত কয়েক দিন ধরে কেউ এ ব্যাপারে খোঁজ নিচ্ছে না। শুধু আশ্বাস দিয়েই রেখেছে। সেই আশ্বাস এখন দিন দিন হতাশায় পরিণত হচ্ছে।
উল্লেখ্য, গত ১২ সেপ্টেম্বর উত্তর যাত্রাবাড়ী আল-সাজেদা ফিলিং স্টেশন সংলগ্ন ৯৬ নম্বর বাড়িতে বাবা-মা’র সামনে বখতিয়ার মোহাম্মদ লতিফকে (১৯) গুলি করে হত্যা করে দুর্বৃত্তরা।



535072,550889
শারদ প্রাতে সুরের অঞ্জলি
রাজধানী
প্রকাশ : ২৭ সেপ্টেম্বর ২০১৩, ২১:৪৪
নীল আকাশে সাদা মেঘের ভেলার ছুটাছুটি আর সেই সঙ্গে রৌদ্র-ছায়ার লুকোচুরি খেলা—এই হচ্ছে শুভ্র স্নিগ্ধতার অপরূপ ঋতু শরতের চিরায়ত অবয়ব। নগর জীবনে শরেক সেভাবে এ বছর খুঁজে পাওয়া না গেলেও গ্রাম-বাংলায় বিস্তীর্ণ চরাচরে শরত্ এসেছে চিরকালের পথ ধরেই। আকাশ কালো করে দেয়া মেঘ, বিজলির আলো মাখা ঝমঝম বৃষ্টিই যেন এ বছর রাজধানীবাসীকে বঞ্চিত করে শরতের রূপ-রস আস্বাদন থেকে। তারপরও শরত্ যে নগরবাসীর জীবনেও কাশবনের দোলায় ডাক পাঠায়—গতকাল শুক্রবার ঢাকার শরত্ উত্সবের দুটি অনুষ্ঠানে মানুষের ঢল দেখে তা অস্বীকার করার উপায় ছিল না। গানে, নৃত্যের ছন্দে মানুষের মনের উচ্ছ্বল আনন্দ মূর্ত হয়ে উঠেছিল গতকাল সকালে প্রকৃতিপ্রেমী মানুষের সরব উপস্থিতির মধ্য দিয়ে।
সকালে ধানমন্ডির রবীন্দ্র সরোবরের শতায়ু অঙ্গনে রবীন্দ্র সঙ্গীত সম্মিলন পরিষদ, ঢাকা মহানগর শাখা আয়োজন করেছিল প্রভাতি অনুষ্ঠানের। আর ঢাকা বিশ্ববিদ্যালয়ের চারুকলা অনুষদে সত্যেন সেন শিল্পী গোষ্ঠী আয়োজন করেছিল সারাদিনব্যাপী শরত্-উত্সব।
মেয়েরা সাদা রঙের শাড়ি, খোঁপায় শিউলি ফুলের মালা, ছেলেরাও সাদা রঙের পাঞ্জাবি পড়ে অনুষ্ঠানস্থল জমিয়ে তুলেছিল। নগর জীবনের এই কোলাহলে মানুষ নিষপ্রাণ, হিসেবী, প্রকৃতি-বিচ্ছিন্ন। প্রকৃতিকেন্দ্রিক এই উত্সবগুলোতে তাই আমরা প্রকৃতির সাথে, মানুষের সাথে মিলতে চাই। নিজেকে নতুন করে চিনে নিই, মিলিয়ে নিই প্রীতির বন্ধনে। সেই মিলবার তাগিদে শিল্পীদের গানে সুর মিলিয়ে বাঙ্গালি আমন্ত্রণ জানালো সজীব প্রাণময় প্রকৃতিকে।
চারুকলার বকুলতলায় সত্যেন শিল্পী গোষ্ঠীর প্রভাতি অধিবেশন স্বভূমি লেখক শিল্পীদের কণ্ঠে দেশের গান দিয়ে শুরু হয়। তারা গেয়ে শোনান ‘শত স্বপ্নের দেশ আছে এই মানচিত্রে’। এরপর একে একে দলীয় সঙ্গীত পরিবেশন করে বহ্নিশিখা, সত্যেন সেন শিল্পী গোষ্ঠী, সুর বিহার শিশু সংগঠন, ধ্রুব শিশু-কিশোর সংগঠনের শিল্পীবৃন্দ। দলীয় নৃত্য পরিবেশন করে স্পন্দন, নটরাজ, নৃত্যমের শিল্পীবৃন্দ। একক সঙ্গীত পরিবেশন করে মহিউজ্জামান চৌধুরী ময়না, নাসিমা শাহিন ফেন্সী, বিমান চন্দ্র বিশ্বাস ও জান্নাতুল ফেরদৌস লাকী। আবৃত্তি করেন নায়লা তারাননুম চৌধুরী কাকলি ও লায়লা আফরোজ।
শরত্কথনে অংশ নেন ঢাকা বিশ্ববিদ্যালয়ের উপাচার্য অধ্যাপক আ.আ.ম.স. আরেফিন সিদ্দিক, সম্মিলিত সাংস্কৃতিক জোটের সহ-সভাপতি গোলাম কুদ্দুছ, ড. নিগার চৌধুরী ও এম.ই. চৌধুরী শামীম। সভাপতিত্ব করেন সংগঠনের সভাপতি ড. হায়াত্ মামুদ। অনুষ্ঠান সঞ্চালন করেন সংগঠনের সাধারণ সম্পাদক মানজার চৌধুরী সুইট। এছাড়া সকালে শিশু-কিশোরদের চিত্রাঙ্কন প্রতিযোগিতা অনুষ্ঠিত হয়।
বিকালের আয়োজনে শিশু-কিশোর সংগঠন কল্পরেখা দলীয় আবৃত্তি পরিবেশনা করে। দলীয় সংগীত পরিবেশন করে-পঞ্চভাস্কর, ধ্রুবতান, প্রতীতি, ক্রান্তি, মংলু ও সত্যেন সেন শিল্পী গোষ্ঠী। দলীয় নৃত্য পরিবেশন করে-নটরাজ, নৃত্যশ্রী ও স্পন্দন। এছাড়াও একক সংগীত পরিবেশন করেন-খায়রুল আনাম শাকিল, কল্পনা আনাম, তানিয়া মান্নান, আরিফ রহমান, আবিদা রহমান সেতু, সমর বড়ুয়া, মাহজাবিন রহমান শাওলী, রত্না সরকার, নবনিতা জাইদ চৌধুরী অনন্যা, ঝর্ণা মন্ডল, মাফিয়া রহমান মিঠি, সুষ্মিতা মন্ডল ও শহিদুল ইসলাম সৌরভ প্রমুখ। সকালের পর্বটি চ্যানেল আই সরাসরি সম্প্রচার করে।
এদিকে, বাঁশি ও বেহালাবাদন দিয়ে শুরু হয় রবীন্দ্র সঙ্গীত সম্মিলন পরিষদের প্রভাতি অনুষ্ঠান। ‘দেখো, দেখো, দেখো, শুকতারা আঁখি মেলে চায়’ এ গান দিয়ে শুরু হয় অনুষ্ঠান।
অনুষ্ঠানে একক গান গেয়ে শোনান সাজেদ আকবর, আদ্রিনা জামিলী, লাইসা আহমেদ লিসা, অভয়া দত্ত, ইলোরা আহমেদ শুক্লা, স্বাতী সরকার, লোপা আহমেদ, অভীক দেব, এটিএম জাহাঙ্গীর প্রমুখ। উপস্থাপনা করেন রিআ মাহমুদ, নৃত্য পরিচালনা করেন ওয়ার্দা রিহাব। অনুষ্ঠানটির পৃষ্ঠপোষকতা করেছে ‘এসপারটো হেলথ কেয়ার’।



535073,550890
ব্যবসায়ীকে গুলি করে ৩ লাখ টাকা
ছিনতাই
রাজধানী
প্রকাশ : ২৭ সেপ্টেম্বর ২০১৩, ২১:৪৫
কমলাপুরে বৃহস্পতিবার সন্ধ্যায় গোলাম মোস্তফা নামে এক ব্যবসায়ীকে গুলি করে তিন লাখ টাকা ছিনিয়ে নিয়েছে দুর্বৃত্তরা।
পুলিশ ও হাসপাতাল সূত্র জানায়, গোলাম মোস্তফা পুরনো-ছেঁড়া টাকা বদলের ব্যবসা করেন। সন্ধ্যায় তিনি মতিঝিল থেকে তিন লাখ টাকার নতুন নোট নিয়ে মোটর সাইকেলে করে উত্তর কমলাপুরে তার বাসায় ফিরছিলেন। কমলাপুরের কবি জসীম উদ্দীন রোডে তিনটি মোটর সাইকেলে এসে কয়েকজন ছিনতাইকারী তার গতিরোধ করে। তাদের একজন মোস্তফার বাম পায়ে গুলি করে টাকার ব্যাগটি কেড়ে নিয়ে পালিয়ে যায়। পরে স্থানীয় এলাকাবাসী গোলাম মোস্তফাকে উদ্ধার করে ঢাকা মেডিক্যাল কলেজ হাসপাতালে ভর্তি করে।



535074,550891
বিশ্ব পর্যটন
দিবস পালন
রাজধানী
প্রকাশ : ২৭ সেপ্টেম্বর ২০১৩, ২১:৪৫
জনসাধারণের মধ্যে পর্যটন বিষয়ে সচেতনতা সৃষ্টির লক্ষ্যে বিশ্বের অন্যান্য দেশের মতো বাংলাদেশেও গতকাল শুক্রবার বিশ্ব পর্যটন দিবস পালিত হয়। এবারের এই দিবসের মূল প্রতিপাদ্য ছিল ‘সার্বজনীন ভবিষ্যত্ সুরক্ষায় পর্যটন ও পানি’।
দিবসটি পালন উপলক্ষে গতকাল সকালে একটি বর্ণাঢ্য শোভাযাত্রা রাজধানীর রমনা রেস্তোরাঁর সামনে থেকে শুরু হয়ে মত্স্য ভবন ও দোয়েল চত্বর হয়ে ঢাকা বিশ্ববিদ্যালয়ের টিএসসিতে গিয়ে শেষ হয়। শোভাযাত্রা উদ্বোধন করেন বেসামরিক বিমান পরিবহন ও পর্যটন মন্ত্রী মুহাম্মদ ফারুক খান। বিকালে বাংলাদেশে পর্যটন করপোরেশনের হোটেল অবকাশে বিপিসি, টোয়াব ওআইইউসিএন-এর যৌথ উদ্যোগে সেমিনারের আয়োজন করা হয়। স্থানীয় প্রশাসনের উদ্যোগে দেশের বিভিন্ন জেলায়ও দিবসটি পালন করা হয়।



535075,550892
জুয়ার আসরে পুলিশ কর্মকর্তাসহ গ্রেফতার ১৩
রাজধানী
প্রকাশ : ২৭ সেপ্টেম্বর ২০১৩, ২১:৪৫
রাজধানীর হাজারীবাগে জুয়ার আসর থেকে পুলিশের এএসআইসহ ১৩ জনকে গ্রেফতার করেছে র্যাব-২। গত বৃহস্পতিবার রাত পৌনে ১২টার দিকে বাড্ডানগর লেনের ৪৯/ডি নম্বর বাড়িতে অভিযান চালিয়ে তাদের গ্রেফতার করা হয়। এ সময় তাদের কাছ থেকে কিছু ইয়াবা ও নগদ ১ লাখ ৫৭ হাজার ৫৭৯ টাকা উদ্ধার করা হয়। র্যাবের ভ্রাম্যমাণ আদালতের নির্বাহী ম্যাজিস্ট্রেট এএইচএম আনোয়ার পাশা একজনকে তিন মাস এবং ১১ জনকে ১৫ দিন করে সাজা দেন। ধানমন্ডি থানার এএসআই মাইনুলকে ঐ থানায় হস্তান্তর করে।
র্যাবের নির্বাহী ম্যাজিস্ট্রেট এএইচএম আনোয়ার পাশা জানান, রওশন আলী নামে এক ব্যক্তি ৮ হাজার টাকায় বাসাটি ভাড়া নিয়ে দীর্ঘদিন ধরে জুয়ার আসর চালাচ্ছিল। বৃহস্পতিবার রাতে ওই বাসার দুটি কক্ষ থেকে এদের গ্রেফতার করা হয়।



535076,550893
সামাজিক অবক্ষয়ের
বিরুদ্ধে ইনার হুইলের আলোচনা সভা
রাজধানী
প্রকাশ : ২৭ সেপ্টেম্বর ২০১৩, ২১:৪৬
আন্তর্জাতিক নারী সংগঠন ইনার হুইল ডিস্ট্রিক্ট-৩২৮ শুক্রবার গুলশাল লেডিস ক্লাবে সামাজিক মূল্যবোধের অবক্ষয় রোধে সচেতনতা শীর্ষক আলোচনা অনুষ্ঠানের আয়োজন করে। অনুষ্ঠানে বক্তাগণ বলেন, সচেতনতা এবং পরিবারই সামাজিক অবক্ষয় রোধে সবচাইতে গুরুত্বপূর্ণ ভূমিকা পালন করতে পারে।
সংগঠনের ডিস্ট্রিক্ট চেয়ারম্যান হুসনে আরা চৌধুরীর সভাপতিত্বে প্রধান বক্তা ছিলেন ঢাকা বিশ্ববিদ্যালয়ের সাবেক অধ্যাপক অজয় রায় ও জাতীয় মানসিক স্বাস্থ্য ইন্সটিটিউটের অধ্যাপক ডা. মোহিত কামাল। সংগঠনের সাবেক চেয়ারম্যান এন আর তাহেরা মুজাফফরও অনুষ্ঠানে বক্তব্য রাখেন। অনুষ্ঠান সঞ্চালনা করেন শারমিন হোসেন। ইনার হুইল ডিস্ট্রিক ৩২৮ ছাড়াও অনুষ্ঠানেরসহ আয়োজক ছিলো সংগঠনের ঢাকা, চট্টগ্রাম ও ফেনী ক্লাব।



535077,550894
লালবাগে কারখানায় অগ্নিকাণ্ড, ব্যাপক ক্ষতি
রাজধানী
প্রকাশ : ২৭ সেপ্টেম্বর ২০১৩, ২১:৪৬
রাজধানীর লালবাগে একটি জুতার কারখানায় অগ্নিকাণ্ডের ঘটনা ঘটেছে। এতে ৫ লাখ টাকার ক্ষতি হয়েছে বলে দাবি করা হয়েছে। গতকাল ভোর সাড়ে ৬টার দিকে শহীদনগরের ১৩৫/ক নম্বর শাকিল হোসেনের কারখানায় অগ্নিকাণ্ডের ঘটনা ঘটে।



535078,550895
পিএইচডি লাভ
রাজধানী
প্রকাশ : ২৭ সেপ্টেম্বর ২০১৩, ২১:৪৬
সৈয়দা তাহিমনা সুলতানা সম্প্রতি ব্রিটেনের কমন-ওয়েলথ ওপেন ইউনিভার্সিটি থেকে ইসলামিক স্টাডিজে পিএইচডি লাভ করেছেন। তার থিসিসের শিরোনাম ছিল ‘এ গ্লোরিয়াস বায়োগ্রাফি অব গ্রেট প্রফেট হযরত মুহাম্মদ (সা:)’। তিনি ইসলামিক স্টাডিজ বিষয়ে ‘২০০৮ সালে অনার্সে ১ম শ্রেণীতে ১ম স্থান’ এবং ‘২০০৯ সালে মাস্টার্সে ১ম শ্রেণীতে ১ম স্থান’ অধিকার করে গোল্ড মেডেল লাভ করেন।
সৈয়দা তাহিমনা সুলতানা দেওয়ানবাগ শরীফের প্রতিষ্ঠাতা সূফী সম্রাট হযরত সৈয়দ মাহ্বুব-এ-খোদা, সৈয়দা হামিদা বেগম (রহ:) এর জ্যেষ্ঠ সন্তান।-প্রেস বিজ্ঞপ্তি



535079,550896
আজকের অনুষ্ঠান
রাজধানী
প্রকাশ : ২৭ সেপ্টেম্বর ২০১৩, ২১:৪৬
গ্যালারি চিত্রকঃ শিল্পী শাহাবুদ্দিন আহমেদ এর একক চিত্র প্রদর্শনী, বিকাল ৫টা, গ্যালারি চিত্রক, ধানমন্ডি। রবিরশ্মি ঃ ১৫তম বর্ষপূর্তি উপলক্ষে রবীন্দ্রসঙ্গীত-এর অনুষ্ঠান, সন্ধ্যা ৬টা ,শওকত ওসমান স্মৃতি মিলনায়তন, কেন্দ্রীয় গ্রন্থাগার। বঙ্গবন্ধু শিশু কিশোর মেলা ঃ প্রধানমন্ত্রীর জন্মোত্সব উপলক্ষে জাতীয় সাংস্কৃতিক প্রতিযোগিতা ও পুরস্কার বিতরণী অনুষ্ঠান, সকাল ৮টা, উদয়ন উচ্চ মাধ্যমিক বিদ্যালয়। ডা.মোহাম্মদ ইব্রাহিম স্মৃতি পরিষদ ঃ ডা. মোহাম্মদ ইব্রাহিম স্মৃতি সম্মাননা প্রদান, দুপুর ১২টা, শাহবাগস্থ বারডেম মিলনায়তন। বাংলাদেশ-চীন ফ্রেন্ডশিপ সেন্টার ঃ শিশু-কিশোর চিত্রাংকন প্রতিযোগিতা, সকাল ১০টা, জাতীয় চিত্রশালা ,বাংলাদেশ শিল্পকলা একাডেমি।



535080,550897
তারাগঞ্জের হাটে কোরবানীর পশু
সারাদেশ
প্রকাশ : ২৭ সেপ্টেম্বর ২০১৩, ২১:৪৮
ঈদ-উল আযহার এখনও ২০দিন বাকি থাকলেও রংপুরের তারাগঞ্জ উপজেলাসহ আশেপাশের পশুরহাটগুলো জমে উঠতে শুরু করেছে। দামও হাতের নাগালের মধ্যে। তাই গ্রামগঞ্জের ক্রেতাসাধারণ গরু-ছাগল কিনতে হুমড়ি খেয়ে পড়ছে পশুরহাটগুলোতে। তারাগঞ্জ গরুর হাটে বেচা-বিক্রিও হচ্ছে ভালো। তারাগঞ্জ হাটে গিয়ে দেখা গেছে, হাটে সকাল থেকে গরু-ছাগল আসতে শুরু করেছে। বিকেল ৩টা পর্যন্ত এ হাটে হাজার হাজার গরু-ছাগলের আমদানি হয়। বেচা-বিক্রিও হয় বেশ ভালো। রংপুরের বিভিন্ন উপজেলাসহ দেশের বিভিন্ন স্থান থেকে ক্রেতা-বিক্রেতা আসে এ হাটে। বিভিন্ন মূল্যের গরু-ছাগলের আমদানি ও বেচা-বিক্রিও ছিল সোমবার হাটের দিন লক্ষণীয়। ক্রেতাসাধারণরা জানিয়েছেন, গরু-ছাগলের দাম ছিল হাতের নাগালের মধ্যে। গত সোমবার হাটে যে গরু ২০-২৫ হাজার টাকায় বিক্রি হয়েছে, সেই গরু ঈদের ৫/৭ দিন আগে কিনতে হলে দাম বেড়ে যেতে পারে বলে এমন ধারণা অনেকের।



535081,550898
নির্বিচারে পাখি নিধন.........
সারাদেশ
প্রকাশ : ২৭ সেপ্টেম্বর ২০১৩, ২১:৪৮
শিকার ও বিক্রি নিষিদ্ধ হলেও প্রতিদিন গুরুদাসপুরে এসব পাখি ফেরি করে বিক্রি করতে দেখা যায়। ফাঁদ পেতে কিংবা বিষটোপ দিয়ে পাখি নিধন থামছে না। রোজি মোজাম্মেল মহিলা কলেজের সামনে থেকে তোলা ছবিটি পাঠিয়েছেন গুরুদাসপুর সংবাদদাতা মো. রাশিদুল ইসলাম



535082,550899
তালায় সামাজিক বনায়নের অর্ধশত গাছ নিধন
সারাদেশ
প্রকাশ : ২৭ সেপ্টেম্বর ২০১৩, ২১:৪৯
বুধবার গভীর রাতে উপজেলার হরিহরনগর গ্রামের ওয়াপদা রাস্তার ধারে সামাজিক বনায়নের ৩ হাজার গাছের মধ্যে প্রায় অর্ধশত গাছ কেটে দিয়েছে দুর্বৃত্তরা। তবে কি কারণে বা কারা এ ধরনের কর্মকাণ্ড করেছে তা বলতে পারেনি সংশ্লিষ্টরা।
বনায়ন সমিতির সাধারণ সম্পাদক সেলিম সরদার জানান, বিগত ২০১০ সালে যশোর সামাজিক বন বিভাগ ও পানি উন্নয়ন বোর্ড, উপজেলার হরিহরনগর চার রাস্তার মোড় হতে আশাশুনি উপজেলার খরিয়াটি অভিমুখে রাস্তার প্রায় ৩ কিলোমিটার এলাকায় বৃক্ষ রোপণ করে। “সামজিক বনায়নের মাধ্যমে দারিদ্র্য বিমোচন” নামে একটি প্রকল্পে হরিহরনগর গ্রামের ২৩ জন দরিদ্র ব্যক্তিকে সম্পৃক্ত করা হয়। বন বিভাগ ওই রাস্তায় বাবলা, শিশু, নিম, পেয়ারা, খৈ, তেঁতুল, আকাশমনি, জলপাই ও হরিতকিসহ বিভিন্ন প্রজাতির প্রায় তিন হাজার ফলজ, বনজ এবং ঔষধি গাছের চারা রোপণ করে।
বুধবার রাতের আঁধারে দুর্বৃত্তরা তিন বছর বয়সী প্রায় অর্ধশত বাবলা গাছসহ বিভিন্ন গাছ কেটে ফেলে।



535083,550900
আদমদীঘিতে হিন্দু সম্প্রদায়ের বিবাহ রেজিস্ট্রি উদ্বোধন
সারাদেশ
প্রকাশ : ২৭ সেপ্টেম্বর ২০১৩, ২১:৪৯
বৃহস্পতিবার বগুড়া আদমদীঘি উপজেলার তালশন গ্রামের সীতানাথ সরকারের বাড়িতে আনুষ্ঠানিক ভাবে বর ও কনের যৌথ স্বাক্ষরে এই প্রথম হিন্দু সম্প্রদায়ের বিবাহ রেজিস্ট্রির উদ্বোধন করা হয়। হিন্দু বিবাহের উপজেলা রেজিস্টার হিসাবে দায়িত্বপ্রাপ্ত অরুণ কুমার সরকার রেজিস্ট্রি সম্পন্ন করেন।



535084,550901
ধানের আঁটি টানায় শাস্তি লেজ কর্তন
সারাদেশ
প্রকাশ : ২৭ সেপ্টেম্বর ২০১৩, ২১:৫০
গরুর লেজ কেটে ধান খাওয়ার শাস্তি দিয়েছে বাগমারার হামিরকুত্সা ইউনিয়নের আলোকনগর গ্রামের আহাদ আলী। এঘটনায় ক্ষুব্ধ হয়েছে গ্রামবাসী। গরুর মালিক রশিদা বেগম জানিয়েছেন, তাঁর গরুটি পুকুর পাড়ার জাহানারার কাছে বর্গা ছিল। জাহানারা গরুটি রাস্তার ধারে বেঁধে রেখেছিল। একই গ্রামের আহাদ আলী ছেলে আতিকুর যখন ধানের বোঝা নিয়ে ওই রাস্তা দিয়ে যাচ্ছিল সে সময় গরুটি মুখ বাড়িয়ে এক আঁটি ধান বের করে নেয়। এই অপরাধে ক্ষিপ্ত হয়ে আতিকুরের পিতা আহাদ আলী গরুর লেজ কেটে দেয়। জাহানারা এর প্রতিবাদ করলে তাঁকে গরুর চিকিত্সার জন্য ১০০ টাকা ধরিয়ে দেয়া হয়। পশুর প্রতি এমন অমানবিক আচরণ করায় আহাদ আলীর উপর ক্ষিপ্ত হয়ে উঠেছে গ্রামবাসী।



535085,550902
৪৮ কোটিতে বিক্রি হলো মোহিনী মিল!
সারাদেশ
প্রকাশ : ২৭ সেপ্টেম্বর ২০১৩, ২১:৫০
কুষ্টিয়ায় আবস্থিত এককালের সাড়াজাগানো (বন্ধ) মোহিনী মিল আবারো বিক্রি করে মিল পরিচালনায় পরিবর্তন আনা হয়েছে। লিকুইডেশন সেল ও বস্ত্র মন্ত্রণালয়ের কিছু কর্মকর্তা মিলের প্রাক্তন মালিকের সাথে আঁতাত করে চারশ’ কোটি টাকার ঐতিহ্যবাহী মোহিনী মিল ও মিলের স্থাবর-অস্থাবর সম্পত্তি মাত্র ৪৮ কোটি টাকায় এক ব্যবসায়ীর কাছে বিক্রি করে দিয়েছেন বলে অভিযোগ উঠেছে।
মিল চালু না করে আবারো নতুন মালিকের কাছে বিক্রি ও হস্তান্তরের ঘটনায় শত শত শ্রমিক-কর্মচারী, মিল রক্ষা সংগ্রাম কমিটিসহ বিক্ষুব্ধ মানুষ ফুঁসে উঠেছে। সংগ্রাম কমিটি যেকোন ত্যাগের বিনিময়ে মিল রক্ষা ও মিলের জায়গা-জমি বিক্রির অপচেষ্টা প্রতিহতের ঘোষণা দিয়েছে। তাঁরা অভিযোগ করেন, লিকুইডিশন সেল এবং বস্ত্র ও পাট মন্ত্রণালয়ের কিছু কর্মকর্তা মিলের প্রাক্তন মালিক নজরুল ইসলামের সাথে আঁতাত করে মিল বিক্রির প্রক্রিয়া শুরু করে। এরপর কোন দরপত্র ছাড়া চলতি বছরের মার্চে যমুনা ব্যাংকের সাবেক পরিচালক ও আমদানি-রপ্তানিকারক মেসার্স এনারগোটেক লিমিটেডের কাছে সকল সম্পত্তিসহ ৪৮ কোটি টাকায় বিক্রি করে দেয়।
উল্লেখ্য জাতীয়করণের পর অব্যাহত লোকসানের এক পর্যায়ে ১৯৮২ সালের ৫ ফেব্রুয়ারি মিলটি লিকুইডিশন করা হয়। এরপর উন্মুক্ত টেন্ডারে ১৯৮৪ সালে ২৫ সেপ্টেম্বর ২৫ কোটি ২১ লাখ টাকায় মিলটি নজরুল ইসলামের কাছে বিক্রি ও ব্যক্তিমালিকানায় হস্তান্তর করা হয়। মিলের নাম পরিবর্তন করে শাহ মখদুম টেক্সটাইল মিলস্ লিমিটেড নামকরণ হয়। কিন্তু শ্রমিক-কর্মচারীদের চরম অসন্তোষ ও লাগাতার ধর্মঘটের কারণে ১৯৮৭ সালের ১ নভেম্বর মিলটি লে-অফ ঘোষণা ও পরবর্তীতে ১৯৮৮ সালে মিলটি সম্পূর্ণরূপে বন্ধ করে দেয়া হয়। চুক্তি ভঙ্গের দায়ে ১৯৯০ সালে মালিকের কাছ থেকে মিলটি সরকার ফেরত নেয়। বর্তমান সরকার দায়-দেনা ও মামলা-মোকদ্দমা নিষ্পত্তি করে ২০১১ সালের ২১ মে মিলের বিএমআরই অংশ চালু করেন। কিন্তু চালুর কয়েক মাসের মধ্যেই নানা কারসাজি ও জটিলতায় পিডিএসসি কর্তৃপক্ষও মিলটি আর চালু রাখতে পারেনি। উল্লেখ্য, ১৯০৮ সালে কুষ্টিয়া শহরের মিলপাড়ায় ৩৩ একর জমির উপর চক্রবর্তী এন্ড সন্স কোম্পানীর মালিক মোহিনী মোহন চক্রবর্তী বৃহদায়তনের কাপড়ের কল মোহিনী মিলটি স্থাপন করেন। ওই সময়ে মিলে গড়ে প্রতিদিন কাপড় উত্পাদন হতো ৫০ থেকে ৫৫ হাজার গজ। মিলে উত্পাদিত ধুতি ও শাড়ি সাধারণ মানুষের নিকট ছিল পরম সমাদৃত। মিলে ৩ শিফটে তিন হাজারেরও বেশি শ্রমিক-কর্মচারী কাজ করতো। স্বাধীনতার পর ঐতিহ্যবাহী মোহিনী মিলটি বার বার বিপর্যয়ের মুখে পড়ে বন্ধ হয়ে যায়।



535086,550903
মুক্তিযোদ্ধার বাড়িতে হামলা ও অগ্নিসংযোগ
সারাদেশ
প্রকাশ : ২৭ সেপ্টেম্বর ২০১৩, ২১:৫০
নরসিংদীর পলাশ উপজেলার ডাঙ্গা ইউনিয়নের সাবেক মুক্তিযোদ্ধা কমান্ডার এবং পলাশ উপজেলা মুক্তিযোদ্ধা সংসদের অধুনালুপ্ত ত্রাণ ও পুনর্বাসন কমান্ডার মোহাম্মদ আলীর হাসনহাটা গ্রামের বাড়িতে বুধবার গভীর রাতে সন্ত্রাসীরা অগ্নিসংযোগ করে বাড়িটি জ্বালিয়ে দেয়। সন্ত্রাসীরা মুক্তিযোদ্ধা কমান্ডার মোহাম্মদ আলীকে খুন করার জন্য আক্রমণও করেছিল। কিন্তু মোহাম্মদ আলী সন্ত্রাসীদের হাত থেকে কোন রকমে পালিয়ে যেতে সক্ষম হলেও তার বাড়িটি সম্পূর্ণ ভষ্মীভূত হয়ে যায়।
এ ঘটনার প্রতিবাদে ডাঙ্গা ইউনিয়নের সকল মুক্তিযোদ্ধারা বৃহস্পতিবার ডাঙ্গা ইউনিয়ন মুক্তিযোদ্ধা সংসদ কার্যালয়ে এক প্রতিবাদ সভা করা হয়। ডাঙ্গা ইউনিয়ন মুক্তিযোদ্ধা কমান্ডার মফিজ উদ্দিন আহমেদের সভাপতিত্বে প্রতিবাদ সভায় বক্তব্য রাখেন, সাবেক জেলা কমান্ডার আব্দুর রশিদ মোল্লা, নরসিংদী জেলা অধুনালুপ্ত ইউনিট কমান্ডের কমান্ডার আব্দুল মোতালিব পাঠান, গেরিলা মুক্তিযোদ্ধা কল্যাণ পরিষদের সাধারণ সম্পাদক এনামুল হক, সাবেক সাংগঠনিক কমান্ডার আরমান, বীর মুক্তিযোদ্ধা আমির হোসেন, নূরুল হুদা, ফরিদ উদ্দিন খান, তাজুল ইসলাম, আব্দুল লতিফ প্রমুখ। সভায় মুক্তিযোদ্ধাগণ অবিলম্বে এঘটনার সাথে জড়িত দুষ্কৃতকারীদের অবিলম্বে গ্রেফতার এবং দৃষ্টান্তমূলক শাস্তি দাবি করেন। পলাশ থানা পুলিশ ঘটনাস্থল পরিদর্শন করেছেন।



535087,550904
চিতলমারীতে দু’পক্ষের সংঘর্ষে ৩০ জন আহত
সারাদেশ
প্রকাশ : ২৭ সেপ্টেম্বর ২০১৩, ২১:৫১
বাগেরহাটের চিতলমারীতে আধিপত্য বিস্তারকে কেন্দ্র করে দু’পক্ষের সংঘর্ষে উভয়পক্ষের অন্তত ত্রিশজন আহত হয়েছেন। আহতদের স্থানীয় চিতলমারী পার্শ্ববর্তী গোপালগঞ্জের টুঙ্গিপাড়া উপজেলা স্বাস্থ্য কমপ্লেক্সে ভর্তি করা হয়েছে। বুধবার রাতে ও বৃহস্পতিবার চিতলমারী উপজেলার বড়বাড়িয়া ইউনিয়নের চরচিংগুড়ি গ্রামের বাদশা শেখ ও এখলাছ মোল্যার সমর্থকদের মধ্যে এই সংঘর্ষের ঘটনা ঘটে। পরিস্থিতি নিয়ন্ত্রণে অতিরিক্ত পুলিশ মোতায়েন করা হয়েছে। বাদশা শেখের পক্ষের আহতরা হলেন: ওমর শেখ ৪০, এনামুল হক ১৪, তরিকুল ইসলাম ১৮, ওলি ২০, জসিম ১৮, রুবেল ২০, সোহাগ মোল্যা ২৫, বাবুল ৩০, রানা ১৮, জিলাল ৩০, আল আমিন ২০, রফিক ২৬, রুবেল ২২, হায়াত আলী ৩৫, ওবায়েদ ২৮, কালাম ২৯, রুহুল ৩০, সেকেন্দার ৩৫, বেলায়েত ৩৩ ও দুলু শেখ ২২। এখলাছ শেখের পক্ষের আহতরা হলেন: মুনসুর শেখ ৬৫, ইঙ্গুল ৪০, কদম শেখ ৩০, অহিদুল শেখ ২২, সোহেল ২৬, আবুল কালাম ৩২, মিঠু ২৪, হাফিজ ৪০, জিলু ৩০ ও রাজু ২২।
চিতলমারী উপজেলা স্বাস্থ্য কমপ্লেক্সের পরিবার পরিকল্পনা কর্মকর্তা ডা. উদয় বরণ মন্ডল বলেন, রক্তাক্ত অবস্থায় এখানে ছয়জনকে ভর্তি করা হয়েছে। তবে তারা আশংকামুক্ত। বাগেরহাট সদর সার্কেলের সহকারী পুলিশ সুপার মো. জাহিদুর রহমান বলেন, বুধবার রাতে ও বৃহস্পতিবার সকালে চরচিংগুড়ি বাজারে সিগারেট কেনাকে কেন্দ্র করে বাদশা শেখ ও এখলাছ মোল্যার সমর্থকদের মধ্যে সংঘর্ষ হয়।



535088,550905
শিবচরের ৪ স্কুলে কোটি টাকার ব্যক্তি অনুদান
সারাদেশ
প্রকাশ : ২৭ সেপ্টেম্বর ২০১৩, ২১:৫১
চরাঞ্চলসহ গ্রাম্য জনপদের শিক্ষার মান উন্নয়নে অনন্য অবদান রাখলেন জাতীয় সংসদের হুইপ নুর-ই- আলম চৌধুরী লিটনের বোন ও তার পরিবার। গত মঙ্গলবার হুইপের ছোট বোন আনোয়ারা হুসাইন নিপা ও তার স্বামী ড্রাগ ইন্টারন্যাশনালের চেয়ারম্যান হায়দার হুসাইন বিশিষ্টজনদের উপস্থিতিতে শিবচরের ৪টি স্কুলে গিয়ে শিক্ষার মান উন্নয়নে ২৫ লাখ টাকা করে মোট ১ কোটি টাকা অনুদান দেন।
উপজেলার জনবিচ্ছিন্ন চরজানাজাতের ইলিয়াছ আহমেদ চৌধুরী উচ্চ বিদ্যালয়ে অনুদানের চেক বিতরণ উপলক্ষে অনুষ্ঠানে প্রধান অতিথি ছিলেন জাতীয় সংসদের হুইপ নুর-ই-আলম চৌধুরী লিটন। বিশেষ অতিথি ছিলেন ওষুধ প্রস্তুতকারী প্রতিষ্ঠান ড্রাগ ইন্টারন্যাশনালের চেয়ারম্যান হায়দার হুসাইন, তার স্ত্রী আনোয়ারা হুসাইন নিপা, মাদারীপুর জেলা প্রশাসক নুর-উর-রহমান, জেলা পরিষদের প্রশাসক মিয়াজউদ্দিন খান, আওয়ামী লীগ নেতা মনির চৌধুরী, শিবচর উপজেলা চেয়ারম্যান রেজাউল করিম তালুকদার, পৌর মেয়র আব্দুল লতিফ মোল¬্যা, উপজেলা নির্বাহী কর্মকর্তা মোহাম্মদ ইকবাল হুসাইন, ওসি একে এম মাসুদ খান, শিবচর উপজেলা ভাইস চেয়ারম্যান সামসুদ্দিন খান প্রমুখ। এরপর অতিথিবৃন্দ শিবচর নন্দকুমার ইনস্টিটিউশন, শেখ ফজিলাতুন নেছা বালিকা উচ্চ বিদ্যালয় এবং দত্তপাড়া টিএন একাডেমিতে গিয়ে আনুষ্ঠানিকভাবে অনুদানের চেক বিতরণ করেন।



535089,550906
হাজীগঞ্জে বিধবার বাড়ি দখলের চেষ্টা
সারাদেশ
প্রকাশ : ২৭ সেপ্টেম্বর ২০১৩, ২১:৫১
চাঁদপুরের হাজীগঞ্জে আলীগঞ্জে বৃহস্পতিবার রাতে বাড়িতে ঢুকে বসতঘর দখলের চেষ্টায় থানায় মামলা হয়েছে। এ মামলায় হাজীগঞ্জ থানা পুলিশ ৫ জনকে আটক করে আদালতে পাঠিয়েছে। আদালত ৪ জনকে জামিন দিয়ে বাকি ১ জনকে জেল-হাজতে পাঠিয়েছে। ঘটনাটি ঘটেছে পৌরসভাধীন আলীগঞ্জ এলাকায় রাঢ়ি বাড়ির মৃত আনোয়ার হোসেনের স্ত্রী সামছুন্নাহার বেগমের ঘরে। এই ঘটনায় হাজীগঞ্জ থানায় মামলা দায়ের করা হয়।



535090,550907
নাটোরে মাদ্রাসা সুপারের প্রতারণার শিকার ছাত্রী
সারাদেশ
প্রকাশ : ২৭ সেপ্টেম্বর ২০১৩, ২১:৫১
লালপুর উপজেলার ফরিদপুর ইসলামীয়া দাখিল মাদ্রাসা সুপারের প্রতারণার শিকার হয়ে দাখিল পাস করেও কলেজে ভর্তি হতে পারেনি মাদ্রাসা ছাত্রী নুসরাত জাহান মৌ। পিতা সামছুল হক জানান, মাদ্রাসা সুপার উজ্জল হোসেন তার ফরিদপুর গ্রামের বাড়িতে গিয়ে টাকা নিয়ে মেয়ের দাখিল পরীক্ষার ফরম পূরণ করেন। কিন্তু পরীক্ষা শুরুর প্রথমদিন আগ মুহূর্তে হলে গিয়ে সুপার অন্য একজনের প্রবেশপত্র ও নিবন্ধনপত্র দেন। ঐ প্রবেশপত্রে নুসরাত জাহানের স্থলে শিলা খাতুন, মাতার নাম শিউলি খাতুনের স্থলে রোমেছা বেগম ও পিতার নাম সামছুল হকের পরিবর্তে মোকবুল হোসেন লেখা ছিল। মৌ এই পরিচয়ে পরীক্ষা দিতে আপত্তি জানালে মাদ্রাসা সুপার পরীক্ষা শেষে সব সংশোধন করে দেবেন বলে আশ্বাস দেন। নুসরাত জাহান পরীক্ষা দিয়ে ৩.১৯ পেয়ে পাস করে। পরে মাদ্রাসা সুপার কিছুই সংশোধন করে দিতে পারেননি। এর ফলে তার কলেজে ভর্তি হওয়া সম্ভব হয়নি। মাদ্রাসা সুপার ঘটনার সত্যতা স্বীকার করে জানান, নুসরাত জাহানের নিবন্ধন করা ছিল না। অতিরিক্ত নিবন্ধন করা অন্য একজনের নামে তার পরীক্ষা দেয়ার ব্যবস্থা করা হয়। বর্তমানে তা সংশোধনের চেষ্টা হচ্ছে।



535091,550908
লোহাগড়ায় কনে পছন্দ না হওয়ায় আত্মহত্যা
সারাদেশ
প্রকাশ : ২৭ সেপ্টেম্বর ২০১৩, ২১:৫১
চট্টগ্রামের লোহাগাড়া উপজেলার বড়হাতিয়া ইউনিয়নের মাঝেরপাড়ার আবদুস ছালামের পুত্র দেলোয়ার হোছাইন নামে বিদেশ ফেরত এক যুবক আত্মহত্যা করেছে। জানা যায়, হোছাইন দেশে আসার পর বিভিন্ন স্থানে স্বজনরা বিয়ের পাত্রী খোঁজার চেষ্টা করলেও কোন পাত্রী তার পছন্দ হয়নি। এ নিয়ে স্বজনদের সাথে তার মনোমালিন্য সৃষ্টি হয়। সমপ্রতি উপজেলার লস্করপাড়ায় স্বজনরা তার জন্য পাত্রী ঠিক করে। কিন্তু পিতার পছন্দ করা কনে অপছন্দ হওয়ায় অভিমান করে সে গত রবিবার আত্মহত্যা করে।



535092,550909
জয়পুরহাটে কাবিখার টাকা আত্মসাত
সারাদেশ
প্রকাশ : ২৭ সেপ্টেম্বর ২০১৩, ২১:৫২
চলতি অর্থবছরে গ্রামীণ অবকাঠামো সংস্কারের আওতায় ৬ টন চাল বরাদ্দ নিয়ে স্কুলের মাঠ সংস্কারের কাজ সম্পন্ন না করায় অভিযোগ হয় স্থানীয় বিএনপি নেতার বিরুদ্ধে। আর তদন্ত নোটিস পেয়ে সোমবার তড়িঘড়ি করে স্কুল মাঠ সংস্কার করা শুরু হয়। কিন্তু তদন্তের আগে মাঠ সংস্কারে বাধা দেয় অভিযোগকারীরা। জয়পুরহাটের পাঁচবিবি উপজেলার ছাতিনালী সরকারি প্রাথমিক বিদ্যালয়ে এ ঘটনা ঘটে।
ছাতিনালী সরকারি প্রাথমিক বিদ্যালয়ের মাঠ সংস্কারের নামে বিএনপি দলীয় স্থানীয় সংসদ সদস্য মোজাহার আলী প্রধান ৬ টন চাল বরাদ্দ করেন। কিন্তু বরাদ্দের কথা গোপন রেখে স্কুল পরিচালনা কমিটির সভাপতি ও স্থানীয় ইউনিয়ন বিএনপি’র সেক্রেটারী আমিনুল ইসলাম মাত্র ১৭ হাজার টাকার মাটি কেটে সম্পূর্ণ টাকা আত্মসাত্ করেন।
এ বিষয়ে অভিযুক্ত বিএনপি নেতা আমিনুল ইসলাম তার বিরুদ্ধে আনিত অভিযোগ অস্বীকার করে মাঠে পুনরায় বালু ভরাটের ব্যাপারে বলেন ‘প্রকল্পের জামানত হিসেবে যে ২০ হাজার টাকা অফিসে জমা ছিল সেই টাকা দিয়ে অফিসের লোকজন মাঠ সংস্কারের জন্য ৩ ট্রাক বিট বালু পাঠিয়েছেন।



535093,550910
বিভিন্ন স্থানে সড়ক দুর্ঘটনায় নিহত ৬
সারাদেশ
প্রকাশ : ২৭ সেপ্টেম্বর ২০১৩, ২১:৫২
দেশের বিভিন্ন স্থানে সড়ক দুর্ঘটনায় ছয়জন নিহত হয়েছেন। খবর-ইত্তেফাক প্রতিনিধি ও সংবাদদাতাদের।
দিনাজপুর
দিনাজপুরে পৃথক দুটি সড়ক দুর্ঘটনায় গৃহবধূসহ ২ জন নিহত হয়েছে। সদর উপজেলার চুনিয়াপাড়ায় গত বৃহস্পতিবার সকালে মাইক্রোবাসের ধাক্কায় সাইকেল চালক চিরিরবন্দর উপজেলার পুরইল গ্রামের গিয়ালের পুত্র দুলাল (৩২) ঘটনাস্থলে নিহত হন। চালক পালিয়ে গেলেও এলাকাবাসী মাইক্রোবাসটি আটক করে।
এদিকে পার্বতীপুর উপজেলার মকলেসপুর গ্রামের আব্দুল মালেকের স্ত্রী তাহেরা খাতুন (৬০) বাড়ির সামনে রাস্তা পার হওয়ার সময় ভটভটির ধাক্কায় গুরুতর আহত হয়ে দিনাজপুর মেডিক্যাল কলেজ হাসপাতালে আনা হলে চিকিত্সক মৃত ঘোষণা করেন। কোতয়ালী থানায় ২টি ইউডি মামলা হয়েছে।
মাগুরা
মাগুরা পৌর দরি মাগুরা বট তলায় বৃহস্পতিবার দুপুরে সড়ক দুর্ঘটনায় মিরাজ (৪০) নামে বেসরকারি প্রতিষ্ঠানের এক কর্মচারী নিহত হন। পিকআপ উল্টে এ দুর্ঘটনা ঘটে।
এদিকে মহম্মদপুর উপজেলার জসপুর গ্রামে গত বৃহস্পতিবার জাহিদুলের মেয়ে শিশু মল্লিকা পাটকাটির চাপায় মাগুরা সদর হাসপাতালে চিকিত্সাধীন অবস্থায় মারা যায়।
নান্দাইল (ময়মনসিংহ)
নান্দাইল উপজেলার নান্দাইল রোড রেল স্টেশনে ট্রেনের নিচে কাটা পড়ে হরেন্দ্র চন্দ্র বর্মণ (৫০) নামে এক ব্যক্তির মৃত্যু হয়। গত বৃহস্পতিবার সকালে ভৈরব থেকে ছেড়ে আসা ময়মনসিংহগামী ট্রেনের নিচে কাটা পড়ে এই ঘটনাটি ঘটে। নিহত ব্যক্তির বাড়ি গৌরীপুর উপজেলার পাছার গ্রামে। নিহতের খণ্ডিত লাশ কিশোরগঞ্জ রেলওয়ে থানা পুলিশ উদ্ধার করেছে। এ ব্যাপারে অপমৃত্যু মামলা হয়েছে।
জগন্নাথপুর (সুনামগঞ্জ)
উপজেলার আলীপুর গ্রামে গত বৃহস্পতিবার দুপুরে ইট ভর্তি ট্রাক্টর গাড়ি চাপায় আব্দুর রহমানের শিশু পুত্র রিপন মিয়া (৩) ঘটনাস্থলেই মারা যায়।
ঝিনাইদহ
ঝিনাইদহের কালীগঞ্জ উপজেলার রঘুনাথপুরে গতকাল বৃহস্পবাির সকালে ট্রেনে কাটা পড়ে শাহীন ইসলাম (২২) নামে একজন নিহত হয়েছেন। সে রাজাপুর গ্রামের মনসের আলির ছেলে।



535094,550911
কাউখালীতে জেপি’র কর্মীসভা অনুষ্ঠিত
সারাদেশ
প্রকাশ : ২৭ সেপ্টেম্বর ২০১৩, ২১:৫২
কাউখালীর ৪নং চিরাপারা পাসাতুরিয়া ইউনিয়নে গত বৃহস্পতিবার বিকালে জাতীয় পার্টির (জেপি) কর্মীসভা অনুষ্ঠিত হয়। দক্ষিণ নিলতী সম্মিলনী মাধ্যমিক বিদ্যালয় প্রাঙ্গণে দেলোয়ার হোসেনের সভাপতিত্বে প্রধান অতিথি ছিলেন উপজেলা জাতীয় পার্টির (জেপি) সভাপতি মাহাবুবুর রহমান খান। বক্তব্য রাখেন জেপি’র সাধারণ সম্পাদক শাহআলম তালুকদার, অধ্যক্ষ আ. সামাদ, যুগ্ম সাধারণ সম্পাদক খান মো. বাচ্চু, সাবেক ইউপি চেয়ারম্যান আ. সালেক সরদার, পার্থ মিস্ত্রী, মনসুর আলী খান, দেলোয়ার হোসেন মাস্টার, অমল হাজরা, আ. মালেক, তৈয়ব আলী, হাফেজ নাসির উদ্দিন, শহিদুল আলম প্রমুখ। বক্তারা জাতীয় পার্টির (জেপি) চেয়ারম্যান ও সাবেক যোগাযোগ মন্ত্রী আনোয়ার হোসেন মঞ্জুর হাতকে শক্তিশালী করার জন্য তৃণমূল পর্যায়ে নেতা-কর্মীদের ঐক্যবদ্ধভাবে কাজ করার আহ্বান জানান। পরে দক্ষিণ নিলতী সম্মিলনী মাধ্যমিক বিদ্যালয় ভোট কেন্দ্রের গণসংযোগ ও তদারকির জন্য ২১ সদস্য বিশিষ্ট কেন্দ্র কমিটি গঠন করা হয়।
কাউখালীতে জাতীয় যুব সংহতি জেপি’র কর্মী সমাবেশ
কাউখালী (পিরোজপুর) সংবাদদাতা \ কাউখালীর আমরাজুরি ইউনিয়নে গত বৃহস্পতিবার বিকালে জাতীয় যুব সংহতির (জেপি’র) যুব সমাবেশ অনুষ্ঠিত হয়। আমরাজুরি সরকারি প্রাথমিক বিদ্যালয় মাঠে ইউনিয়ন সভাপতি মোঃ হেমায়েত উদ্দিনের সভাপতিত্বে প্রধান অতিথি ছিলেন ইউনিয়ন জাতীয় পার্টির (জেপি) সভাপতি মুক্তিযোদ্ধা হাবিবুর রহমান। বক্তব্য রাখেন উপজেলা যুব সংহতির সভাপতি জাকির হোসেন নসু, জেপি’র সাংগঠনিক সম্পাদক রাজু আহমেদ, জেপি নেতা ইউপি সদস্য নেপাল চন্দ্র দে, যুব সংহতির সাধারণ সম্পাদক আসাদুজ্জামান মিলটন, সাংগঠনিক সম্পাদক শেখ লিটন, মামুন খান, পরিমল দে, ইন্দ্রজিত, মো. শাহাদাত হোসেন, আবু সাইদ, সোহেল শেখ, শিবু আচার্য, জুয়েল হোসেন, উত্তম খাসকেল, শাহা জালাল, নাসির হোসেন, রতন হালদার প্রমুখ। বক্তারা জাতীয় পার্টি জেপি’র চেয়ারম্যান ও সাবেক যোগাযোগ মন্ত্রী আনোয়ার হোসেন মঞ্জুর হাতকে শক্তিশালী করতে কর্মীদের নিরলসভাবে কাজ করার আহ্বান জানান।



535095,550912
নোয়াখালীতে দক্ষিণ এশীয় যুবক্যাম্প
সারাদেশ
প্রকাশ : ২৭ সেপ্টেম্বর ২০১৩, ২১:৫২
গত বৃহস্পতিবার থেকে ৩ দিনব্যাপী শুরু হয়েছে দক্ষিণ-এশীয় জলবায়ু, কৃষি ও পানিবিষয়ক যুবক্যাম্প। নোয়াখালী বিআরডিবি প্রশিক্ষণ কেন্দ্রে অক্সফামের সহযোগিতায় হিউম্যানিটি ওয়াচ ও পার্টিসিপিটরী রিসার্চ এ্যাকশন নেটওয়ার্ক (প্রাণ)-এর আয়োজনে এ যুবক্যাম্প অনুষ্ঠিত হচ্ছে। এতে বাংলাদেশ, ভারত, পাকিস্তান, নেপাল ও শ্রীলংকার ৮০জন যুব প্রতিনিধি অংশগ্রহণ করেছেন। এ উপলক্ষে প্রাণের নির্বাহী প্রধান নুরুল আলম মাসুদের সভাপতিত্বে এক সংবাদ সম্মেলন হিউম্যানিটি ওয়াচের নির্বাহী প্রধান হাসান মেহেদী বক্তব্য রাখেন। এ সময় অক্সফামের পলিসি এডভোকেসী দক্ষিণ এশিয়া প্রধান আন্নারোজ ও সমন্বয়ক জিয়াউল হক প্রমুখ উপস্থিত ছিলেন। আয়োজকরা জানিয়েছেন, পৃথিবীর মোট জনসংখ্যার ৫ ভাগের একভাগ (১৪৫ কোটি) মানুষ দক্ষিণ এশিয়ায় বাস করে। জলবায়ু পরিবর্তনের ঝুঁকি মোকাবেলায় ও ন্যায্য অধিকার আদায় এবং দক্ষিণ-এশীয় আঞ্চলিক সহযোগিতা সংস্থা (সার্ক) একটি চুক্তি স্বাক্ষর করলেও কোন উল্লেখযোগ্য অগ্রগতি হয়নি। সার্কের ভূমিকাকে আরো গতিশীল করার জন্য এই যুব ক্যাম্পের মূল উদ্দেশ্য।



535096,550913
গ্রেফতার আতঙ্কে মাদ্রাসা শিক্ষক
সারাদেশ
প্রকাশ : ২৭ সেপ্টেম্বর ২০১৩, ২১:৫৩
নাগেশ্বরীতে মাদ্রাসার অধ্যক্ষকে হত্যার পর গ্রেফতার আতঙ্কে শিক্ষকরা প্রতিষ্ঠানে আসা বন্ধ করে দিয়েছে। ব্যাহত হচ্ছে শিক্ষার্থীদের পড়ালেখা। ম্যানেজিং কমিটির দ্বন্দ্বে পূর্ব সুখাতী দাখিল মাদ্রাসার অধ্যক্ষ আবেদ আলীকে ১৯ সেপ্টেম্বর সকালে চাকেরকুটি নামক স্থানে মোন্নাফ আলী ও ওই মাদ্রাসার সহকারী শিক্ষক মাও. আব্দুল কাদেরসহ তাদের লোকজন পিটিয়ে হত্যা করে। ওইদিন রাতে নিহতের পিতা ইয়াদ আলী বাদী হয়ে নাগেশ্বরী থানায় হত্যা মামলা দায়ের করে। পরদিন এলাকাবাসী ওই মাদ্রাসার সহকারী শিক্ষক নুর মোহাম্মদকে আটক করে পুলিশে দেয়। এ ঘটনায় গ্রেফতার আতংকে শিক্ষকরা প্রতিষ্ঠানে আসা বন্ধ করে দিয়েছে । অভিভাবক আলমগীর, নুরজামাল, রহমতউল্যাহ, ইমরান, আব্দুল জলিল বলেন- জেডিসি ও দাখিল পরীক্ষা আসন্ন। এ সময় শিক্ষকরা মাদ্রাসায় না আসায় শিক্ষার্থীদের পড়ালেখা ব্যাহত হচ্ছে। সভাপতি শহিদুল ইসলাম ব্যাপারী বলেন- শিক্ষার্থীর ভবিষ্যত্ ভেবে শিক্ষকদের প্রতিষ্ঠানে ফেরানোর চেষ্টা করা হচ্ছে। উপজেলা মাধ্যমিক শিক্ষা অফিসার দীপক কুমার বণিক বলেন- মাদ্রাসা সভাপতিকে ম্যানেজিং কমিটি, এলাকাবাসী ও অভিভাবকদের নিয়ে অনুকূল পরিবেশ তৈরি করে শিক্ষকদের প্রতিষ্ঠানে ফিরিয়ে এনে পাঠদান অব্যাহত রাখতে বলা হয়েছে। ওসি (তদন্ত) বদরুল আলম বলেন- বিষয়টি ঊর্ধ্বতন কর্তৃপক্ষকে জানানো হয়েছে।



535097,550914
বখাটেদের থেকে রক্ষা পেতে ঝাঁপিয়ে আহত
সারাদেশ
প্রকাশ : ২৭ সেপ্টেম্বর ২০১৩, ২১:৫৩
কমলগঞ্জে চিহ্নিত কিছু বখাটের হাত থেকে রক্ষা পেতে চলন্ত সিএনজি থেকে ঝাঁপ দিয়ে এক মাদ্রাসা ছাত্রী আহত হয়েছে। বৃহস্পতিবার দুপুরে উপজেলা চৌমুহনায় এ ঘটনা ঘটে। কমলগঞ্জ থানায় দায়ের করা লিখিত অভিযোগ ও স্থানীয় সূত্রে জানা যায়, কমলগঞ্জ উপজেলা আলীনগর ইউনিয়নের মাদ্রাসার ৬ষ্ঠ শ্রেণীর ছাত্রীকে উত্ত্যক্ত করত কমলগঞ্জ পৌর এলাকার কামারগাঁও গ্রামের কতিপয় বখাটে। বৃহস্পতিবার মাদ্রাসা ছুটি হলে মেয়েটি কমলগঞ্জ পৌর চৌমুহনাস্থ যাত্রী ছাউনিতে অবস্থান নেয়। সেখানে মেয়েটিকে বিভিন্ন কথা বলে বখাটেরা উত্ত্যক্ত করতে থাকে।
পরবর্তীতে মেয়েটি যাত্রী ছাউনি সংলগ্ন পশু অফিসের সামনে অবস্থান নেয়। সেখানেও বখাটেরা মেয়েটির পিছু নেয়। মেয়েটি একটি সিএনজিতে উঠলে বখাটেরা সিএনজিতে উঠে মেয়েটির সাথে ধস্তাধস্তি করতে থাকে। একপর্যায় মেয়েটি সিএনজি থেকে নামার চেষ্টা ঝাপদিয়ে গুরুতর আহত হয়। মেয়েটি মৌলভীবাজার সদর হাসপাতালে চিকিত্সাধীন রয়েছে। এ ঘটনায় মেয়ের মামা কমলগঞ্জ থানায় একটি লিখিত অভিযোগ দায়ের করেছেন।



535098,550915
৩ জন খুন ও ৪ জনের অস্বাভাবিক মৃত্যু
সারাদেশ
প্রকাশ : ২৭ সেপ্টেম্বর ২০১৩, ২১:৫৩
দেশের বিভিন্ন স্থানে পৃথক ঘটনায় চারজনের অস্বাভাবিক মৃত্যু হয়েছে।-খবর ইত্তেফাক প্রতিনিধি ও সংবাদদাতাদের।
রংপুর
রংপুর সিটি কর্পোরেশনের ৪ নং ওয়ার্ডের খটখটিয়া পশ্চিমপাড়া এলাকায় গত বৃহস্পতিবার ভোরে নুরুন্নাহার বেগম (৫৫) নামে এক গৃহবধূর শরীরে পেট্রোল ঢেলে পুড়িয়ে হত্যা করেছে পাষণ্ড স্বামী। রংপুর মেডিক্যাল কলেজ হাসপাতালে চিকিত্সাধীন অবস্থায় তার মৃত্যু হয়। এ ঘটনায় স্বামী অগ্নিদগ্ধ আশেক আলী (৭০) পালিয়ে যাওয়ার চেষ্টা করলে হাঢ়াটী এলাকা থেকে তাকে আটক করে হাসপাতালে ভর্তি করা হয়েছে। তার অবস্থাও আশংকাজনক বলে চিকিত্সকরা জানিয়েছেন। পারিবারিক কলহের জেরে স্বামী আশেক আলী ঘুমন্ত নুরুন্নাহারের শরীরে পেট্রোল ঢেলে আগুন ধরিয়ে দেয় এবং ৫/৭ মিনিটের মধ্যেই সম্পূর্ণ অগ্নিদগ্ধ হয় স্ত্রী নুরুন্নাহার।
পাথরঘাটা (বরগুনা)
পাথরঘাটা পৌর এলাকার ৩ নং ওয়ার্ডে জান্নাতি ওরফে তানিয়া (১৬) নামে এক স্কুলছাত্রীকে হত্যার অভিযোগ উঠেছে। সে চান্দখালী বালিকা মাধ্যমিক বিদ্যালয়ের দশম শ্রেণির ছাত্রী। পুলিশ লাশ উদ্ধার করে ময়না তদন্তের জন্য বরগুনা মর্গে প্রেরণ করে। এ ব্যাপারে পাথরঘাটা থানায় একটি অপমৃত্যু মামলা হয়েছে।
দামুড়হুদা (চুয়াডাঙ্গা)
দামুড়হুদায় জগন্নাথপুর গোচিয়ারপাড়া গ্রামে গত বৃহস্পতিবার রাতে স্বামী পরিত্যক্তা শাহানারাকে (৩৮) গণধর্ষণ শেষে শ্বাসরোধে হত্যা করেছে দুর্বৃত্তরা। সে আব্দুল আজিজ খানের মেয়ে। দামুড়হুদা মডেল থানা পুলিশ লাশ উদ্ধার করে চুয়াডাঙ্গা সদর হাসপাতাল মর্গে পাঠিয়েছে। এ ব্যাপারে দামুড়হুদা মডেল থানায় হত্যা মামলা হয়েছে।
জগন্নাথপুর (সুনামগঞ্জ)
জগন্নাথপুর উপজেলার স্বজনশ্রী গ্রামে গত বৃহস্পতিবার পুকুরে ডুবে হোসাইন আহমদের পুত্র ওমর ফারুক (৩) নামে এক শিশুর মৃত্যু হয়েছে।
কমলগঞ্জ (মৌলভীবাজার)
কমলগঞ্জ উপজেলার শমশেরনগরে গত বৃহস্পতিবার দুপুরে পুকুরে ডুবে প্রদীপ অধিকারীর শিশুপুত্র প্রীতম অধিকারী (৪) নামে এক শিশুর মৃত্যু হয়েছে।
মৌলভীবাজার
মৌলভীবাজার সদর উপজেলার আকবুর গ্রামে গতকাল শুক্রবার সকালে মাছ ধরতে গিয়ে বজ্রপাতে টেনু মিয়া নামে একজন নিহত ও চারজন আহত হয়েছে। নিহত টেনু মিয়া মিয়াদন মিয়ার ছেলে। আহতরা হলেন মো. কাওছার মিয়া (২৪), মুমিন মিয়া (৩০), রেহমান আলী (২২), মিজান মিয়া (২৫)।
গোদাগাড়ী (রাজশাহী)
রাজশাহীর গোদাগাড়ীতে মাদক নিরাময় কেন্দ্রে গত বৃহস্পতিবার বিকালে নজরুল ইসলাম নামে এক মাদকাসক্তের মৃত্যু হয়। জানা যায়, রাজশাহী মহানগরের মতিহার থানার কাপাসিয়া গ্রামের ফজলুল হকের ছেলে হেরোইন আসক্ত। গত এক সপ্তাহ আগে গোদাগাড়ী পৌর এলাকার মহিশালবাড়ীর আসক্ত নিরাময় কেন্দ্রে তাকে ভর্তি করা হয়। ঘটনার দিন তার শ্বাসকষ্ট দেখা দিলে চেকআপের জন্য গোদাগাড়ী জেনারেল হাসপাতালে নিয়ে যাওয়া হয়। চিকিত্সক না থাকায় পুনরায় মাদক নিরাময় কেন্দ্রে ফিরিয়ে আনলে সেখানে তার মৃত্যু হয়।



535099,550916
উলিপুরে এমপিওভুক্ত হয়নি ১৪ টি শিক্ষা প্রতিষ্ঠান
সারাদেশ
প্রকাশ : ২৭ সেপ্টেম্বর ২০১৩, ২১:৫৩
উলিপুরে দীর্ঘদিনেও ১৪ টি শিক্ষা প্রতিষ্ঠান এমপিওভুক্ত না হওয়ায় মানবেতর জীবনযাপন করছে শিক্ষক-কর্মচারীরা। পাঠদানের অনুমতিসহ একাডেমিক স্বীকৃতি মিললেও এমপিওভুক্ত না হওয়ায় এসব প্রতিষ্ঠানের পাঠদান কার্যক্রম লাটে ওঠার উপক্রম হয়েছে। এমপিওভুক্তির আশায় বছরের পর বছর অপেক্ষা করে শিক্ষক-কর্মচারীরা বর্তমানে অনিশ্চয়তার মধ্যে দিন কাটাচ্ছে। জানা গেছে, উপজেলার প্রত্যন্ত অঞ্চলে ১৯৯৯ সাল থেকে বিভিন্ন এলাকায় বিদ্যুত্সাহী ব্যক্তিদের উদ্যোগে ১৪টি নিম্ন-মাধ্যমিক, মাধ্যমিক ও কলেজ প্রতিষ্ঠা করা হয়। সংশ্লিষ্ট দপ্তর থেকে পাঠদানের অনুমতিসহ একাডেমিক স্বীকৃতি পাওয়া গেলেও দীর্ঘদিনেও এমপিওভুক্তির কোন উদ্যোগ নেয়নি সংশ্লিষ্ট দপ্তর। ফলে এসব প্রতিষ্ঠানের শিক্ষক-কর্মচারীরা অর্থের অভাবে পরিবার-পরিজন নিয়ে মানবেতর জীবন যাপন করছে।



535100,550917
সাত জনের লাশ উদ্ধার
সারাদেশ
প্রকাশ : ২৭ সেপ্টেম্বর ২০১৩, ২১:৫৪
গোপালগঞ্জ, হবিগঞ্জ, গাইবান্ধাসহ দেশের বিভিন্ন স্থান থেকে সাতজনের লাশ উদ্ধার করা হয়েছে। খবর-ইত্তেফাক প্রতিনিধি ও সংবাদদাতাদের।
গোপালগঞ্জ
গোপালগঞ্জ সদর উপজেলার আড়পাড়া মধুমতি নদী থেকে গত বৃহস্পতিবার দুপুরে তামিম (১২) নামে এক প্রতিবন্ধী শিশুর লাশ উদ্ধার করেছে পুলিশ। সে গোপালগঞ্জ সদর উপজেলার নিজড়া পূর্বপাড়া আশ্রয়ণ প্রকল্পের কামাল মোল্লার ছেলে। তামিম বুদ্ধি প্রতিবন্ধী ছিল বলে পরিবারের সদস্যরা জানিয়েছেন।
হবিগঞ্জ
সদর উপজেলার রিচি গ্রামে হবিগঞ্জ-লাখাই সড়কের পাশের খাদ থেকে গত বৃহস্পতিবার অজ্ঞাত পরিচয় (৩২) এক যুবকের লাশ উদ্ধার করেছে পুলিশ। ময়না তদন্তের জন্য লাশ মর্গে প্রেরণ করা হয়েছে। তার শরীরে আঘাতের চিহ্ন পাওয়া গেছে।
গাইবান্ধা
গাইবান্ধার সাদুল্লাপুর উপজেলার শ্রীরামপুর গ্রামের লাহিড়ীর ছড়ার ধানক্ষেত থেকে গত বৃহস্পতিবার দুপুরে আবু সাইদ মিয়ার স্ত্রী মরিচফুল বেগম (২৮) নামে এক গৃহবধূর লাশ উদ্ধার করেছে পুলিশ। পুলিশ লাশ উদ্ধার করে ময়না তদন্তের জন্য গাইবান্ধা আধুনিক হাসপাতাল মর্গে প্রেরণ করেন। সাদুল্লাপুর থানার ওসি জিয়া লতিফুল ইসলাম জানান, লাশের গলায় কালো দাগ এবং মুখ ও নাকে একাধিক জখমের চিহ্ন রয়েছে।
মধুখালী (ফরিদপুর)
মধুখালী উপজেলার কোমরপুর মধুমতি নদীর ঘাটে গতকাল শুক্রবার সকালে আনোয়ার বিশ্বাস (৩৫) নামে এক যুবকের লাশ উদ্ধার করেছে মধুখালী থানা পুলিশ। সে বালিয়াকান্দি থানার ভীমনগর গ্রামের মো. আমজাদ বিশ্বাসের ছেলে। ময়না তদন্তের জন্য লাশ ফরিদপুর মর্গে প্রেরণ করা হয়েছে।
পলাশ (নরসিংদী)
ঢাকা-ঘোড়াশাল মহাসড়কে ভাগদী এলাকা থেকে গতকাল শুক্রবার সকালে অজ্ঞাত পরিচয় (২৪) এক যুবতীর লাশ উদ্ধার করেছে পলাশ থানা পুলিশ। পরণে কালো রফুর সেলোয়ার কামিছ এবং খয়েরি রঙের ওড়না ছিল। লাশের ডান হাতে ও বাম পায়ে ব্যান্ডেজ পেঁচানো ছিল।
ধামরাই (ঢাকা)
ঢাকা-আরিচা মহাসড়কের ধামরাইয়ের জয়পুরা পাল সিএনজি স্টেশনের পাশ থেকে গতকাল শুক্রবার অজ্ঞাতনামা এক তরুণীর (২৬) বস্তাবন্দি লাশ উদ্ধার করেছে পুলিশ। পুলিশ লাশ উদ্ধার করে ময়না তদন্তের জন্য মর্গে প্রেরণ করে।
বিজয়নগর (ব্রাহ্মণবাড়িয়া)
বিজয়নগর উপজেলার বকতার মোড়া হালদা বিল থেকে গতকাল শুক্রবার দুপুরে মো. জিল্লু মিয়া (৩৫) নামে এক ব্যক্তির লাশ উদ্ধার করেছে পুলিশ। সে কালাছড়া গ্রামের লাল চাঁন মিয়ার ছেলে। নিহতের স্ত্রী নিলুফা বেগম জানান, গত বুধবার বিকালে এলাকার চিহ্নিত কয়েকজন ব্যক্তি তার স্বামী জিল্লু মিয়াকে বাড়ি থেকে ডেকে নিয়ে যাবার পর থেকে নিখোঁজ হন।



535101,550918
আশাশুনিতে সংঘর্ষ নিহত ২ আহত ১০
সারাদেশ
প্রকাশ : ২৭ সেপ্টেম্বর ২০১৩, ২১:৫৪
আশাশুনির শ্রীউলায় আ‘লীগ নেতা নূর মোহাম্মদ গ্রুপ ও বিএনপি নেতা শহিদুল ইসলাম ভুট্টো গ্রুপের মধ্যে বৃহস্পতিবার সংগঠিত সংঘর্ষে ভুট্টো গ্রুপের দু’জন নিহত হয়েছে। নিহতরা হলেন, মৃত আফিলউদ্দীন সরদারের ছেলে আব্দুল হাকিম সরদার (৫৫) আমির আলী গাজীর ছেলে মফিজুর রহমান (৬০)। এ ঘটনায় আহত হয়েছেন ভুট্টো গ্রুপের ১০ জন। বুধবার সাতক্ষীরা জেলা জজ আদালত চত্বরে নুর মোহম্মদ গ্রুপের সদস্য আল মুজাহিদ অস্ত্র নিয়ে আদালত চত্বরে ঘোরাফেরা করার সময় বিএনপি নেতা মেম্বার শহীদুল ইসলাম ভুট্টোর গ্রুপের লোকজন তাকে পুলিশের কাছে ধরিয়ে দেয়। এ ঘটনার জের ধরে দু’পক্ষের মধ্যে কয়েক দফা ধাওয়া পাল্টা ধাওয়ার ঘটনা ঘটে। এক পর্যায়ে নুর মোহাম্মদ গ্রুপের ১৫/২০ জন বিভিন্ন অস্ত্রশস্ত্রে সজ্জিত হয়ে ভুট্টোর সমর্থক আব্দুল হাকিমসহ কয়েকটি বাড়িতে হামলা চালায়। এসময় হাকিম পালাতে গেলে তাকে ও মফিজুর রহমানকে বল্লম দিয়ে খুঁচিয়ে হত্যা করে। এ সময় আহত হয় ভুট্টো গ্রুপের কমপক্ষে ১০ জন। আহতরা হলো, ছালাম, মহিরুদ্দীন, বাবু, রনি ,আশরাদ, হোসনেয়ারাসহ ১০ জন। এ ঘটনায় একজনকে আটক করা হয়েছে। এ ব্যাপারে আশাশুনি উপজেলা চেয়ারম্যান এবিএম মোস্তাকিম জানান, শ্রীউলা গ্রামের দুই গ্রুপের অস্ত্র উদ্ধারের ব্যাপারে আইন-শৃখংলা মিটিং-এ পুলিশকে বলা সত্ত্বেও তারা কোন ভূমিকা না নেয়ায় এ ঘটনার সৃষ্টি হয়েছে।



535102,550919
কক্সবাজার আওয়ামী লীগের সম্মেলন স্থগিত
সারাদেশ
প্রকাশ : ২৭ সেপ্টেম্বর ২০১৩, ২১:৫৪
কক্সবাজার জেলা আওয়ামী লীগের সম্মেলন স্থগিত করা হয়েছে। বৃহস্পতিবার রাতে সম্মেলন প্রস্তুতি কমিটির সভায় এ সিদ্ধান্ত নেয়া হয়। সাধারণ সম্পাদক সালাহউদ্দিন আহমদ জানান, জেলা আওয়ামী লীগের সম্মেলন আগামী ৪ অক্টোবর অনুষ্ঠানের কথা ছিল। কিন্তু আগামী ৭ অক্টোবর প্রধানমন্ত্রীর সাথে কক্সবাজার জেলার অঙ্গ-সহযোগী সংগঠনের বৈঠক নির্ধারিত হওয়ায় ৪ অক্টোবরের সম্মেলন আপাতত স্থগিত করা হয়েছে। ৭ অক্টোবরের পর নতুন তারিখ ঘোষণা করা হবে।



535103,550920
ধামরাইয়ের ইউরিয়া সংকট দিশেহারা চাষীরা
সারাদেশ
প্রকাশ : ২৭ সেপ্টেম্বর ২০১৩, ২১:৫৪
এক সপ্তাহকাল ধরে ধামরাইয়ে ইউরিয়া সারের তীব্র সংকট দেখা দিয়েছে। ইউরিয়া সার না পেয়ে উপজেলার চাষীরা দিশেহারা হয়ে পড়েছেন। চাষীদের অভিযোগ, ডিলাররা উচ্চমূল্যে বিক্রির জন্য সার মজুত করে রেখেছেন। ধামরাই উপজেলা কৃষি সম্প্রসারণ অফিস সূত্রে জানা গেছে, চলতি বছর ধামরাই উপজেলায় ৪ হাজার ৮১৭ হেক্টর জমিতে রোপা আমন ধানের চাষের লক্ষ্যমাত্রা ছিল। কিন্তু অনুকূল আবহাওয়ার কারণে রোপা আমন ধান চাষ হয়েছে ৬ হাজার ২শ’ হেক্টর জমিতে। বর্তমানে ওইসব রোপা জমিতে ইউরিয়া সার প্রয়োগের উপযুক্ত সময়। এব্যাপারে ধামরাই উপজেলা কৃষি কর্মকর্তা এমএমএ সালাম বলেন, এ সংকট সাময়িক। খুব শিগগিরই সংকট কেটে যাবে বলে আশা করা যায়। জানা যায়, বিষয়টি এলাকায় আলোড়ন সৃষ্টি করায় অল্প পরিমাণ ইউরিয়া সার ধামরাইয়ে এসেছে, যা চাহিদার তুলনায় খুবই সামান্য।



535104,550921
সংবাদ সংক্ষেপ
সারাদেশ
প্রকাশ : ২৭ সেপ্টেম্বর ২০১৩, ২১:৫৫
নাঙ্গলকোটে ইবতেদায়ী শিক্ষক সমিতির সভা
নাঙ্গলকোট (কুমিল্লা) সংবাদদাতা \ নাঙ্গলকোট উপজেলা ইবতেদায়ী মাদ্রাসা শিক্ষক সমিতির পরামর্শ সভা গত বৃহস্পতিবার নাঙ্গলকোট শাহী ঈদগাহ মাঠে অনুষ্ঠিত হয়। নাঙ্গলকোট উপজেলা ইবতেদায়ী শিক্ষক সমিতির সভাপতি মাওঃ আফজালুর রহমানের সভাপতিত্বে পরামর্শ সভায় আলোচনা করেন ইবতেদায়ী শিক্ষক সমিতির সহ-সভাপতি মাওঃ নুরুল আমিন, সাধারণ সম্পাদক মাওঃ শাহজাহান, সহ-সম্পাদক মাস্টার মোবাশ্বের হোসেন, কোষাধ্যক্ষ মাওঃ মোস্তফা কামাল প্রমুখ।
নওগাঁয় মিডিয়াকর্মীদের সাথে মতবিনিমিয়
নওগাঁ প্রতিনিধি \ নওগাঁয় কমিউনিটি পুলিশিং ও আইন-শৃঙ্খলা বিষয়ে মিডিয়াকর্মীদের সাথে এক সভা অনুষ্ঠিত হয়েছে। গত বৃহস্পতিবার অনুষ্ঠিত সভায় প্রধান অতিথি ছিলেন জেলা অতিরিক্ত পুলিশ সুপার কফিলউদ্দিন। ওসি মোজাম্মেল হকের সভাপতিত্বে এ সময় উপস্থিত ছিলেন ওসি (তদন্ত) সমীর সূত্রধর, এস.আই ইকবাল পাশা, মানব কল্যাণ পরিষদের নওগাঁর প্রজেক্ট ম্যানেজার মৌসুমী রহমান, পরিষদের নওগাঁ সমন্বয়কারী মশিয়ার রহমান প্রমুখ।
রামগঞ্জে অবসরপ্রাপ্ত শিক্ষক-কর্মচারীদের সংবর্ধনা
রামগঞ্জ (লক্ষ্মীপুর) সংবাদদাতা \ রামগঞ্জ উপজেলা বেসরকারি মাধ্যমিক শিক্ষক সমিতির উদ্যোগে অবসরপ্রাপ্ত মরণোত্তর শিক্ষক ও কর্মচারীদের চেক প্রদান অনুষ্ঠান বৃহস্পতিবার অনুষ্ঠিত হয়েছে। উপজেলা মাধ্যমিক শিক্ষক সমিতির ভারপ্রাপ্ত সভাপতি মজিবুল হকের সভাপতিত্বে এসময় প্রধান অতিথি ছিলেন বিশিষ্ট মুক্তিযোদ্ধা ও আর.পি গ্রুপের চেয়ারম্যান ফরিদ আহম্মেদ ভূইয়া। উপজেলা শিক্ষক সমিতির যুগ্ম সাধারণ সম্পাদক মঞ্জুরুল হক ফারুকের সঞ্চালনায় এসময় উপস্থিত ছিলেন উপজেলা নির্বাহী কর্মকর্তা কাজী মাহাবুবুল হক, সাবেক সংসদ সদস্য এম এ গোফরান প্রমুখ।
চৌদ্দগ্রামে প্রাইমারির প্রধান শিক্ষকদের সমাবেশ
চৌদ্দগ্রাম (কুমিল্লা) সংবাদদাতা \ কেন্দ্রীয় কর্মসূচির অংশ হিসেবে গত বৃহস্পতিবার কুমিল্লার চৌদ্দগ্রাম বাজারে সমাবেশ করেছে উপজেলা সরকারি প্রাথমিক বিদ্যালয় শিক্ষক সমিতি। সমিতির সেক্রেটারী খায়রুল ইসলাম মুন্নার পরিচালনায় সমাবেশে বক্তব্য রাখেন সভাপতি আবুল কাশেম, সহ-সভাপতি আমির হোসেন, হালিমা বেগম, নুরুল আলম মজুমদার, যুগ্ম সাধারণ সম্পাদক কাজী কবির হোসেন প্রমুখ।
ব্রাহ্মণবাড়িয়ায় আনন্দ মিছিল
ব্রাহ্মণবাড়িয়া প্রতিনিধি \ জাতীয় সংসদে ইসলামী আরবী বিশ্ববিদ্যালয় বিল পাস হওয়ায় ব্রাহ্মণবাড়িয়া জেলা জমিয়াতুল মোদারেছিন গত বৃহস্পতিবার এক সমাবেশের আয়োজন করে। এতে বক্তৃতা করেন ব্রাহ্মণবাড়িয়া জেলা জমিয়াতুল মোদারেছিনের সাধারণ সম্পাদক অধ্যক্ষ আবদুল হান্নান, অধ্যক্ষ আবুল কালাম,অধ্যক্ষ আশেকে এলাহী খান প্রমুখ।
হোমনায় ব্রাকের বিতর্ক প্রতিযোগিতা
হোমনা (কুমিল্লা) সংবাদদাতা \ ব্র্যাকের উদ্যোগে হোমনা উপজেলার মাধ্যমিক পর্যায়ের শিক্ষা প্রতিষ্ঠানের শিক্ষার্থী ও শিক্ষকদের বিতর্ক প্রতিযোগিতা অনুষ্ঠিত হয়। গত বৃহস্পতিবার ‘পরিবেশের ভারসাম্য রক্ষায় বৃক্ষরোপণই প্রধান হাতিয়ার’ শীর্ষক শিক্ষকদের বিতর্কে উপজেলার ঘাড়মোড়া উচ্চ বিদ্যালয় চ্যাম্পিয়ন হয়। এছাড়া একই ভেন্যুতে গত মঙ্গলবার ‘পরীক্ষায় ভাল ফলাফলের জন্য পরিবারের ভূমিকাই প্রধান’ শীর্ষক শিক্ষার্থীদের বিতর্কে খাদিজা মেমোরিয়াল বালিকা উচ্চ বিদ্যালয় চ্যাম্পিয়ন হয়। এতে মডারেটরের দায়িত্ব পালন করেন হোমনা ডিগ্রী কলেজের ভারপ্রাপ্ত অধ্যক্ষ মো. দেলোয়ার হোসেন, সহ-অধ্যাপক মো. হাবিবুর রহমান এবং বিচারকের দায়িত্ব পালন করেন হোমনা ডিগ্রি কলেজের ৮ শিক্ষক ।
কিশোরগঞ্জে জার্নালিস্ট ফোরামের সভা
কিশোরগঞ্জ প্রতিনিধি \ বেসরকারি উন্নয়ন সংস্থা ওডপাপের উদ্যোগে জার্নালিস্ট ফোরামের এক মতবিনিময় সভা গত বৃহস্পতিবার অনুষ্ঠিত হয়। ইত্তেফাক প্রতিনিধি সুবীর বসাকের সভাপতিত্বে বাংলাদেশের এইচআইভি-এইড্স পরিস্থিতি এবং এমএসএম ও হিজড়াদের মানবাধিকার বিষয়ক আলোচনায় অংশ নেন সিনিয়র মনিটরিং ও ইভাল্যুয়েশন অফিসার নাহিয়ান সোলতানা, ওডপাডের ডিআইসি ম্যানেজার মো. আনিসুজ্জামান, কাউন্সিলর স্বপন আচার্য, জুবায়ের প্রমুখ।
নলছিটিতে ১৬০ পিচ ইয়াবাসহ যুবক গ্রেফতার
নলছিটি (ঝালকাঠি) সংবাদদাতা \ বরিশাল র্যাব-৮এর একটি দল নলছিটি উপজেলা ভৈরবপাশা এলাকা থেকে গত বৃহস্পতিবার ১৬০ পিচ ইয়াবাসহ আমিন নামে এক যুবককে গ্রেফতার করেছে র্যাব। গ্রেফতারকৃত আমিন ঝালকাঠি সদর উপজেলার বাসন্ডা গ্রামের আ. খালেক হাওলাদারের পুত্র। একই দিন বিকেলে তাকে নলছিটি থানায় সোপর্দ করা হয়। নলছিটি থানার ওসি এজেডএম. মাসুদুজ্জামান ঘটনার সত্যতা স্বীকার করে জানিয়েছেন, এ ব্যাপারে র্যাব বাদী হয়ে থানায় একটি মামলা দায়ের করেছে।
বরিশালে স্বাস্থ্য অ্যাসোসিয়েশনের মানববন্ধন
বরিশাল অফিস \ বেতন বৈষম্য দূরীকরণ, স্বাস্থ্য সহকারীদের টেকনিক্যাল পদমর্যাদা প্রদান, ভ্রমণভাতা বৃদ্ধিসহ পাঁচ দফা দাবি আদায়ে নগরীতে মানববন্ধন করেছে বরিশাল স্বাস্থ্য বিভাগীয় মাঠকর্মী এসোসিয়েশন।গত বৃহস্পতিবার সংগঠনের কেন্দ্রীয় সভাপতি ফিরোজ আলম, যুগ্ম সম্পাদক মো হানিফ মিঞা, শাহ মনিরুজ্জামান বক্তৃতা করেন। মাবনবন্ধনে বক্তারা বলেন, বেতনভাতাসহ বিভিন্ন ক্ষেত্রে। অবিলম্বে তাদের দাবি মানা না হলে বৃহত্তর আন্দোলন কর্মসূচি দিয়ে দাবি আদায় করা হবে।
রামুর মাদ্রাসা ছাত্র নিখোঁজ
রামু (কক্সবাজার) সংবাদদাতা\ রামু উপজেলার কাউয়ারখোপ ইউনিয়নের হেফজখানার ছাত্র দুই সপ্তাহ ধরে নিখোঁজ রয়েছে। নিখোঁজ নুরুল আজিম (১৩) ঈদগাঁও চৌফলদন্ডী মাইজপাড়া মোহাম্মদীয়া হেফজখানার ছাত্র এবং রামু উপজেলার পশ্চিম কাউয়ারখোপ গ্রামের রিক্সাচালক মোস্তাক আহমদের ছেলে। জানা যায়, গত ১২ সেপ্টেম্বর সকালে নুরুল আজিম মাদ্রাসা থেকে বাড়ি আসার জন্য বের হয়ে আর বাড়ি ফেরেনি। নিখোঁজ মাদ্রাসা ছাত্র নুরুল আজিমের খোঁজ পেলে ০১৮৫৫২৩৯৯৪ মোবাইল নাম্বারে জানানোর অনুরোধ জানিয়েছে তার পিতা রিক্সাচালক মোস্তাক আহমদ।
সেনবাগে সৃজনশীল প্রশ্নপত্র বাতিলের দাবিতে মানববন্ধন
সেনবাগ (নোয়াখালী) সংবাদদাতা \ গণিতে সৃজনশীল প্রশ্নপত্র বাতিলের দাবিতে গত বৃহস্পতিবার দুপুরে নোয়াখালীর সেনবাগ উপজেলায় বিক্ষোভ মিছিল ও মানববন্ধন করেছে বিদ্যালয়ের ছাত্রছাত্রীরা। এ সময় ছাত্রছাত্রীরা গণিতে সৃজনশীল প্রশ্নপত্র বাতিলেন দাবি জানান। বিক্ষোভ মিছিল ও মানববন্ধনে সেনবাগ উপজেলা সদরের সরকারি উচ্চ বিদ্যালয়সহ আরো কয়েকটি বিদ্যালয়ের ছাত্রছাত্রীরা অংশগ্রহণ করে।
গণিতকে সৃজনশীল করার প্রতিবাদে গাইবান্ধায় মানববন্ধন
গাইবান্ধা প্রতিনিধি \ নবম শ্রেণিতে গণিত বিষয়কে সৃজনশীল পদ্ধতি করার প্রতিবাদে গাইবান্ধায় সরকারি উচ্চ বালক ও বালিকা বিদ্যালয়সহ বিভিন্ন শিক্ষা প্রতিষ্ঠানের সহস্রাধিক শিক্ষার্থীরা গত বৃহস্পতিবার শহরে বিক্ষোভ ও মানববন্ধন করেছে। এতে বক্তব্য রাখেন সরকারি বালক উচ্চ বিদ্যালয়ের ছাত্র তানভীর আহমেদ বক্সী রহমান, সরকারি বালিকা উচ্চ বিদ্যালয়ের ছাত্রী মারুফা আকতার, তানিয়া ইয়াসমিন প্রমুখ।
জয়পুরহাটে কল্যাণ ট্রাস্টের চেক পেলেন ১১১জন শিক্ষক
জয়পুরহাট প্রতিনিধি \ বর্তমান সরকারের দিনবদলের কর্মসূচি বাস্তবায়নের লক্ষ্যে ও শিক্ষক-কর্মচারীদের উন্নয়ন করতে গত বৃহস্পতিবার জয়পুরহাট, বগুড়া, নাটোর ও নওগাঁ জেলার বেসরকারি অবসরপ্রাপ্ত শিক্ষক কর্মচারীদের মাঝে সরকারের কল্যাণ ট্রাস্টের চেক বিতরণ করা হয়। এসব অনুদানের চেক বিতরণ করেন আওয়ামী লীগের কেন্দ্রীয় সাংগঠনিক সম্পাদক আবু সাঈদ আল মাহমুদ স্বপন। বক্তব্য রাখেন কেন্দ্রীয় কল্যাণ ট্রাস্টের সদস্য সচিব অধ্যক্ষ শাহজাহান আলম সাজু, জয়পুরহাট জেলা পরিষদ প্রশাসক এস এম সোলায়মান আলী।
নলছিটিতে স্কুলছাত্রসহ ৩ কিশোরকে কুপিয়ে জখম
নলছিটি(ঝালকাঠি) সংবাদদাতা \ নলছিটি উপজেলার আখরপাড়া বাজারে সন্ত্রাসীরা গত বৃহস্পতিবার দুই স্কুলছাত্রসহ তিন কিশোরকে কুপিয়ে জখম করেছে। জানা গেছে, পূর্ব শত্রুতার জের ধরে আখরপাড়া গ্রামের সরোয়ার খানের ছেলে রুবেল, তার চাচাতো ভাই শাহাদাত্ এবং একই গ্রামের ওয়াজেদ মাঝির ছেলে মিরাজ ও মারুফ সকাল ১০টার দিকে ওই বাজারের ব্যবসায়ীদের সামনে পঞ্চগ্রাম মাধ্যমিক বিদ্যালয়ের দশম শ্রেণীর ছাত্র রিপন ও নাইম এবং বিকপাশা গ্রামের সোবাহান হাওলাদারের ছেলে বাবলুকে কুপিয়ে মারাত্মক জখম করে।
নীলফামারীতে বখাটের কারাদণ্ড
নীলফামারী প্রতিনিধি \ শ্লীলতাহানির অভিযোগে হেলাল নামের এক যুবককে ৯ মাসের কারাদণ্ড প্রদান করেছেন ভ্রাম্যমাণ আদালত। কিশোরীগঞ্জ উপজেলার পুটিমারী ইউনিয়নের কিশামত ধাইজান গ্রামের অহেদুল ইসলামের স্ত্রী স্বপ্না বেগম (২১) গত মঙ্গলবার রাতে প্রকৃতির ডাকে সাড়া দিতে ঘরের বাইরে গেলে একই গ্রামের আইয়ুব আলীর পুত্র হেলাল তাকে জাপটে ধরে শ্লীলতাহানির চেষ্টা করে।
রামুতে শিখন স্কুল সভাপতিদের কর্মশালা
রামু (কক্সবাজার) সংবাদদাতা \ রামুতে শিখন স্কুল সভাপতিদের কর্মশালা অনুষ্ঠিত হয়েছে। ২৩ ও ২৪ সেপ্টেম্বর ৫২টি প্রাক প্রাথমিক বিদ্যালয়ের সভাপতিদের নিয়ে এ কর্মশালা সম্পন্ন হয়। কর্মশালায় সমাপনী অনুষ্ঠানে প্রধান অতিথি ছিলেন উপজেলা শিক্ষা কর্মকর্তা মো. ছালামতউল্লাহ। এতে বক্তব্য রাখেন ফিল্ড কো-অর্ডিনেটর এস.এম.লিয়াকত হোসেন, টিচার্স ট্রেইনার-কাম-সুপারভাইজার মো. হাশেমউদ্দিন, খলিলুর রহমান, লার্নিং ফ্যাসিলিটেটর মো. জুবাইদ প্রমুখ।
বাকৃবিতে সাংবাদিকতার প্রশিক্ষণ কোর্সের উদ্বোধন
বাকৃবি প্রতিনিধি \ বাংলাদেশ কৃষি বিশ্ববিদ্যালয়ে (বাকৃবি) কর্মরত সাংবাদিকদের ১০ দিনব্যাপী সাংবাদিকতার মৌলিক বিষয় প্রশিক্ষণ কোর্সের উদ্বোধনী অনুষ্ঠান গতকাল শুক্রবার অনুষ্ঠিত হয়েছে। এ উদ্বোধনী অনুষ্ঠানে জিটিআইয়ের পরিচালক অধ্যাপক ড. মাছুমা হাবিবের সভাপতিত্বে এবং সহযোগী অধ্যাপক এম. মোজাম্মেল হকের সঞ্চালনায় প্রধান অতিথি ছিলেন উপাচার্য অধ্যাপক ড. মো. রফিকুল হক। বিশেষ অতিথি ছিলেন বিশ্ববিদ্যালয়ের প্রক্টর অধ্যাপক ড. মো. শহীদুর রহমান খান, ময়মনসিংহ প্রেসক্লাবের সাধারণ সম্পাদক মীর গোলাম মোস্তফা।



535105,550922
ভূমি সমস্যায় থেমে আছে পার্বত্য পর্যটন উন্নয়ন
অন্যান্য
প্রকাশ : ২৭ সেপ্টেম্বর ২০১৩, ২২:০৫
সম্ভাবনা থাকা সত্ত্বেও প্রাকৃতিক সৌন্দর্যের লীলাভূমি বান্দরবানসহ পার্বত্য চট্টগ্রামে পরিকল্পিত পর্যটন শিল্প গড়ে উঠেনি। ভূমি জটিলতায় পর্যটন শিল্পে দেশি-বিদেশি বিনিয়োগ বাঁধাগ্রস্ত হচ্ছে বলে মনে করেন জেলা প্রশাসকসহ স্থানীয়রা। পর্যটন শিল্পের বিকাশে বান্দরবান, খাগড়াছড়ি, রাঙ্গামাটি ও কক্সবাজার এই চার জেলাকে সম্পৃক্ত করে সরকার যে প্যাকেজ উন্নয়ন পরিকল্পনা গ্রহণ করেছিল দীর্ঘ চার বছরেও তা বাস্তবায়িত হয়নি।
বর্তমান সরকারের আমলে ২০০৯ সালে পর্যটন মন্ত্রণালয় বিষয়ক সংসদীয় স্থায়ী কমিটির সদস্যরা বান্দরবানের সম্ভাবনাময় পর্যটন স্পটগুলো পরিদর্শন করেন। এরপর নীলাচল থেকে স্বপ্নচূড়া, চিম্বুক পাহাড় থেকে জীবন নগর পর্যন্ত দুইটি এবং রাঙামাটি ও খাগড়াছড়িতে আরো তিনটি ক্যাবল কার নির্মাণসহ অবকাঠামোগত উন্নয়নের একটি পরিকল্পনা গ্রহণ করা হয়। কিন্তু এটি এখন পর্যন্ত পরিকল্পন স্তরেই রয়ে গেছে।
ঢাকা থেকে বেড়াতে আসা পর্যটক আহমেদ রাজু, ইসরাত জামানসহ কয়েকজন পর্যটক জানান, পাহাড়ী জেলা বান্দরবানের প্রাকৃতিক সৌন্দর্য মুগ্ধ হওয়ার মতো। তবে অনুন্নত সড়ক যোগাযোগ ব্যবস্থা এবং রাস্তার দুই পাশে কোনো গাছপালা না থাকায় সড়ক দুর্ঘটনায় প্রাণ হারাচ্ছেন পর্যটকরা। নিরাপত্তার অভাবে ইচ্ছে থাকা সত্ত্বেও অনেকেই বান্দরবানে বেড়াতে আসার সাহস পান না।
পর্যটনের অফুরন্ত সম্ভাবনাময় পাহাড় ঘেরা বান্দরবানে রয়েছে দেশের সর্বোচ্চ পর্বতশৃঙ্গ সাকাহাফং, তাজিংডং বিজয়, ক্যাওক্রাডংসহ অসংখ্য পাহাড়। মারমা, ত্রিপুরা, ম্রো, বম, তঞ্চঙ্গ্যা, খুমি, খেয়াং, পাঙ্খো, চাকমা, চাক এবং লুসাইসহ ১৩টি পাহাড়ী সমপ্রদায়ের বসবাস এখানে। দেশের অন্য কোথাও এতগুলো পাহাড়ী জনগোষ্ঠীর বসতি নেই। পাহাড়ীদের বৈচিত্র্যময় জীবন চিত্র যে কারো মনকে করে উত্ফুল্ল। তাছাড়া রয়েছে, দুইটি ঝুলন্ত সেতু, মিনি সাফারী পার্ক, প্রাকৃতিক লেক, চিড়িয়াখানা, চা বাগান, অসংখ্য ছোটবড় ঝর্ণা, জলপ্রপাত, আকর্ষণীয় নীলাচল পর্যটন স্পট যেখানে পাহাড়ের সঙ্গে মিতালী গড়েছে আকাশ।
সম্ভবত প্রকৃতির এই নির্মল ছোঁয়া পেতে নানা অসুবিধা সত্ত্বেও প্রতিদিনই দেশি-বিদেশি পর্যটকরা ছুটে আসছেন বান্দরবান জেলায়। আবাসন সংকটের কারণে পর্যটকরা হোটেল-মোটেল, রেস্ট হাউসগুলোতে সিট না পেয়ে দুর্গমাঞ্চলে পাহাড়ীদের মাচাংঘরগুলোকে থাকার বিকল্প ব্যবস্থা হিসেবে বেছে নিচ্ছেন। অনেকে সে ব্যবস্থা করতে না পেরে বা নিরাপত্তার অভাবে বোধ থেকে ফিরে যেতে বাধ্য হচ্ছেন।
এ বিষয়ে বান্দরবান জেলা প্রশাসক কে.এম তারিকুল ইসলাম বলেন, পর্যটন শিল্পের জন্য সম্ভাবনায় সবকিছুই রয়েছে এখানে। ক্যাবলকারসহ অবকাঠামোগত উন্নয়নে দেশি-বিদেশি বিভিন্ন প্রতিষ্ঠান বিনিয়োগের আগ্রহও দেখিয়েছে। কিন্তু ভূমি সমস্যার কারণে পর্যটন শিল্পের উন্নয়ন বাঁধাগ্রস্ত হচ্ছে পাহাড়ে। এই সমস্যার সমাধান হলে দ্রুত পর্যটন শিল্পের বিস্তার ঘটবে বলে মনে করেন তিনি।



535106,550923
পেশোয়ারে এবার যাত্রীবাহী বাসে জঙ্গি হামলা, নিহত ২০
অন্যান্য
প্রকাশ : ২৭ সেপ্টেম্বর ২০১৩, ২২:০৬
পাকিস্তানের উত্তর-পশ্চিমাঞ্চলে সরকারি কর্মচারীদের বহনকারী একটি বাসে গতকাল শুক্রবার জঙ্গি হামলায় কমপক্ষে ২০ জন নিহত ও ৪৩ জন আহত হয়েছে। সরকারি কর্মকর্তারা জানান, শক্তিশালী বোমা বিস্ফোরণের মাধ্যমে এই হতাহতের ঘটনা ঘটানো হয়। পেশোয়ারের ডেপুটি কমিশনার জহিরুল ইসলাম বলেন, জঙ্গিরা বোমাটি বাসের মধ্যে পেতে রেখে রিমোট কন্ট্রোলের মাধ্যমে বিস্ফোরণ ঘটায়।
খাইবার পাখতুনওয়ালার পুলিশ প্রধান নাসির দুররানি গতকাল সাংবাদিকদের বলেন, ‘বাসের পেছনের দিকে রিমোট নিয়ন্ত্রিত বোমাটি রাখা ছিল। সরকারি কর্মকর্তাগণ বাসটিতে করে কাজ শেষে বাড়ি ফিরছিলেন।’ প্রত্যক্ষদর্শীরা স্থানীয় সংবাদ মাধ্যমকে জানান, বাসের ভেতর খুবই শক্তিশালী বিস্ফোরণ ঘটে। বিস্ফোরণে বাসের বিরাট অংশ উড়ে যায়। বাসের পেছনের শক্ত ধাতব অংশ একটা পিণ্ডে পরিণত হয়েছে। পুলিশ ও উদ্ধারকর্মীরা ঘটনাস্থলে পৌঁছে লাশগুলো বের করে এবং আহতদের স্থানীয় হাসপাতেলে নিয়ে যাওয়া হয়েছে। উল্লেখ্য, তালেবান ও আল-কায়েদা পেশোয়ারকে অনেকটা নিরাপদ ঘাঁটি হিসেবে মনে করে থাকে। তারা বিভিন্ন সামরিক ও বেসামরিক লক্ষ্যবস্তুতে প্রায়শঃই হামলা চালিয়ে থাকে।



535107,550924
দক্ষিণ-পশ্চিমে সন্ত্রাসীদের টার্গেট ইউপি চেয়ারম্যান
অন্যান্য
প্রকাশ : ২৭ সেপ্টেম্বর ২০১৩, ২২:০৬
দেশের দক্ষিণ-পশ্চিমাঞ্চলে ইউনিয়ন পরিষদ (ইউপি) চেয়ারম্যানরা সন্ত্রাসীদের টার্গেটে পরিণত হয়েছেন। একের পর এক হত্যাকাণ্ডে এ অঞ্চলের ইউপি চেয়ারম্যানরা চরম আতঙ্কে ভুগছেন। গত দেড় যুগে এ অঞ্চলে অর্ধশতাধিক ইউপি চেয়ারম্যান সন্ত্রাসীদের হাতে খুন হয়েছেন। যার সর্বশেষ শিকার যশোর জেলার চৌগাছা উপজেলার সিংহঝুলি ইউপি চেয়ারম্যান তরুণ যুবলীগ নেতা জিল্লুর রহমান মিন্টু।
গত বৃহস্পতিবার দুপুরে প্রকাশ্য দিবালোকে সন্ত্রাসীরা তাকে ইউনিয়ন ভবনের সামনে গুলি করে হত্যা করে পালিয়ে যায়। নিহত ইউপি চেয়ারম্যান জিল্লুর রহমান মিন্টু ’৯০-এর দশকে যশোর জেলা ছাত্রলীগের সভাপতি ছিলেন। তার পিতা মরহুম আতিউর রহমান ছিলেন চৌগাছা উপজেলা পরিষদের সাবেক চেয়ারম্যান ও ‘ডেইলি স্টারের’ সাবেক যশোর প্রতিনিধি। এর আগে গত ১৬ জুন ঝিনাইদহ শহরের আল- ফালাহ্ হাসপাতালের সামনে সন্ত্রাসীরা সদর উপজেলার নলডাঙ্গা ইউপি চেয়ারম্যান ও আওয়ামী লীগ নেতা রুহুল আমিনকে গুলি করে ও কুপিয়ে হত্যা করে। গত ১৮ মে সকালে খুলনা জেলার রূপসা উপজেলার আমদাবাদ স্কুলের সামনে বাগেরহাট জেলার ফকিরহাট সদর উপজেলা ইউপি চেয়ারম্যান ও স্থানীয় উপজেলা আওয়ামী লীগের ভারপ্রাপ্ত সাধারণ সম্পাদক খান জাহিদ হাসান এবং তার মোটরসাইকেল চালক মুন্না শিকদারকে গুলি করে হত্যা করে। এর দুই মাস আগে ২৪ মার্চ বিকালে যশোর জেলার শার্শা উপজেলার পুটখালি ইউপি চেয়ারম্যান ও স্থানীয় আওয়ামী লীগ নেতা আব্দুর রাজ্জাককে কুপিয়ে ও গুলি করে হত্যা করা হয়। তিনদিন আগে ২১ মার্চ রাতে সন্ত্রাসীরা মেহেরপুর জেলার মুজিবনগর উপজেলা বিএনপির যুগ্ম সম্পাদক ডা. হামিদুর রহমান হেলালকে কুপিয়ে ও বোমা মেরে হত্যা করে। পিতাকে বাঁচাতে গিয়ে তার কলেজ পড়ুয়া মেয়ে সেতুও (১৭) সন্ত্রাসীদের বোমা হামলায় নিহত হন। এর আগে গত বছরের ২৮ আগস্ট দুর্বৃত্তরা প্রকাশ্য দিবালোকে কুষ্টিয়া জেলার খোকসা উপজেলার আমবাড়িয়া ইউপি চেয়ারম্যান নূরুল ইসলাম এবং তার দুই সঙ্গী আফজাল ও ভুট্টোকে পার্শ্ববর্তী কুমারখালী উপজেলার শিলাইদহের কাছে পদ্মানদীর মাঝ বরাবর খেয়া নৌকার ওপর দেড় শতাধিক যাত্রীর সামনে গুলি করে হত্যা করে। এক সময়ের রক্তাক্ত জনপদখ্যাত দক্ষিণ-পশ্চিমাঞ্চলে একের পর এক ইউপি চেয়ারম্যান খুন হওয়ায় তাদের মধ্যে চরম নিরাপত্তাহীনতার সৃষ্টি হয়েছে। অনেক ইউপি চেয়ারম্যান জীবন বাঁচাতে জেলা শহরে আশ্রয় নিয়েছেন। ফলে এলাকার উন্নয়ন কাজ মারাত্মাকভাবে বাধাগ্রস্ত হচ্ছে। অনেক ইউপি চেয়ারম্যান আগামী জাতীয় সংসদ নির্বাচনের আগে আরো হত্যাকাণ্ডের আশঙ্কা করছেন।
মাঠ পর্যায়ের উন্নয়ন কাজের মূল দায়িত্বপ্রাপ্ত নির্বাচিত জনপ্রতিনিধি ইউপি চেয়ারম্যান। ইউপি চেয়ারম্যান হত্যাকাণ্ডের কারণ অনুসন্ধানে জানা যায়, গ্রাম্য কোন্দল, এলাকায় প্রভাব বিস্তারের চেষ্টা, স্থানীয় রাজনৈতিক বিরোধ, হাট-বাজার ও ঘাট ইজারা গ্রহণ, চিংড়ি ঘের দখল, চোরাচালান এবং চরমপন্থিদলের সঙ্গে সম্পর্ক ও বিরোধে জড়িয়ে পড়া এসব কারণ বিদ্যমান। কোন কোন ক্ষেত্রে পরাজিত প্রার্থী কিংবা নির্বাচনে অংশগ্রহণ করতে ইচ্ছুক ব্যক্তিরা নিজেদের অবস্থানকে পাকাপোক্ত করার জন্যও ক্ষমতাসীন চেয়ারম্যানকে হত্যা করে। জীবন রক্ষার্থে ইউপি চেয়ারম্যানসহ দক্ষিণ-পশ্চিমাঞ্চলের অনেক জনপ্রতিনিধি জেলা শহরে গিয়ে বসবাস করছেন। সেখানেও তারা সন্ত্রাসীদের টার্গেট হচ্ছেন। সিংহঝুলি ইউপি চেয়ারম্যান জিল্লুর রহমান মিন্টু হত্যাকাণ্ড এ অঞ্চলের জনপ্রতিনিধিদের মধ্যে আতঙ্ক বাড়িয়ে দিয়েছে। অবিলম্বে এ অঞ্চলে যৌথবাহিনীর অভিযানের দাবি জানিয়েছেন তারা।



535108,550925
জলের বন রাতারগুল
অন্যান্য
প্রকাশ : ২৭ সেপ্টেম্বর ২০১৩, ২২:০৬
জলের মধ্যে নিন্মাঙ্গ ডুবিয়ে হাত ধরাধরি করে দাঁড়িয়ে আছে সারি সারি গাছ। গাছের কালো কালো ডালপালা আর সবুজ পত্র-পল্লব ভেদ করে মাঝে মধ্যে ঢুকে পড়ছে সূর্যের আলো। কাঁচের মত মসৃণ নিথর জলে গাছের ডালপালার প্রতিবিম্ব যেন এক নৈসর্গিক সৌন্দর্যে বিভোর করে তোলে মন। সিলেটের গোয়াইনঘাট উপজেলায় অবস্থিত দেশের একমাত্র প্রাকৃতিক জলাবন রাতারগুল ভ্রমণে গেলে এমনই অভিজ্ঞতার মুখোমুখি হতে হয়।
সারাবিশ্বে এরকম মাত্র ২২টি জলাবন রয়েছে। কিন্ত এ বনভূমিকে বন্যপ্রাণীদের অভয়ারণ্য ও সংরক্ষিত বন হিসাবে ঘোষণা করা হলেও এটি সংরক্ষণে নেই কোনো চেষ্টা। গাছচোর আর পর্যটকদের উপদ্রবসহ নানা কারণে এখানকার জীববৈচিত্র্য এখন হুমকির মুখে। তাই রাতারগুল জলাবন রক্ষায় সমন্বিত উদ্যোগ নেয়ার আহবান জানিয়েছেন অর্থমন্ত্রীসহ দেশের পরিবেশবাদীরা। এজন্য ১২ দফা দাবিও জানিয়েছেন তারা।
এলাকাবাসী জানান, সংরক্ষিত বনাঞ্চল হলেও রাতারগুলের বিষয়ে উদাসীন বন বিভাগসহ সংশ্লিষ্টরা। যেন কোন দায়ই নেই কারো। তাই ধ্বংস হয়ে যাচ্ছে এর জীববৈচিত্র্য। পর্যটকদের স্বেচ্ছাচারি মনোভাব, বনের ভেতর মাইক বাজানো, বিস্কুট-চিপসের প্যাকেট, পানির খালি বোতল যত্রতত্র ফেলে রাখা বনের জন্য ক্ষতিকর হয়ে উঠেছে। বনবিভাগের সৃজন করা মূল্যবান জালিবেত ধ্বংসরও আশংকা করেছেন পরিবেশবিদরা।
পরিবেশ বিশেষজ্ঞ ও খুলনা বিশ্ববিদ্যালয়ের অধ্যাপক একে ফজলুল হক আশংকা প্রকাশ করে বলেন, রাতারগুলে বন বিভাগ জালিবেতের যে প্লানটেশন করেছে তা ওই বনের মৌলিকত্ব ধ্বংস করে দেবে। বন রক্ষার্থে জালিবেত লাগানো হলেও বাস্তবে জালিবেতের কারণে অন্যান্য গাছের বংশবৃদ্ধি ব্যাহত হতে পারে। এক সময় পুরো বন মৃতপ্রায় হয়ে পড়তে পারে বলে তিনি আশংকা প্রকাশ করেন।
জানা গেছে, এই বনের বৈশিষ্ট্য প্রকৃতির সাথে নাকি এর রূপ বদলায়। বর্ষায় এক রকম। হেমন্তে অন্যরকম। ‘রাতারগুলের মোহনীয় সৌন্দর্য একবার দেখলে সেটা আর ভোলা যাবে না’—এই মন্তব্য করে সিলেট অঞ্চলের সহকারী বন সংরক্ষক পরিমল চন্দ্র পাল বলেন, ‘বনের একেক সময় একেক রূপ আমি দেখেছি।’ তিনি জানান, জালিবেত, কদম, হিজল, মূর্তাসহ নানা জাতের গাছে সমৃদ্ধ এই বন। রাতারগুল পৃথিবীর খুব অল্প কিছু মিঠা পানির জলাবনের মধ্যে একটি। গলা বা কোমর পর্যন্ত পানিতে ডুবা হিজল, করচ গাছ পেরিয়ে বনের কিছু দূরে ঢুকার পরই এক নির্জনতা গ্রাস করে। চোখে পড়ে অপরূপ প্রাকৃতিক সৌন্দর্য। এক সময় অজগর, গুইসাপ, গোখরা, জলধুড়া, মেছোবাঘ, কাঠবিড়ালি, বানর, ভোঁদড়, বনবিড়াল, বেজি, শিয়ালসহ নানা প্রজাতির বণ্য প্রাণী ঘুরতো সারাক্ষণ। ঘুঘু, চড়ুই, পানকৌড়ি, চিল, সাদা বক, কানা বক, মাছরাঙ্গা, টিয়া, বুলবুলি, চিল, বালি হাঁসসহ নানা প্রজাতির পাখি উড়ে বেড়াতো গাছে গাছে। কিন্তু এখন আর তেমন দেখা মেলে না।
সংশ্লিষ্টরা জানান, বিশেষায়িত এই বনের ভিতরে ঢুকে নিয়ম মানছে না কেউ। পর্যটকদের ইঞ্জিন চালিত নৌকার শব্দে বন্য প্রাণীরা ভয়ে পালাচ্ছে। অথচ এখানের বৈশিষ্ট্যই-নিরবতা। এমনভাবে কথা বলতে বা চলতে হবে যেন বনের ঘুম না ভাঙ্গে। কিন্তু হরহামেশা এই বনের ভিতর পর্যটকরা হৈ-চৈ করে থাকেন, ফলে বনের অস্তিত্বই এখন সংকটে পড়েছে।
বন বিভাগের নথিপত্রে দেখা গেছে, তিন হাজার তিনশ’ একুশ একর জায়গা জুড়ে বিস্তৃত প্রাকৃতিকভাবে বেড়ে ওঠা এ বনভূমিকে ১৯৫২ সালে সংরক্ষিত বন ঘোষণা করে বন বিভাগ। সরকারি একটি বিট অফিস থাকলেও সেখানে মাত্র একজন বিট অফিসার ও দুইজন বনরক্ষী রয়েছেন। ফলে প্রায়ই গাছ চোরের দল বন থেকে বিভিন্ন গাছ কেটে নিয়ে যায়।
বিভাগীয় বন কর্মকর্তা আবুল বাশার মিয়া বলেন, রাতারগুলকে সরকারিভাবে ‘সোয়াম্প (জলাবন) ফরেস্ট’ হিসাবে ঘোষণা না করা হলেও একে ‘ন্যাশনাল ফরেস্ট’ করার জোর পদক্ষেপ চলছে। সেজন্য সাড়ে ৫ কোটি টাকার একটা বাজেট সংশ্লিষ্ট কর্তৃপক্ষের কাছে পাঠানো হয়েছে। তিনি আরো বলেন, এখানে কো-ম্যানেজমেন্ট সিস্টেম চালু করতে হবে। প্রশাসনের পাশাপাশি স্থানীয় জনগণকে কাজে লাগাতে হবে। তাদের বোঝাতে হবে এ বন তাদের এবং রক্ষা করতে হবে তাদেরই।
শাহজালাল বিজ্ঞান ও প্রযুক্তি বিশ্ববিদ্যালয়ের পরিবেশবাদী সংগঠন গ্রিন এক্সপো’র সভাপতি অনিমেষ ঘোষ ও সিলেট কৃষি বিশ্ববিদ্যালয়ের প্রাণী অধিকার বিষয়ক সংগঠন ‘প্রাধিকার’র সাধারণ সম্পাদক জয় প্রকাশ বলেন, দিন দিন রাতারগুলের পরিবেশ দূষিত হয়ে যাচ্ছে। বিনষ্ট হচ্ছে প্রাকৃতিক ভারসাম্য। তারা জানান, কোন বনকে অভয়ারণ্য ঘোষণা করলে, প্রথমেই একে ‘বাফার জোন’ এবং ‘কোর জোন’ এ দুই ভাগে ভাগ করতে হবে। ‘বাফার জোনে’ ট্যুরিস্টদের প্রবেশাধিকার থাকবে। একটা নির্দিষ্ট ট্রেইল বা রাস্তা দিয়ে তারা চলাচল করতে পারবে। আর ‘কোর জোনে’ কর্তৃপক্ষের বিশেষ অনুমতি ছাড়া প্রবেশ করা যাবে না।
বাংলাদেশ পরিবেশ আন্দোলনের (বাপা) সহ-সভাপতি সুলতানা কামাল সম্প্রতি রাতারগুল সোয়াম্প ফরেস্ট পরিদর্শন শেষে বলেছেন, রাতারগুলের উন্নয়নে সমন্বিত ও সঠিক পরিকল্পনা প্রয়োজন। পরিকল্পনা বাস্তবায়নে পরিবেশ ও বন বিশেষজ্ঞের পাশাপাশি স্থানীয় জনগণকেও সম্পৃক্ত করতে হবে।
রাতারগুল রক্ষায় সমন্বিত উদ্যোগ নেয়ার আহবান জানিয়েছেন অর্থমন্ত্রী আবুল মাল আবদুল মুহিতও। গত ২৪ সেপ্টেম্বর সিলেট উপশহরে বাপা ও ইউকে বাংলাদেশ এডুকেশন ট্রাস্ট-এর যৌথ আয়োজনে ‘রাতারগুল: জলাবনের ভবিষ্যত্ সুরক্ষা’ শীর্ষক আলোচনা সভায় তিনি বক্তৃতা করেন। সভায় অর্থমন্ত্রী রাতারগুল জলাবনের পরিবেশ রক্ষায় ইঞ্জিন চালিত নৌকা নিয়ে বনের মধ্যে পর্যটকদের প্রবেশে নিষেধাজ্ঞা জারি এবং শাবিপ্রবি’র পরিবেশ বিভাগ, সরকারের বনবিভাগ, সিলেট কৃষি বিশ্ববিদ্যালয়, স্থানীয় প্রশাসন ও পরিবেশবাদীদের নিয়ে আলোচনার মাধ্যমে গৃহিত উন্নয়ন প্রকল্প বাস্তবায়নের নির্দেশ দেন। একই সাথে বন সংরক্ষণ ও নিরাপত্তায় কমিউনিটি পুলিশিং-এর ব্যবস্থা করা এবং এ বিষয়ক একটি জাতীয় সেমিনার আয়োজনেরও আহবান জানান মন্ত্রী।
অনুষ্ঠানে রাতারগুল রক্ষায় ১২ দফা দাবি উত্থাপন করা হয়। এর মধ্যে রয়েছে রাতারগুল জলাবন সুরক্ষায় করণীয় নির্ধারণে বিশেষজ্ঞদের অংশগ্রহণে একটি জাতীয় সেমিনার আয়োজন, বনবিভাগ থেকে আলাদা করে সংরক্ষিত অঞ্চল ঘোষণা, সীমানা চিহ্নিতকরণের মাধ্যমে বনের প্রকৃত আয়তন পরিমাপ, বনের দখলিকৃত জায়গা উদ্ধার করে ‘বাফার জোন’ তৈরি, বনের ‘কোর জোন’ সম্পূর্ণভাবে সংরক্ষিত রাখা, সর্বসাধারণের প্রবেশে নিষেধাজ্ঞা আরোপ, সারা বছর বনে জল থাকার ব্যবস্থা করা, বর্ষাকালে পর্যটকদের জন্য নির্দিষ্ট সংখ্যক নৌযান রাখা, বনের উপর নির্ভরশীল স্থানীয়দের বনরক্ষায় সম্পৃক্ত করা, পর্যটনের নামে অপরিকল্পিত স্থাপনা নির্মাণ প্রতিরোধ, সামাজিক বনায়নের নামে বনের ‘বাফার জোনে’ ক্ষতিকর কোন উদ্ভিদ রোপণ না করা এবং মাছ ধরা বন্ধে কঠোর নজরদারি বাড়ানো।
এদিকে রাতারগুল গ্রামবাসী এই বন টিকিয়ে রাখতে সিলেট জেলা প্রশাসকের মাধ্যমে বন ও পরিবেশ মন্ত্রী বরাবর গত মাসে স্মারকলিপি দিয়েছে বলে জানা গেছে।



535109,550926
হাইকোর্টের রায়ের বিরুদ্ধে আপিলের সিদ্ধান্ত
অন্যান্য
প্রকাশ : ২৭ সেপ্টেম্বর ২০১৩, ২২:০৬
হাইকোর্ট এক রায়ে জাতীয় সংসদে প্রণীত আদালত অবমাননা আইন-২০১৩ অবৈধ ও বাতিল ঘোষণা করেছে। আদালতের এই রায়ের বিরুদ্ধে আপিল হওয়া উচিত বলে মন্তব্য করেছেন আইন বিশেষজ্ঞগণ। তারা বলেছেন, সাংবাদিকদের মত প্রকাশের স্বাধীনতা ও সরকারি কর্মচারীদের রাষ্ট্রীয় দায়িত্ব পালনের কথা বিবেচনায় রেখে সরকার এ আইন করেছিল। হাইকোর্ট এটিকে বাতিল ঘোষণা করেছে। আইন বিশেষজ্ঞগণ বলেন, আদালত অবমাননার ধারণাটি মধ্যযুগীয়। অতএব আদালত অবমাননার আইন যতোই কঠিন হবে, সেটি ততোই অগণতান্ত্রিক হবে। প্রসঙ্গত, হাইকোর্টের এ রায়ের বিরুদ্ধে সরকার ইতিমধ্যে আপিলের সিদ্ধান্ত নিয়েছে।
বিচারপতি কাজী রেজাউল হক ও বিচারপতি এবিএম আলতাফ হোসেনকে নিয়ে গঠিত হাইকোর্টের ডিভিশন বেঞ্চ বৃহস্পতিবার ঘোষিত এক রায়ে বলেছেন, আদালত অবমাননা আইন-২০১৩ সংবিধানের সঙ্গে সাংঘর্ষিক এবং সুপ্রিম কোর্টের ক্ষমতাকে খর্ব করেছে। এতে সরকারি কর্মকর্তা ও সাংবাদিকদের এমন সুরক্ষা দেয়া হয়েছে, যা সংবিধানের ২৭ (আইনের দৃষ্টিতে সমতা), ১০৮ (কোর্ট অব রেকর্ডরূপে সুপ্রিম কোর্ট) এবং ১১২ (সুপ্রিম কোর্টের সহায়তা) অনুচ্ছেদের সঙ্গে সাংঘর্ষিক। তাই আইনটিকে আইনগত কর্তৃত্ব বহির্ভূত, অবৈধ ও বাতিল বলে ঘোষণা করা হল।
এ প্রসঙ্গে সুপ্রিম কোর্টের প্রবীণ আইনজীবী ও সাবেক এটর্নি জেনারেল ব্যারিস্টার রফিক-উল হক ইত্তেফাককে বলেন, ‘আদালত অবমাননার এই আইনে আমলাদের সুরক্ষা (প্রটেকশন) দেয়া হয়েছে। কিন্তু সংবিধানে বলা হয়েছে আইনের দৃষ্টিতে সবাই সমান। তাহলে আমলারা কেন আলাদাভাবে সুরক্ষা পাবে? এ কারণে হাইকোর্ট আদালত অবমাননা আইনটিকে বাতিল ঘোষণা করেছে।’ তিনি বলেন, ‘সরকার বলেছে, তারা এ রায়ের বিরুদ্ধে আপিল করবে। অতএব আপিল বিভাগে এ বিষয়ে চূড়ান্ত ফায়সালা হবে।’
ব্র্যাক বিশ্ববিদ্যালয়ের স্কুল অব ল’ এর পরিচালক ও সংবিধান বিশেষজ্ঞ ড. শাহদীন মালিক ইত্তেফাককে বলেন, ‘আইনটি হাইকোর্ট কর্তৃক বাতিল ঘোষিত হওয়ার পর দেশে আজ পর্যন্ত আদালত অবমাননার কোন আইন নেই। এখন কেউ যদি আদালত অবমাননা করে তাহলে কি হবে?’ তিনি বলেন, অতীতে সংসদে প্রণীত কোন আইন সম্পূর্ণভাবে বাতিল করে রায় দেয়ার কোন নজির মনে পড়ছে না। ওই অর্থে সংসদে পাস করা একটি সম্পূর্ণ আইন বাতিল করার এটাই সম্ভবত একমাত্র নজির। এর আগে আইনের কোন কোন ধারা বাতিল হয়েছে কিন্তু সম্পূর্ণ আইনটিকে বাতিল করা হয়নি। ড. শাহদীন মালিক বলেন, ‘পুরো আইনটিকে বাতিল করার মতো অসাংবিধানিক বিধান এই আদালত অবমাননা আইনে আছে বলে আমার মনে হচ্ছে না।’ তিনি বলেন, ‘আদালত অবমাননার ধারণাটা মধ্যযুগীয়। আদালত অবমাননার সুযোগ কমিয়ে যে আইন করা হয়েছে সেই সুযোগ কমানোটা অধিকতর গণতান্ত্রিক। আদালত অবমাননার আইন যত কঠিন হবে, সেটি ততোই অগণতান্ত্রিক। আশা করি সরকার এই রায়ের বিরুদ্ধে আপিল করবে।’
এটর্নি জেনারেল মাহবুবে আলম বলেন, এ রায়ের বিরুদ্ধে সুপ্রিম কোর্টে আপিল দায়ের করা হবে।
১৯২৬ সালে আদালত অবমাননা আইন প্রণয়ন করে তত্কালীন ব্রিটিশ সরকার। ওই আইনটি সংশোধন করে ২০০৭ সালে সেনা সমর্থিত তত্ত্বাবধায়ক সরকার অধ্যাদেশ জারি করে। ওই অধ্যাদেশটিও চ্যালেঞ্জ করে সেই সময় হাইকোর্টে রিট মামলা দায়ের করা হয়। ওই রিটের ওপর রুল জারি করে হাইকোর্ট। ওই রুলের চূড়ান্ত শুনানি গ্রহণ করে সাবেক প্রধান বিচারপতি এবিএম খায়রুল হক ওই অধ্যাদেশকে অবৈধ ও আইনগত কর্তৃত্ব বহির্ভূত ঘোষণা করেন। এরপর বর্তমান সরকার ১৯২৬ সালে প্রণীত আদালত অবমাননা আইনটিকে রহিত করে গত ফেব্রুয়ারি মাসে জাতীয় সংসদে নতুন আদালত অবমাননা আইন-২০১৩ পাস করে। এই আইনে কোন কোন বিষয় আদালত অবমাননা নয় তা নির্দিষ্ট করে দেয়া হয়েছে। আগের আইনে এটি স্পষ্ট করা ছিল না।
সংসদে পাস হওয়া আদালত অবমাননা আইন-২০১৩ এর গেজেট জারি হয় গত ২৩ ফেব্রুয়ারি। তখন এই আইনের আটটি ধারা সংবিধান পরিপন্থি দাবি করে তা সংশোধনের জন্য সরকারকে লিগ্যাল নোটিস দেন সুপ্রিম কোর্টের দুই আইনজীবী অ্যাডভোকেট আসাদুজ্জামান সিদ্দিকী ও অ্যাডভোকেট আয়শা খাতুন। কিন্তু লিগ্যাল নোটিসের জবাব না পেয়ে গত ৩ এপ্রিল হাইকোর্টে রিট করেন তারা। রিট আবেদনে বলা হয়, এই আটটি ধারা সংবিধান পরিপন্থি। যার মাধ্যমে সংবিধানের ১০৮ অনুচ্ছেদকে অকার্যকর করা হয়েছে। হাইকোর্টের সাংবিধানিক ক্ষমতাকে খর্ব করা হয়েছে। ওই রিট আবেদনের পরিপ্রেক্ষিতে গত ৩ এপ্রিল হাইকোর্ট এই আইনের ধারা-৪, ৫, ৬, ৭, ৯, ১০ ১১ ও ১৩ (২) কেন অবৈধ ও আইনগত কর্তৃত্ব বহির্ভূত ঘোষণা করা হবে না-এই মর্মে রুল জারি করে।



535110,550927
কুমিল্লায় ঝুঁকিপূর্ণ ৮৬ ভবন ভেঙ্গে ফেলার উদ্যোগ নেই
অন্যান্য
প্রকাশ : ২৭ সেপ্টেম্বর ২০১৩, ২২:০৭
কুমিল্লা নগরীর ৮৬টি অতি ঝুঁকিপূর্ণ ও পরিত্যক্ত ভবন ভেঙ্গে ফেলার জন্য সিটি কর্তৃপক্ষ ভবন মালিকদের নোটিস প্রদান করলেও তার বাস্তবায়ন হচ্ছে না। রাজনৈতিক ও প্রভাবশালীদের তদবিরসহ বিভিন্ন কারণে বিষয়টি কাগজে-কলমেই আটকে আছে। বর্তমানে এসব ভবনে লোকজন ঝুঁকি নিয়ে বাস করছেন। যে কোন সময় ভয়াবহ দুর্ঘটনার আশংকা করছেন অনেকেই।
এদিকে নগরীর একটি চারতলা ভবনের ওপর হেলে পড়া পাঁচতলা ভবনটি প্রায় আড়াই বছরেও অপসারণ করা হয়নি। বর্তমানে যেভাবে পাঁচতলা ভবনটি চারতলা ভবনের গায়ে হেলান দিয়ে রয়েছে তাতে যে কোন সময় ভয়াবহ দুর্ঘটনা ঘটতে পারে। তবে অক্টোবরের প্রথম সপ্তাহে ঝুঁকিপূর্ণ এ ভবনটি অপসারণ করা হবে বলে জানিয়েছেন সিটি কর্পোরেশনের মেয়র। অন্য ঝুঁকিপূর্ণ ভবনগুলোর ব্যাপারেও শিগগিরই ব্যবস্থা নেয়া হবে বলে তিনি আশ্বাস দিয়েছেন।
জানা গেছে, ২০০৯ সালের ৪ জুন পৌরসভা এলাকার ৬৬টি ভবন পরিত্যক্ত ঘোষণা করে ১৫ দিনের মধ্যে ভেঙ্গে ফেলার নির্দেশ দিয়ে ভবন মালিকদের নোটিস দেয়া হয়। পরে রাজনৈতিক ও প্রভাবশালীদের তদবিরসহ বিভিন্ন কারণে গত ৪ বছরেও এসব ভবন ভাঙ্গা যায়নি। গত ২৪ এপ্রিল ‘রানা প্লাজা’ ট্র্যাজেডির পর ওই ৬৬টি ভবনসহ মোট ৮৬টি ঝুঁকিপূর্ণ ভবন চিহ্নিত করে ভেঙ্গে ফেলার জন্য গত ২৮ এপ্রিল ভবন মালিকদের নোটিস প্রদান করে সিটি কর্তৃপক্ষ। এর মধ্যে নগর কর্তৃপক্ষের মালিকানাধীন কান্দিরপাড় এলাকার দ্বিতল মসজিদ মার্কেট (পৌর মার্কেট) ভাঙ্গার কাজ শুরু করা হলেও অন্য ভবনগুলো ভাঙ্গার কোন লক্ষণ দেখা যাচ্ছে না।
এদিকে মহানগরীর পশ্চিম রেসকোর্স এলাকার জাফর খান সড়কের পাশে প্রায় ১০ বছর আগে চারতলা ভবন নির্মাণের জন্য অনুমোদন নিয়ে ‘ভূঁইয়া হাউস’ নামে (হোল্ডিং নং-১৪৫৫) ৫ তলা ভবন নির্মাণ করেন স্থানীয় আবদুল আমিন ভূঁইয়া। ২০১১ সালের মে মাসের দিকে ভবনটি পশ্চিম পাশের ‘র-হাম মঞ্জিল’ নামে (হোল্ডিং নং-১৬৪৬/ক) একটি ৪ তলা ভবনের দিকে হেলে পড়ে। এতে ওই ভবনসহ আশপাশের ভবনের মালিক-ভাড়াটিয়ারা আতংকগ্রস্ত হয়ে পড়েন। এ বিষয়ে ওই সময় র-হাম মঞ্জিলের মালিক রফিকুল ইসলাম কুমিল্লা পৌরসভার মেয়রকে অবহিত করলে তিনি ঘটনাস্থল পরিদর্শন করে নক্সা বহির্ভূত ভবনটি ৩ দিনের মধ্যে ভেঙ্গে ফেলার জন্য মালিককে নির্দেশ দেন। কিন্তু ভবন মালিক গড়িমসি করতে থাকেন। পরে হেলে যাওয়া ইমারত অপসারণের জন্য নির্বাহী ম্যাজিস্ট্রেট মু. ইকরামুল ইসলামকে দায়িত্ব দেয় পৌরসভা। এতে ওই ভবনের মালিক নিজ উদ্যোগে ভবন ভেঙ্গে অপসারণের আবেদন করেন।
সরেজমিনে দেখা গেছে, হেলে পড়া ভবনের ৫ম তলার একাংশ ভাঙ্গা হয়েছে এবং অপর অংশে ভাড়াটিয়ারা বসবাস করছেন। ভবনটি নিচ থেকে প্রায় ৪/৫ ফুট হেলান দিয়ে ওপরের অংশ পাশের র-হাম মঞ্জিলে লেগে আছে। অবিলম্বে ভবনটি অপসারণের দাবি জানিয়েছেন এলাকাবাসী।
এসব বিষয়ে জানতে চাইলে কুমিল্লা সিটি কর্পোরেশনের মেয়র মনিরুল হক সাক্কু ইত্তেফাককে জানান, ‘হেলে পড়া ভবনটি অক্টোবরের প্রথম সপ্তাহের মধ্যে ভেঙ্গে অবশ্যই অপসারণ করা হবে। সিটি কর্পোরেশনে একজন নির্বাহী ম্যাজিস্ট্রেট আছেন। তাই সব কাজ যথাসময়ে করা সম্ভব হয়ে ওঠে না। পর্যায়ক্রমে ঝুঁকিপূর্ণ ভবনগুলো ভেঙ্গে অপসারণ করা হবে।’



535111,550928
ফরমালিনমুক্ত বাজার নামেই
অন্যান্য
প্রকাশ : ২৭ সেপ্টেম্বর ২০১৩, ২২:০৭
‘ফরমালিনমুক্ত বাজার’-এর নামে প্রতারিত হচ্ছেন ক্রেতারা। ঢাক-ঢোল পিটিয়ে ব্যবসায়ীদের শীর্ষ সংগঠন এফবিসিসিআই রাজধানীর বাজারগুলোকে ফরমালিনমুক্ত করার উদ্যোগ নিলেও কাজের কাজ কিছুই হচ্ছে না। এ পর্যন্ত ৯টি বাজারকে ফরমালিনমুক্ত ঘোষণা করা হলেও এর অধিকাংশ শুধু নামেই ফরমালিনমুক্ত হয়েছে। এছাড়া মত্স্য ও প্রাণি সম্পদ মন্ত্রণালয়ের উদ্যোগে যেসব বাজার ফরমালিনমুক্ত ঘোষণা করা হয়েছে, তার সফলতাও প্রশ্নবিদ্ধ। ব্যতিক্রম শুধু মালিবাগসহ দু’একটি বাজার। তাও মাঝেমধ্যে এসব বাজারেও ধরা পড়ে ফরমালিনযুক্ত পণ্য।
সমপ্রতি রাজধানীর ফরমালিনমুক্ত (!) এসব বাজারে সরেজমিনে খোঁজ নিয়ে এ চিত্র পাওয়া যায়। প্রায় ৬ মাস বন্ধ থাকার পর গত মার্চে মত্স্য ও প্রাণি সম্পদ মন্ত্রণালয়ের উদ্যোগে আবার কাওরানবাজারে ফরমালিন পরীক্ষা কেন্দ্র বসানো হয়েছে। গতকাল শুক্রবার ফরমালিন পরীক্ষা কেন্দে গিয়ে দেখা যায়, সকাল ১০টা পর্যন্ত তাদের এন্ট্রি খাতায় কেবল একটি দোকানের মাছ পরীক্ষা করার কথা লেখা রয়েছে। আবার ১৩ ও ২৬ সেপ্টেম্বর তারিখে কোন দোকানেই পরীক্ষা করার কথা লেখা নেই। আবার কোন কোন দিন মাত্র কয়েকটি দোকানেই পরীক্ষা করে দায়িত্ব শেষ করা হয়েছে। অথচ ফরমালিন আছে কিনা তা সনাক্ত করার জন্য সব দোকানেই ফরমালিন পরীক্ষা করার কথা। আবার পরীক্ষা করা হয় সকাল ৮টা থেকে বিকাল ৪টা পর্যন্ত। কিন্তু এই সময়ের বাইরে বাজারে ফরমালিনযুক্ত পণ্য ঢুকলে তা পরীক্ষা করা হয় না।
এ ব্যাপারে ফরমালিন পরীক্ষা কেন্দে র মোস্তফা রাহি বলেন, আমরা কেবল সন্দেহ হলেই ফরমালিন পরীক্ষা করি। মাঝে মাঝে ফরমালিন ধরা পড়ে। তিনি বলেন, কোন পণ্যে ০.৫৪ মিলিলিটার-এর বেশি ফরমালিন থাকলে তা ধরা পড়বে। এর কম থাকলে ফরমালিন নেই বলে ধরে নেই।
অথচ পিওর ফুড অর্ডিন্যান্স, ১৯৫৯ স্পষ্ট বলেছে, ফরমালিন একপ্রকার বিষ এবং তা মানবদেহের জন্য ক্ষতিকর। তাই খাদ্যপণ্যে কোনো মাত্রার ফরমালিনই গ্রহণযোগ্য নয়।
এদিকে প্রায় একই অবস্থা শান্তিনগর বাজারের ক্ষেত্রেও। এই বাজারে কোন্ দোকানে কি পণ্যে ফরমালিন পরীক্ষা করা হলো তা এন্ট্রি করা হয় না। অথচ সকালে যখন বাজারে পণ্য ঢুকবে, তখন ফরমালিন পরীক্ষার পর তা এন্ট্রি করার নিয়ম রয়েছে। এ ব্যাপারে শান্তিনগর মত্স্য ব্যবসায়ী সমিতির সভাপতি আবুল বাসার গতকাল ইত্তেফাককে বলেন, আমরা বাজারের প্রবেশমুখে পরীক্ষা না করে দোকানে দোকানে গিয়ে ফরমালিন পরীক্ষা করি। আর এন্ট্রি খাতা ব্যবহার করার কথা আমরা জানি না।
তবে ভিন্ন চিত্র মালিবাগ বাজারের। গতকাল ভোর সাড়ে ৬টায় গিয়ে দেখা যায়, বাজারের প্রবেশমুখে চলছে মাছ, ফল, সবজিসহ বিভিন্ন পণ্যের ফরমালিন পরীক্ষা। তারপর পরীক্ষায় মাছ, ফল, সবজি ফরমালিনমুক্ত প্রমাণিত হলে দোকানদারের নাম ও পণ্যের নাম খাতায় লিপিবদ্ধ করার পর তা বাজারে ঢোকানো হচ্ছে। তারপরও কখনো কখনো ফরমালিন ধরা পড়ে-একথা স্বীকার করে মালিবাগ বাজার বণিক সমিতির সাধারণ সম্পাদক শামীম ভুঁইয়া গতকাল ইত্তেফাককে বলেন, আমাদের বাজারেও ফরমালিন ধরা পড়ে কিন্তু তা খুব কম। মাসে দু’একবার। এছাড়া ফরমালিন ধরা পড়লে তা যে মাত্রারই হোক আমরা সে পণ্য বাজারে ঢুকতে দেই না।
কারা মেশাচ্ছে ফরমালিন
মালিবাগ বাজার বণিক সমিতির সাধারণ সম্পাদক শামীম ভুঁইয়া বলেন, খুচরা বা পাইকারি পর্যায়ে সাধারণত ফরমালিন মেশানো হয় না। আমদানিকারক পর্যায়ে এটা হয়। এছাড়া সাতক্ষীরা ও দেশের দূর-দূরান্ত থেকে যেসব মাছ আসে সেসব মাছে বেশি ফরমালিন পাওয়া যায় বলে তিনি জানান।
দেশে প্রতি বছর চাহিদার তুলনায় চারগুণ বেশি ফরমালিন আমদানি হচ্ছে। বাংলাদেশ ব্যাংকসূত্র জানিয়েছে, শিল্প, শিক্ষা ও চিকিত্সা খাত মিলিয়ে প্রতিবছর ফরমালিনের চাহিদা রয়েছে ৫০ টন। কিন্তু আমদানি হচ্ছে ২০৫ টন। আমদানিকৃত ফরমালিন খোলা বাজারে দেদারসে বিক্রি হচ্ছে। পুরনো ঢাকার চকবাজার, মৌলভী বাজার, মিটফোর্ড এলাকায় পানি মিশ্রিত ফরমালিন ৬০ থেকে ৭০ টাকা লিটার দরে বিক্রি হয়। এছাড়া ১ কেজি ফরমালিনের মূল্য মাত্র ২৫০ টাকা। ফলে ফরমালিনের ব্যবহার বেড়েই চলছে।
কিসে নেই ফরমালিন!
আগে বলা হতো কোন পণ্যে ফরমালিন আছে। আর এখন বলা হয়, কোন্ পণ্যে ফরমালিন নেই। এমনই ভয়াবহভাবে ফরমালিন মেশানো হচ্ছে খাদ্যসামগ্রীতে। সবধরনের ফলই কৃত্রিম উপায়ে পাকাতে ব্যাপকভাবে ক্যালসিয়াম কার্বাইড, কপার সালফেট, কার্বনের ধোঁয়া, পটাশের লিকুইড সলিউশনসহ বিভিন্ন ধরনের রাসায়নিক ব্যবহার করা হয়। আর ফলমূলসহ পচনশীল পণ্য তাজা রাখতে ব্যবহার হচ্ছে ফরমালিন। আম, কলা, খেজুর, পেঁপে, আনারস, মালটা, আপেল, আঙ্গুর, টমেটো, সেমাই, নুডলস, বরফ, মাছের মধ্যে রুই, কাতল, লইট্টা, বোয়াল, কাচকি বিশেষ করে আমদানিকৃত মাছে বেশি পরিমাণে ফরমালিন পাওয়া যায়। এমনকি দুধেও এখন ফরমালিন মেশানো হচ্ছে।
সমপ্রতি পরিবেশ বাঁচাও আন্দোলন (পবা) এক সাংবাদিক সম্মেলনে জানিয়েছে, দেশে কলায় ৯১ শতাংশ, মালটায় ১০০ শতাংশ, আপেলে ৫৯ শতাংশ, আঙুরে ৯৫ শতাংশ, খেজুরে ৭৭ শতাংশ, টমেটোতে ৭৫ শতাংশ, সেমাইয়ে ১০০ শতাংশ, নুডলসে ৯০ শতাংশ এবং আমে ৯৫ শতাংশ ফরমালিন ব্যবহার করা হচ্ছে।
বিশেষজ্ঞ চিকিত্সকরা কি বলেন?
এ প্রসঙ্গে বঙ্গবন্ধু শেখ মুজিব মেডিক্যাল বিশ্ববিদ্যালয়ের মেডিসিন ইউনিটের ডিন অধ্যাপক ডা. এবিএম আবদুল্ল¬াহ গতকাল ইত্তেফাককে বলেন, ফরমালিন মিশ্রিত খাবার খেলে শরীরে মারাত্মক সব রোগব্যাধির জন্ম নেবে। এরমধ্যে ক্যান্সার ছাড়াও রয়েছে লিভার, কিডনি, ফুসফুস ও অস্থিমজ্জায় নানা অসুখ। এছাড়া রক্তশুন্যতা দেখা দেবে। সবচেয়ে বেশি ক্ষতিগ্রস্ত হবে যদি গর্ভাবস্থায় মায়েরা ফরমালিন মিশ্রিত ফলমুল খান তাহলে। এরফলে মেধাহীন শিশুর জন্ম নিতে পারে। ফলে আমরা ধীরে ধীরে পঙ্গু জাতিতে পরিণত হবো। এছাড়া ফরমালিন মিশ্রিত খাবার যারা খাবেন শুধু তারাই ক্ষতিগ্রস্ত হবেন না যারা হাত দিয়ে ফরমালিন ব্যবহার করবেন তারাও চর্মরোগে আক্রান্ত হবেন।
কি করছে সরকারের পরীক্ষাগারগুলো
অভাব নেই সরকারি পরীক্ষাগারের। বিএসটিআই, জনস্বাস্থ্য ইনস্টিটিউট, খাদ্য অধিদপ্তর, পরিবেশ অধিদপ্তর, মত্স্য অধিদপ্তর, ভোক্তা অধিকার সংরক্ষণ অধিদপ্তরসহ বিভিন্ন মন্ত্রণালয়ের অধীনে খাদ্যপণ্য পরীক্ষার নিজস্ব পরীক্ষাগার আছে। কিন্তু নিজেদের উদ্যোগে সরকারের কোন পরীক্ষাগারে খাদ্যপণ্যে ফরমালিন আছে কিনা তা কখনো পরীক্ষা করা হয়নি। এছাড়া ব্যক্তিগতভাবে পরীক্ষা করাতে গেলেও পোহাতে হয় নানা দুর্ভোগ।
এ ব্যাপারে বিএসটিআইয়ের মহাপরিচালক ইকরামুল হক গতকাল ইত্তেফাককে বলেন, কোন খাদ্যপণ্যে ফরমালিন আছে কিনা তা বিএসটিআইয়ের নিজ উদ্যোগে কখনো পরীক্ষা করা হয়নি। তবে যারা সার্টিফিকেট নেন তাদের পণ্য আমরা পরীক্ষা করি।
তাহলে কি ফরমালিন বন্ধ হবে না!
আগের তুলনায় মানুষের মধ্যে সচেতনতা বাড়লেও সে অনুপাতে কমছে না ফরমালিনের ব্যবহার। সংশ্লিষ্টরা এজন্য আইনের যথাযথ প্রয়োগের অভাবকেই দায়ী করছেন।
এ প্রসঙ্গে ভোক্তা অধিকার সংরক্ষণ অধিদপ্তরের মহাপরিচালক আবুল হোসেন মিয়া ইত্তেফাককে বলেন, ভোক্তা অধিকার সংরক্ষণ আইনে মানুষের জীবন বা স্বাস্থ্যের জন্য ক্ষতিকারক কোনো দ্রব্য খাদ্যপণ্যের সঙ্গে মেশানো নিষিদ্ধ করা হয়েছে। এ অপরাধে অভিযুক্ত অনূর্ধ্ব তিন বছরের কারাদণ্ড বা অনধিক দুই লাখ টাকা অর্থদণ্ড বা উভয় দণ্ডে দণ্ডিত হবেন।
এদিকে গত ২ জুলাই মন্ত্রিসভা নিরাপদ খাদ্য আইন-২০১৩ (খসড়া) অনুমোদন করেছে। এ আইন বাস্তবায়ন করবে খাদ্য মন্ত্রণালয়। তবে এ আইনের ব্যাপারে পরিবেশ বাঁচাও আন্দোলনের (পবা) সাধারণ সম্পাদক প্রকৌশলী আবদুস সোবাহান বলেন, খাদ্যদ্রব্যে বিষ মিশিয়ে যারা নীরবে গণহত্যা চালিয়ে একটি জাতিকে পঙ্গু করে দিচ্ছে, তাদেরকে অনূর্ধ্ব পাঁচ বছরের কারাদণ্ড বা অনধিক পাঁচ লাখ টাকা অর্থদণ্ড বা উভয় দণ্ডে দণ্ডিত করার বিধান রেখে যে নিরাপদ খাদ্য আইন-২০১৩ মন্ত্রিসভা অনুমোদন করেছে তা কোনোভাবেই গ্রহণযোগ্য নয়।



535112,550929
জিএসপি ফিরে পেতে সহায়তার আহ্বান প্রধানমন্ত্রীর
অন্যান্য
প্রকাশ : ২৭ সেপ্টেম্বর ২০১৩, ২২:০৭
প্রধানমন্ত্রী শেখ হাসিনা যুক্তরাষ্ট্রের বাজারে বাংলাদেশি পণ্যের জন্য অবাধ বাজার সুবিধা (জিএসপি) স্থগিতের সিদ্ধান্ত শ্রমিক স্বার্থবিরোধী আখ্যায়িত করে বলেছেন, জিএসপি স্থগিতের ফলে তা জিএসপি কমপ্ল্যাইয়েন্স এবং শ্রমিকদের কল্যাণ নিশ্চিত করবে না। বরং শ্রমিকদের স্বার্থ ক্ষতিগ্রস্ত করবে। শিল্পক্ষেত্রে দুর্ঘটনা বিশ্বের অন্যান্য স্থানে এমনকি উন্নত বিশ্বেও অনবরত ঘটে থাকে। জিএসপি সুবিধা স্থগিতের সিদ্ধান্ত প্রত্যাহার করতে যুক্তরাষ্ট্র সরকারকে বোঝানোর জন্য দেশটির ব্যবসায়ী নেতৃবৃন্দের প্রতি আহ্বান জানান প্রধানমন্ত্রী।
বৃহস্পতিবার নিউইয়র্কে প্রধানমন্ত্রী তাঁর হোটেল স্যুটে যুক্তরাষ্ট্র চেম্বার অব কমার্সের যুক্তরাষ্ট্র-বাংলাদেশ ওয়ার্কিং গ্রুপের সঙ্গে এক বৈঠকে এসব কথা বলেন। গত বছর ঢাকায় ২৬ মে থেকে ২৮ মে যুক্তরাষ্ট্র-বাংলাদেশ অংশীদারিত্ব বিষয়ক আলোচনা অনুষ্ঠিত হয়। তারই ধারবাহিকতায় এ বৈঠক অনুষ্ঠিত হয়। মার্কিন চেম্বার নেতৃবৃন্দ ‘ইউএসএ এন্ড বাংলাদেশ টুয়ার্ড দ্য ফিউচার ঃ পলিসি রিকমেন্ডেশন টু স্ট্রেন্থ দ্য ইউএস বাংলাদেশ কমার্শিয়াল রিলেশনশীপ’ নামে একটি রিপোর্ট প্রধানমন্ত্রীর কাছে হস্তান্তর করেন।
শিগগিরই জিএসপি সুবিধা বাতিলের আদেশ প্রত্যাহারের আশা প্রকাশ করে মার্কিন চেম্বার নেতৃবৃন্দ বলেন, তারা জিএসপি সংক্রান্ত সমস্যা সমাধানে আগ্রহী। কারণ তারা মনে করেন, নীতিগত দিক থেকে জিএসপি বাতিল সঠিক হয়নি। তারা ইতিমধ্যে মার্কিন সরকারকে তাদের মতামতের কথা জানিয়েছেন বলে বৈঠকে প্রধানমন্ত্রীকে অবহিত করা হয়।
বৈঠকে মার্কিন দল মার্কিন-বাংলাদেশ বিনিয়োগ ও বাণিজ্যিক সম্পর্ক এগিয়ে যাওয়ায় প্রধানমন্ত্রী শেখ হাসিনার নেতৃত্বের প্রশংসা করেন।
প্রধানমন্ত্রী বলেন, তাঁর সরকার বিদ্যুত্ ও টেলিযোগাযোগসহ কিছু খাত বিদেশি বিনিয়োগের জন্য উন্মুক্ত করে দিয়েছে। বর্তমান সরকার প্রতিযোগিতামূলক বেসরকারি ও বিদেশি বিনিয়োগের জন্য এসব খাত উন্মুক্ত করে দিয়েছে। অথচ এর আগের সরকারের আমলে এসব খাত সুবিধাভোগীদের একচেটিয়া নিয়ন্ত্রণে ছিল।
মার্কিন চেম্বার নেতৃবৃন্দ বাংলাদেশের ব্যবসায়ী নেতৃবৃন্দ ও সরকারি কর্মকর্তাদের সঙ্গে দ্বিপাক্ষিক আলোচনা এবং বিভিন্ন খাতে বিনিয়োগের সুযোগ খুঁজতে শিগগির ঢাকা সফর করবেন বলে প্রধানমন্ত্রীকে অবহিত করেন।
প্রধানমন্ত্রী আগামী ডিসেম্বর নাগাদ দু’টি বোয়িং বিমানের সরবরাহ প্রক্রিয়া সম্পন্ন করতে বোয়িং প্রতিনিধিকে অনুরোধ করেন। ইতিমধ্যে ২টি বিমান সরবরাহ করা হয়। আরও ২টি সরবরাহের অপেক্ষায় আছে।
বৈঠকে অন্যান্যের মধ্যে উপস্থিত ছিলেন পররাষ্ট্রমন্ত্রী ডা. দীপু মনি, অ্যাম্বাসেডর এট লার্জ এম জিয়াউদ্দিন, প্রধানমন্ত্রীর মুখ্য সচিব শেখ এম ওয়াহিদুজ্জামান, ফেডারেশন অব বাংলাদেশ চেম্বার অব কমার্স এন্ড ইন্ডাস্ট্রির (এফবিসিসিআই) সভাপতি কাজী আকরাম উদ্দিন আহমেদ প্রমুখ। বৈঠক শেষে প্রধানমন্ত্রীর মিডিয়া উপদেষ্টা ইকবাল সোবহান চৌধুরী সাংবাদিকদের সঙ্গে কথা বলেন। এ সময়ে প্রধানমন্ত্রীর উপ-প্রেস সচিব বিজন লাল দেব ও মহাপরিচালক (জাতিসংঘ) সাদিয়া মুনা তাসনিম উপস্থিত ছিলেন।



535113,550930
জান দেব তবু সুন্দরবন ধ্বংস করতে দেব না
অন্যান্য
প্রকাশ : ২৭ সেপ্টেম্বর ২০১৩, ২২:০৭
বাগেরহাটের রামপালে কয়লাভিত্তিক বিদ্যুত্ কেন্দ্র নির্মাণের প্রতিবাদে তেল-গ্যাস-বিদ্যুত্ বন্দর রক্ষা জাতীয় কমিটির ঢাকা-রামপাল লংমার্চ চতুর্থ দিনে খুলনায় এসে পৌঁছেছে। গতকাল শুক্রবার দুপুর সোয়া ১২টায় যশোর থেকে লংমার্চটি খুলনার ফুলতলা উপজেলায় প্রবেশ করে। এ সময় জেলার প্রবেশ পথে হাজারো নেতা-কর্মী শ্লোগানে শ্লোগানে লংমার্চকে স্বাগত জানায়।
দুপুর সাড়ে ১২টায় ফুলতলা স্বাধীনতা চত্বরে প্রথম পথসভা অনুষ্ঠিত হয়। জাতীয় কমিটির স্থানীয় আহ্বায়ক ওয়ার্কার্স পার্টির নেতা গাজী নওশের আলীর সভাপতিত্বে এখানে সংক্ষিপ্ত বক্তব্য রাখেন জাতীয় কমিটির কেন্দ্রীয় আহ্বায়ক প্রকৌশলী শেখ মুহাম্মদ শহীদুল্লাহ। এরপর ফুলতলা থেকে লংমার্চ দুপুর আড়াইটায় নগরীর দৌলতপুর বীনাপানি সরকারি প্রাথমিক বিদ্যালয়ে সমবেত হয়। পরে এখানে জনসভা অনুষ্ঠিত হয়। জাতীয় কমিটির স্থানীয় আহ্বায়ক সাবেক এমপি শেখ সাইদুর রহমানের সভাপতিত্বে এখানে স্থানীয় ও কেন্দ্রীয় নেতারা বক্তব্য দেন। জনসভা শেষে লংমার্চের বহর খালিশপুরের শিল্পাঞ্চলে একটি পথসভা করে। বিকালে শহীদ হাদিস পার্কে জনসভা অনুষ্ঠানের কথা থাকলেও প্রবল বৃষ্টিতে বিকাল সাড়ে পাঁচটা পর্যন্ত তা শুরু করা সম্ভব হয়নি।
ঢাকা-রামপাল প্রায় ৪০০ কিলোমিটার দীর্ঘ লংমার্চের প্রাণ আটটি সাংস্কৃতিক সংগঠন। এগুলো হচ্ছে, সমগীত, গায়েন, এই বাংলা, ঐকিক, চারণ, বিবর্তন, উদীচী ও সাংস্কৃতিক ইউনিয়ন। প্রথম চারটি সংগঠন সাংস্কৃতিক মঞ্চের ব্যানারে একসঙ্গে বিভিন্ন অনুষ্ঠান পালন করছে। লংমার্চের অগ্রবর্তী বাহিনী হিসেবে সংগঠনগুলোর ছেলে-মেয়েরা কয়েকটি খোলা ট্রাকে করে পথসভা ও জনসভাস্থলে উপস্থিত হচ্ছেন। গণসংগীত, পথনাটক, আবৃত্তি, স্লোগান, ঢোল-বাঁশির বাজনায় পুরো লংমার্চকে তারা মাতিয়ে রেখেছেন। প্রখর রোদ ও ঝড়-বৃষ্টি, কিছুই দমাতে পারছে না তাদের। কাজের ফাঁকে তারা জাতীয় কমিটির প্রচারপত্রও বিলি করছেন। বৃষ্টির মধ্যে হাদিস পার্কে জনতা দাবি তুলেছে ‘জান দেব কিন্তু সুন্দরবন ধ্বংস হতে দেব না। রামপালে কোন অবস্থাই তাপ বিদ্যুত্ কেন্দ্র স্থাপন করতে দেব না’। খুলনায় রাতে অবস্থান শেষে শনিবার লংমার্চে পঞ্চম ও শেষ দিনে বাগেরহাটের রামপালের উদ্দেশ্যে রওনা দেবে।
আমাদের যশোর অফিস জানায়, এর আগে বৃহস্পতিবার রাতে যশোরে সমাবেশের পর শুক্রবার সকালে খুলনার উদ্দেশে যাত্রা করে তেল গ্যাস খনিজ সম্পদ ও বিদ্যুত্ বন্দর রক্ষা জাতীয় কমিটির লংমার্চ। বৃহস্পতিবার রাতে যশোর টাউন হল ময়দানে লংমার্চের সমাবেশে জাতীয় কমিটির সদস্য সচিব অধ্যাপক আনু মুহাম্মদ বলেন, ভারত পরিকল্পিতভাবে বাংলাদেশের মানুষের প্রধান প্রাকৃতিক রক্ষাবর্ম সুন্দরবনকে ধ্বংস করতে চাচ্ছে। ভারত-বাংলাদেশ যৌথ রামপাল প্রকল্পটি অস্বচ্ছ ও অসম। এ প্রকল্প বাস্তবায়ন হলে ভারত আর এদেশের ভারতীয় কমিশনভোগীরা লাভবান হবে। আর ক্ষতিগ্রস্ত হবে বাংলাদেশ। তাই জীবন দিয়ে হলেও এই প্রকল্প রুখে দেয়া হবে।



535114,550931
ঢাকা-নিউইয়র্ক রুটে বিমানের ফ্লাইট চালুর আশ্বাস
অন্যান্য
প্রকাশ : ২৭ সেপ্টেম্বর ২০১৩, ২২:০৭
শুক্রবার বিকালে তার হোটেল স্যুটে প্রবাসী বাংলাদেশি ব্যবসায়ীদের সংগঠন ‘জ্যাকসন হাইটস বাংলাদেশি বিজনেস এসোসিয়েশন এনওয়াই (জেবিবিএ)’ এর কর্মকর্তাদের সঙ্গে সাক্ষাত্কালে প্রধানমন্ত্রী ঢাকা-নিউইয়র্ক রুটে বিমানের ফ্লাইট চালু করা হবে বলে আশ্বাস দিয়েছেন। তিনি বলেছেন, আরো একটি বোয়িং বহরে যোগ হলেই ঢাকা-নিউইয়র্ক রুটে বাংলাদেশ বিমানের ফ্লাইট চালু হবে। সরকার এই রুটে বিমানের ফ্লাইট চালুর ব্যাপারে সবসময় আন্তরিক। এ কারণে নিউইয়র্কে বিমানের অফিস চালু রাখা হয়েছে। সাক্ষাত্কালে ব্যবসায়ী নেতৃবৃন্দ প্রধানমন্ত্রীর কাছে বেশকিছু প্রস্তাবনা তুলে ধরে তা বাস্তবায়নের দাবি জানান। এসময় তারা জানান, ম্যাসাচুসেটস রাজ্যের বোস্টনে প্রতিবছর ‘সি-ফুড ফেয়ার’ এবং ফ্লোরিডার লাস-ভেগাসে ‘গার্মেন্ট ফেয়ার’ অনুষ্ঠিত হয়। নিউইয়র্কেও এ ধরনের ফেয়ার আয়োজন করলে যুক্তরাষ্ট্রে বাংলাদেশি পণ্যের বাজার বিস্তৃত হতে সহায়ক হবে। এছাড়া বাংলাদেশের পর্যটন শিল্পের বিকাশে নিউইয়র্কে ‘ডিসকভার বাংলাদেশ’ নামে একটি ডেস্ক স্থাপনের দাবি জানান ব্যবসায়ীরা। প্রধানমন্ত্রী এ ব্যাপারে দূতাবাস ও কন্সুলেটকে প্রয়োজনীয় উদ্যোগ গ্রহণের নির্দেশ দেন।
ব্যবসায়ী প্রতিনিধি দলের নেতৃত্ব দেন জেবিবিএ সভাপতি এম. মহসীন মিয়া ও সাধারণ সম্পাদক আবুল ফজল মো. দিদারুল ইসলাম। এসময় অন্যান্যের মধ্যে উপস্থিত ছিলেন প্রধানমন্ত্রীর সফরসঙ্গী এফবিসিসিআই’র প্রেসিডেন্ট কাজী আকরাম উদ্দিন আহমেদ, জেবিবিএ’র উপদেষ্টা মহসীন ননী, হারুন ভুঁইয়া প্রমুখ।
হোটেলের সামনে বিক্ষোভ
বৃহস্পতিবার সন্ধ্যায় প্রধানমন্ত্রীর অবস্থানরত নিউইয়র্কের গ্র্যান্ড হায়াত হোটেলের সামনে ‘বাংলাদেশ প্রগ্রেসিভ ফোরাম’ নামের একটি সংগঠনের ব্যানারে কয়েকজন প্রবাসী বিক্ষোভ করেন। তাদের মধ্যে তারেক পরিষদ আন্তর্জাতিক কেন্দ্রীয় কমিটির চেয়ারম্যান আকতার হোসেন বাদল, শহীদুল্লাহ কায়সার, মাহবুবুর রহমান, সাফায়েত হোসেন উপস্থিত ছিলেন। ওই বিক্ষোভে অংশগ্রহণকারীরা যুদ্ধাপরাধের দায়ে দণ্ডপ্রাপ্ত গোলাম আজম, সাঈদীসহ কারাবন্দি জামায়াত নেতার মুক্তির দাবিতে শ্লোগান দেন।
তাদের এই বিক্ষোভের কথা শুনে প্রধানমন্ত্রী শেখ হাসিনা তার ব্যক্তিগত সচিবকে নির্দেশ দিয়েছিলেন যে, হোটেলের নিচে রাস্তার পাশে বিএনপির লোকজন বিক্ষোভ করতে এলেই যেন তাদের হোটেল কক্ষে ডেকে আনা হয়। প্রধানমন্ত্রী তাদের চা পান করাবেন এবং তাদের দাবি-দাওয়া নিয়ে আলোচনা করবেন। কিন্তু বিএনপির কেউ আসেননি। জাতিসংঘে নিযুক্ত বাংলাদেশের রাষ্ট্রদূত একেএ মোমেন এ তথ্য জানান।
প্রসঙ্গত, দুই বছর আগে প্রধানমন্ত্রী শেখ হাসিনা কানাডা সফরে গেলে টরন্টোয় বিএনপি নেতা-কর্মীরা বিক্ষোভ করেন। সে সময় প্রধানমন্ত্রী তাদের ডেকে চা দিয়ে আপ্যায়ন করে তাদের দাবির কথা শুনেছিলেন।



535115,550932
শেখ হাসিনার আজ ৬৭তম জন্মদিন
অন্যান্য
প্রকাশ : ২৭ সেপ্টেম্বর ২০১৩, ২২:০৮
প্রধানমন্ত্রী ও আওয়ামী লীগ সভানেত্রী শেখ হাসিনার ৬৭তম জন্মদিন আজ। ১৯৪৭ সালের ২৮ সেপ্টেম্বর গোপালগঞ্জের টুঙ্গিপাড়ায় জন্ম নেন জাতির পিতা বঙ্গবন্ধু শেখ মুজিবুর রহমান এবং বঙ্গমাতা বেগম ফজিলাতুন্নেসা মুজিবের পাঁচ সন্তানের মধ্যে জ্যেষ্ঠ শেখ হাসিনা। তার শৈশবকাল কাটে পিত্রালয়ে। ৫৪’র নির্বাচনের পর শেখ হাসিনা বাবা-মার সঙ্গে চলে আসেন ঢাকায়। রাজনৈতিক পরিবারের সন্তান হিসেবে ছাত্রজীবন থেকে প্রত্যক্ষ রাজনীতির সঙ্গে জড়িত হন তিনি। ঢাকা বিশ্ববিদ্যালয় থেকে গ্র্যাজুয়েট ডিগ্রি লাভকারী শেখ হাসিনা তত্কালীন ছাত্রলীগের অন্যতম নেত্রী ছিলেন।
১৯৭৫ সালের পটপরিবর্তনের পর ১৯৮১ সালে দেশে ফিরে আওয়ামী লীগের দুঃসময়ে দলীয় প্রধানের দায়িত্ব নেন বঙ্গবন্ধু কন্যা শেখ হাসিনা। এর পর আড়াই যুগ ধরে নিজ রাজনৈতিক প্রজ্ঞা ও আপসহীন নেতৃত্বের মাধ্যমে দেশের অসামপ্রদায়িক-গণতান্ত্রিক রাজনীতির মূল স্রোতধারার প্রধান নেতা হিসেবে নিজেকে প্রতিষ্ঠিত করেছেন তিনি। তার নেতৃত্বে আওয়ামী লীগ এবং অন্য রাজনৈতিক জোট ও দলগুলো ১৯৯০ সালে স্বৈরাচারবিরোধী আন্দোলনের মাধ্যমে গণতন্ত্র পুনরুদ্ধারের সংগ্রামে বিজয়ী হয়। ১৯৯৬ সালে তার নেতৃত্বেই তত্কালীন বিএনপি সরকারের পতন ও তত্ত্বাবধায়ক সরকার প্রতিষ্ঠার আন্দোলনে বিজয় অর্জন করে আওয়ামী লীগ। বিগত বিএনপি-জামায়াত জোট সরকারের সময় প্রধান বিরোধী দলের নেতা হিসেবে তার নেতৃত্বে অসামপ্রদায়িক-গণতান্ত্রিক রাজনৈতিক দলগুলোর সমন্বয়ে প্রথমে ১৪ দলীয় জোট এবং পরে মহাঐক্যজোট গড়ে ওঠে। ১৪ দল ও মহাঐক্যজোটের তীব্র আন্দোলনের মুখে অধ্যাপক ড. ইয়াজউদ্দিন আহম্মেদের নেতৃত্বাধীন তত্ত্বাবধায়ক সরকারের ২২ জানুয়ারির একতরফা নির্বাচন করার চেষ্টা ব্যর্থ হয়।
২০০৭ সালের ১১ জানুয়ারি জরুরি অবস্থা জারি করে ড. ফখরুদ্দীন আহমদের নেতৃত্বাধীন তত্ত্বাবধায়ক সরকার ক্ষমতায় এলে ওই বছরের ১৬ জুলাই গ্রেফতার হন শেখ হাসিনা। এর মধ্যদিয়ে দীর্ঘ রাজনৈতিক জীবনে প্রথমবারের মতো কারাবন্দী হন তিনি। গণতান্ত্রিক আন্দোলন করতে গিয়ে এর আগে কয়েক দফা গৃহবন্দী হয়েছেন তিনি।
শেখ হাসিনার নেতৃত্বে আওয়ামী লীগ এ পর্যন্ত দুই মেয়াদে ক্ষমতাসীন হয়েছে। ১৯৯৬ সালে তার নেতৃত্বে ২১ বছর পর রাষ্ট্রীয় ক্ষমতায় আসে মুক্তিযুদ্ধে নেতৃত্ব দানকারী দলটি।
রাষ্ট্র পরিচালনায়ও ব্যাপক সাফল্যের পরিচয় দিতে সক্ষম হয়েছেন তিনি। ১৯৯৬-২০০১ সালে তার প্রধানমন্ত্রীর দায়িত্ব পালনকালে পার্বত্য চট্টগ্রাম শান্তি চুক্তি ও গঙ্গার পানি বণ্টন চুক্তি তার সরকারের অন্যতম সাফল্য হিসেবে বিবেচিত হয়েছে। এ অঞ্চলে গণতন্ত্র, শান্তি ও মানুষের অধিকার প্রতিষ্ঠার সংগ্রামে ভূমিকা রাখার স্বীকৃতি হিসেবে দেশি-বিদেশি বেশ কিছু পুরস্কার ও সম্মানে ভূষিত হয়েছেন তিনি।
জন্মদিন পালনে বিভিন্ন দল ও সংগঠনের কর্মসূচিতে রয়েছে কেক কাটা, আলোচনা সভা, মিলাদ, দোয়া মাহফিল প্রভৃতি। বাদ জোহর বায়তুল মোকাররম জাতীয় মসজিদসহ দেশের বিভিন্ন মসজিদে মিলাদ মাহফিল ও বিশেষ মোনাজাত। কেন্দ্রীয় কর্মসূচির অংশ হিসেবে ঢাকা মহানগর আওয়ামী লীগের উদ্যোগে বিকাল ৪টায় বঙ্গবন্ধু এভিনিউস্থ কেন্দ্রীয় কার্যালয়ে মিলাদ, দোয়া মাহফিল, বস্ত্র বিতরণ ও আলোচনা সভা অনুষ্ঠিত হবে। দুপুর ১২টায় ঢাকেশ্বরী মন্দিরে এবং প্যাগোডা, গির্জাসহ বিভিন্ন ধর্মীয় উপাসনালয়ে বিশেষ প্রার্থনা সভা অনুষ্ঠিত হবে। আওয়ামী লীগ বিভিন্ন এতিমখানাসহ দুস্থদের মাঝে খাদ্য বিতরণ করবে।



535116,550933
রাজশাহীতে শিবির পুলিশ সংঘর্ষ, ৫ জন আটক
অন্যান্য
প্রকাশ : ২৭ সেপ্টেম্বর ২০১৩, ২২:০৮
শুক্রবার সকালে রাজশাহী মহানগরীর নিউমার্কেট এলাকায় ইসলামী ছাত্রশিবির নেতাকর্মীদের সাথে পুলিশের ধাওয়া পাল্টা ধাওয়া, সংঘর্ষের ঘটনা ঘটেছে। এসময় ছাত্রশিবির নেতাকর্মীদের ইটপাটকেল নিক্ষেপ ও ককটেল বিস্ফোরণের জবাবে পুলিশ টিয়ারসেল ও গ্যাস গ্রেনেড নিক্ষেপ করে পরিস্থিতি নিয়ন্ত্রণে আনে। সংঘর্ষের সময় শিবিরের তিন নেতাকর্মী গুলিবিদ্ধসহ ১৫ জন আহত হয়েছেন বলে মহানগর ছাত্রশিবিরের সাংগঠনিক সম্পাদক মারুফুল ইসলাম দাবি করেছেন। ঘটনাস্থল থেকে পুলিশ ৫ জনকে আটক করে।
জানা গেছে, বুধবার রাতে মহানগরীর মালোপাড়ায় ছাত্রশিবির পরিচালিত কনটেস্ট ও কনক্রিট কোচিং সেন্টারের কার্যালয়ে অভিযান চালিয়ে র্যাব সদস্যরা রাজশাহী বিশ্ববিদ্যালয় শাখা ইসলামী ছাত্রশিবিরের সাধারণ সম্পাদক সাইফুদ্দিন ইয়াহিয়াসহ ৮ শিবির নেতাকে আগ্নেয়াস্ত্র, গুলি ও ককটেলসহ গ্রেফতার করে। ওই ঘটনাকে সাজানো নাটক দাবি করে ছাত্রশিবির শনিবারের মধ্যে তাদের নিঃশর্ত মুক্তি দাবি করে। অন্যথায় তারা আগামী রবিবার রাজশাহী, নাটোর, চাঁপাইনবাবগঞ্জ ও পাবনা জেলায় সকাল-সন্ধ্যা হরতাল আহবান করে। এছাড়া সংগঠনের নেতাকর্মীদের মুক্তি ও রবিবারের হরতালের সমর্থনে ছাত্রশিবির গতকাল বেলা সাড়ে ১১টায় নিউ মার্কেট এলাকায় বিক্ষোভ মিছিল বের করে। এসময় পুলিশ ছাত্রশিবিরের মিছিলের পিছু নিলে শিবিরের নেতাকর্মীরা পুলিশের উপর ইটপাটকেল নিক্ষেপ করে। সেসময় পুলিশের সাথে তাদের সংঘর্ষ বেধে যায়। সংঘর্ষ চলাকালে নিউ মার্কেট এলাকায় চরম আতংক ছড়িয়ে পড়ে। দোকানপাট বন্ধ হয়ে যায়। লোকজন ছোটাছুটি শুরু করে।
এদিকে নগরীর বোয়ালিয়া মডেল থানায় গ্রেফতারকৃত সাইফুদ্দিন ইয়াহিয়াসহ শিবিরের ৮ নেতাকর্মীর বিরুদ্ধে অস্ত্র, বিস্ফোরক ও সন্ত্রাস বিরোধী আইনে পৃথক ৩টি মামলা দায়ের করেছেন র্যাব কর্মকর্তারা। বোয়ালিয়া থানার ওসি জিয়াউর রহমান জিয়া জানান, আসামিদের প্রত্যেকের ৭ দিনের পুলিশ রিমান্ডের আবেদনসহ শুক্রবার সকালে আদালতের মাধ্যমে তাদের জেলহাজতে পাঠানো হয়েছে।



535117,550934
বাংলাদেশের গার্মেন্টসে মজুরি সবচেয়ে কম
অন্যান্য
প্রকাশ : ২৭ সেপ্টেম্বর ২০১৩, ২২:০৮
বিশ্বের অন্যান্য যেসব দেশ বাংলাদেশের সাথে প্রতিযোগিতা করে পোশাক রফতানি করে সেসব দেশে শ্রমিকদের মজুরি বাংলাদেশের চেয়ে অনেক বেশি। চীনে একজন শ্রমিকের ন্যূনতম মজুরি ২২৩ মার্কিন ডলার। পার্শ্ববর্তী দেশ ভারত এবং উদীয়মান অর্থনীতির দেশ কম্বোডিয়ায় এ মজুরি ৭০ মার্কিন ডলার। ইন্দোনেশিয়ায় একজন শ্রমিকের ন্যূনতম মজুরি ১১৪ ডলার এবং ভিয়েতনামে ১০৯ ডলার। আর বাংলাদেশে একজন শ্রমিকের ন্যূনতম মজুরি ৪০ ডলারের মতো।
বাংলাদেশের তৈরি পোশাক রফতানিকারকরা বহুবিধ সুবিধা ভোগ করার পরও এ খাতের প্রাণ শ্রমিকদের বেতন বাড়ানোর ক্ষেত্রে তাদের অনীহা প্রবল।
ইউরোপীয় ইউনিয়নের (ইইউ) দেশগুলোতে তৈরি পোশাক রফতানির ক্ষেত্রে বাংলাদেশ শুল্কমুক্ত সুবিধা পায় দীর্ঘদিন ধরে। এছাড়া কানাডা, অস্ট্রেলিয়া এবং জাপানে রফতানির ক্ষেত্রেও এ সুবিধা অব্যাহত আছে। ভারত, চীন এবং কোরিয়ায় পোশাক রফতানির ক্ষেত্রে বাংলাদেশের উদ্যোক্তারা আংশিক শুল্কমুক্ত সুবিধা পেয়ে থাকেন। এর বাইরেও নতুন বাজারে পোশাক রফতানি করলে (যেসব দেশে আগে বাংলাদেশের পোশাক রফতানি হয়নি) উদ্যোক্তরা দুই শতাংশ হারে প্রণোদনা পান।
এর বাইরেও স্থানীয় কাপড় সূতা ব্যবহার করলে সরকার পাঁচ শতাংশ বিকল্প নগদ সহায়তা দেয় সরকার। কিন্তু এতকিছুর পরও ২০১০ সালের পর ২০১৩ সালে এসে উদ্যোক্তারা শ্রমিকদের ন্যায্য মজুরি মাত্র ৬’শ টাকা বাড়াতে চান। আর এ নিয়ে গত কয়েকদিন ধরে পোশাক শিল্পে তীব্র শ্রমিক অসন্তোষ বিরাজ করছে। বিশ্বের বাজারে বাংলাদেশের পোশাক শিল্পের নেতিবাচক প্রভাব পড়েছে।
তৈরি পোশাক রফতানিতে প্রতিবছর যে হারে প্রবৃদ্ধি হয়েছে সে তুলনায় শ্রমিকদের বেতন বাড়ানো হয়নি। শুধু ইউরোপ, যুক্তরাষ্ট্র এবং কানাডাই নয়, বিভিন্ন নতুন বাজারে পোশাক রফতানি বেড়েছে। ২০১১-১২ অর্থবছরের জুলাই থেকে ডিসেম্বর মাসে অস্ট্রেলিয়া, ব্রাজিল, চিলি, চীন, ভারত, জাপান, দক্ষিণ কোরিয়া, মেক্সিকো, রাশিয়া, দক্ষিণ আফ্রিকা এবং তুরস্কে বাংলাদেশ মোট ৮০ কোটি মার্কিন ডলারের পোশাক রফতানি করেছিলো। এর পরের অর্থবছরে অর্থাত্ ২০১২-১৩ অর্থবছরের একই সময়ে এ রফতানি গিয়ে দাঁড়িয়েছে প্রায় একশ কোটি মার্কিন ডলারে।
এদিকে, বড় আকারে যেসব উদ্যোক্তা তৈরি পোশাক রফতানি করেন তাদের অনেকেই নানা খাতে তাদের ব্যবসা বাড়িয়েছেন। শুধু পোশাক কারখানা দিয়ে শুরু করলেও পরে তাদের বিনিয়োগ গেছে টেলিকম, হাউজিং, কৃষি, খাদ্য প্রক্রিয়াকরণ শিল্প, ব্যাংক, বীমা, নানা আর্থিক প্রতিষ্ঠানসহ বিভিন্ন খাতে। কিন্তু সফলভাবে তাদের পোশাক কারখানা এখনো চললেও শ্রমিকদের জীবন চালানোর মতো মজুরি নির্ধারণে তাদের অনেকেরই অনীহা রয়েছে।
বাংলাদেশের গার্মেন্টস শিল্পের প্রসারে ৭০ এর দশক থেকে যে দুটি বিষয় কাজ করেছে তা হলো উত্তর আমেরিকার দেশগুলোর কোটা সহায়তা এবং ইউরোপীয়ান দেশগুলোর অগ্রাধিকারমূলক বাণিজ্য সুবিধা। ১৯৮০ সাল থেকে তৈরি পোশাক বাংলাদেশের উল্লেখযোগ্য রফতানির তালিকায় নাম লেখাতে থাকে। ২০০২ সালে এসে বাংলাদেশ মোট ৫ বিলিয়ন মার্কিন ডলারের তৈরি পোশাক রফতানি করে। ২০০৫ সালে কোটা উঠে যাবার পরও বাংলাদেশের উদ্যোক্তারা তাদের সক্ষমতা দিয়ে ক্রেতাদের ধরে রাখতে সক্ষম হয়। এর ফলে যে বাংলাদেশ ২০০৭ সালে প্রায় ১১ বিলিয়ন ডলারের পোশাক রফতানি করতো তা আজ ২০ বিলিয়ন মার্কিন ডলারে উন্নীত হয়েছে।
রফতানি এত বাড়লেও পোশাক শ্রমিকদের মজুরি তেমন বাড়েনি। ২০১০ সালের আগে বাংলাদেশের একজন পোশাক শ্রমিক ন্যূনতম মজুরি পেতেন এক হাজার ৬৬২ টাকা। ২০১০ সালে এসে তা দাঁড়ায় তিন হাজার টাকায়। সর্বশেষ যে মজুরি বোর্ড গঠিত হয়েছে তাতে বিজিএমইএর পক্ষ থেকে শ্রমিকদের ন্যূনতম মজুরি ৬’শ টাকা বাড়ানোর প্রস্তাব দেয়া হয়েছে। এসব বিষয়ে বিজিএমইএ নেতাদের কেউ কথা বলতে রাজি হননি।



535118,550935
নির্বাচনে কিং মেকার হতে চায় হেফাজত
অন্যান্য
প্রকাশ : ২৭ সেপ্টেম্বর ২০১৩, ২২:০৮
আসন্ন জাতীয় সংসদ নির্বাচনে হেফাজতে ইসলামের ব্যানারে কোনো প্রার্থী প্রতিদ্বন্দ্বিতা করবেন না। কওমী মাদ্রাসাভিত্তিক এ সংগঠনের আওতায় কয়েকটি রাজনৈতিক দল থাকলেও তারা আলাদাভাবে যে যার মত করে প্রার্থী দেবেন। ইতিমধ্যে দুয়েকটি দলের পক্ষ থেকে প্রার্থীর নাম ঘোষণাসহ নির্বাচনী প্রক্রিয়া শুরু হয়েছে। তবে রাজনৈতিক সংগঠন না হওয়ায় হেফাজতের পক্ষে নির্বাচনী লড়াইয়ে অবতীর্ণ হওয়ার সুযোগ নেই। তা সত্ত্বেও হেফাজত নেতাদের দাবি নির্বাচনী লড়াইয়ে সরাসরি অংশ না নিলেও পরবর্তী সরকার গঠনে হেফাজতই হবে ‘কিং মেকার’।
জানা গেছে, সারা দেশে ছোটবড় কওমী মাদ্রাসা রয়েছে প্রায় ৪০ হাজার। এসব মাদ্রাসায় ছাত্র-শিক্ষক মিলিয়ে ভোটার সংখ্যা ৬০ থেকে ৭০ লাখ। হেফাজত নেতাদের হিসাব অনুযায়ী মাদ্রাসার সাথে প্রত্যক্ষভাবে জড়িত ছাত্র শিক্ষকদের সাথে যদি গড়ে ৩ জন করেও ভোটার থাকে তাহলে সারা দেশে হেফাজতে ইসলামের নীতি আদর্শে বিশ্বাসী ভোটার সংখ্যা ২ কোটির বেশি।
হেফাজতে ইসলামভুক্ত দলগুলোর মধ্যে রয়েছে নেজামে ইসলাম পার্টি, জমিয়তে উলামায়ে ইসলাম, ইসলামী ঐক্যজোট, খেলাফতে মজলিশ (২ গ্রুপ), খেলাফত আন্দোলন ও ইসলামী আন্দোলন বাংলাদেশ। এদের মধ্যে ইতিমধ্যেই ময়দানে নেমে পড়েছে ইসলামী আন্দোলন বাংলাদেশ, ইসলামী ঐক্যজোট ও নেজামে ইসলাম পার্টি। পীরসাহেব চরমোনাইয়ের নেতৃত্বাধীন ইসলামী আন্দোলন বৃহত্তর চট্টগ্রাম, কক্সবাজার, রাঙামাটি, খাগড়াছড়ি ও বান্দরবান জেলার প্রার্থীদের নাম ঘোষণা করেছে। নেজামে ইসলাম পার্টির সভাপতি মুফতি ইজহারুল ইসলাম ১৮ দলীয় জোটের কাছ থেকে ৫০টি আসন চাওয়া হবে বলে ঘোষণা দিয়েছেন।
হেফাজত সূত্র জানায়, ইসলামী ঐক্যজোট নেতা ও হেফাজতের যুগ্ম মহাসচিব মাওলানা মঈনুদ্দীন রুহী এবং মুফতি ফয়জুল্লাহ যথাক্রমে চট্টগ্রামের হাটহাজারী ও রাঙ্গুনিয়া থেকে নির্বাচন করবেন। এছাড়া জমিয়তে উলামায়ে ইসলাম নেতা মুফতি ওয়াক্কাস যশোরের মনিরামপুর আসন থেকে নির্বাচন করবেন।
হেফাজতে ইসলামের সাংগঠনিক সম্পাদক মাওলানা আজিজুল হক ইসলামাবাদী গতকাল শুক্রবার ইত্তেফাককে বলেন, হেফাজতের প্রতি এই ২ কোটি ভোটারের আস্থার ভিত্তি অত্যন্ত মজবুত। তাই হেফাজত ঘোষিত ১৩ দফা পূরণের সুস্পষ্ট অঙ্গীকার যারা করবে ২ কোটি ভোটারের ভোট তাদের পক্ষেই যাবে।



535119,550936
রাজশাহীতে ৩০ সেপ্টেম্বর মানববন্ধন করবেন নারীরা
অন্যান্য
প্রকাশ : ২৭ সেপ্টেম্বর ২০১৩, ২২:০৯
হেফাজতের ১৩ দফার প্রতিবাদে রাজশাহীতে মাঠে নামছেন নারীরা। জেলার প্রতিটি উপজেলায় নারীদের সংগঠিত করতে কাজ করছেন স্থানীয় নারী জনপ্রতিনিধিরা। আগামী ৩০ সেপ্টেম্বর রাজশাহীর সবগুলো উপজেলায় একযোগে মানববন্ধন কর্মসূচির মাধ্যমে মাঠে নামবেন তারা। উপজেলা পর্যায়ে নারীদের সংগঠিত করার পর এখন ইউনিয়ন পর্যায়ে নারীদের একত্রিত করার কাজ চলছে। জেলা নারী উন্নয়ন ফোরাম এই কাজ করছে।
রাজশাহী জেলা নারী উন্নয়ন ফোরামের সাধারণ সম্পাদক ও পুঠিয়া উপজেলা চেয়ারম্যান মর্জিনা বেগম সরি জানান, হেফাজতে ইসলাম ১৩ দফা ঘোষণা দিয়ে নারীদের ঘরের মধ্যে বন্দি করে রাখার যে কৌশল নিয়েছে তার বিরুদ্ধে মাঠে নামতে উপজেলা থেকে শুরু করে ইউনিয়ন পর্যায় পর্যন্ত নারীদের সংগঠিত করা হচ্ছে।
স্থানীয় নারী জনপ্রতিনিধিরা জানান, হেফাজতের ১৩ দফা নিয়ে নারীরা উদ্বিগ্ন। ১৩ দফা বাস্তবায়ন হলে নারীরা কী ধরনের সমস্যায় পড়বেন এ নিয়ে সচেতনতা সৃষ্টিতে সভা অনুষ্ঠিত হচ্ছে। এতে তৃণমূলের নারীরা অংশ নিচ্ছেন।
রাজশাহী জেলা নারী উন্নয়ন ফোরামের সভাপতি ও পবা উপজেলা ভাইস চেয়ারম্যান সুফিয়া হাসান জানান, রাজশাহীর নারী জনপ্রতিনিধিদের নিয়ে এ ফোরাম গঠন করা হয়েছে। ফোরামের কাজ হচ্ছে নারীদের স্বার্থ সংরক্ষণ করা।
রাজশাহী জেলা মহিলা বিষয়ক কর্মকর্তা সাহানাজ বেগম জানান, কোনো রাজনৈতিক দলের বিপক্ষে নয়, নারীদের নিজেদের অধিকার সম্পর্কে সচেতন করতে এমন কর্মসূচি। সরকারিভাবে জেলার প্রতিটি উপজেলায় নারীদের নিয়ে উন্মুক্ত সংলাপ করা হয়েছে। যারা ধর্মকে ব্যবহার করে নারীর অগ্রযাত্রা রুখতে চায়, তাদের বিরুদ্ধে নারী সমাজকে রুখে দাঁড়ানোর আহ্বান জানানো হচ্ছে।



535120,550937
আমলাদের উস্কানি দিয়েছে, বিএনপি আমি সতর্ক করেছি :নাসিম
অন্যান্য
প্রকাশ : ২৭ সেপ্টেম্বর ২০১৩, ২২:০৯
আওয়ামী লীগের প্রেসিডিয়াম সদস্য ও সাবেক স্বরাষ্ট্রমন্ত্রী মোহাম্মদ নাসিম বলেছেন, বিএনপি সরকারি কর্মকর্তাদের চক্রান্তের উস্কানি দিয়েছে। আর আমি শুধু জনপ্রশাসনের কর্মকর্তাদের সতর্ক করেছি মাত্র। যারা চক্রান্ত করেন তারাই সকল ক্ষেত্রে চক্রান্ত খোঁজেন।
‘সরকারের নির্দেশ মতো কাজ না করলে কপালে দুঃখ আছে’ মর্মে গত বুধবার মোহাম্মদ নাসিমের এ বক্তব্য রাজনৈতিকমহলে বেশ আলোচনার জন্ম দেয়। গতকাল শুক্রবার বঙ্গবন্ধু সাংস্কৃতিক জোটের এক আলোচনা সভায় তার আগের বক্তব্যের ব্যাখ্যা দেন নাসিম। তিনি বলেন, বিরোধী দলীয় নেতা খালেদা জিয়া রাজশাহীতে বলেছিলেন ২৪ অক্টোবরের পর নাকি আমাদের আইন মানা যাবে না, নির্দেশ মানা যাবে না। বিরোধী দল প্রশাসনকে অচল করতে আমলাদের উস্কানি দেবেন। অথচ আমরা চুপ থাকবো এটা হতে পারে না। তাই সরকারের কর্মকর্তাদের সতর্ক করেছি।
মোহাম্মদ নাসিম বলেন, সংবিধান অনুযায়ী তফসিল ঘোষণার আগপর্যন্ত বর্তমান সরকার দেশ পরিচালনা করবে। এ সময় প্রশাসন সরকারের কথা মত চলবে। বিএনপিকে উদ্দেশ্যে করে নাসিম বলেন, ২৪ অক্টোবর কি হবে? মহাপ্রলয় হবে? আসলে কিছুই হবে না। আমরা আছি, থাকবো। ২৪ অক্টোবর নিয়ে বিএনপি হুমকি ধামকি দিচ্ছে, নৈরাজ্য সৃষ্টির ষড়যন্ত্র করছে। আমরা তাদের নৈরাজ্যকে রাজনৈতিক ও প্রশাসনিকভাবে মোকাবেলা করবো। নাসিম বলেন, খালেদা জিয়া নির্বাচন চান না। কাদের মোল্লাসহ রাজাকারদের রক্ষা করাই তাদের আসল লক্ষ্য।
সংগঠনের সহ-সভাপতি মোবারক আলী শিকদারের সভাপতিত্বে আরো বক্তব্য রাখেন অভিনেতা এটিএম শামসুজ্জামান, নগর আওয়ামী লীগের সাংগঠনিক সম্পাদক শাহে আলম মুরাদ, বঙ্গবন্ধু সাংস্কৃতিক জোটের সাধারণ সম্পাদক অরুন সরকার রানা, কৃষক লীগের ভারপ্রাপ্ত শেখ জাহাঙ্গীর আলম, আওয়ামী লীগের উপ-কমিটির সদস্য বলরাম পোদ্দার প্রমুখ।



535121,550938
গার্মেন্টসে শক্তিশালী ট্রেড ইউনিয়ন চায় যুক্তরাষ্ট্র
অন্যান্য
প্রকাশ : ২৭ সেপ্টেম্বর ২০১৩, ২২:০৯
বাংলাদেশে গার্মেন্টস শ্রমিকদের অধিকার আদায়ের লক্ষ্যে শক্তিশালী ও কার্যকর ট্রেড ইউনিয়ন চায় যুক্তরাষ্ট্র। দেশটি মনে করে, কার্যকর ট্রেড ইউনিয়ন শ্রমিকদের অধিকার আদায়ের ক্ষেত্রে সচেতন করবে এবং এটি এই খাতের উন্নয়নেও সহায়ক হবে। সিনেটর ও সিনেট ফরেন রিলেশন্স কমিটির চেয়ারম্যান রবার্ট মেনেনডেজ দেশটির ব্র্যান্ড কোম্পানিগুলোর উদ্দেশ্যে পাঠানো এক চিঠিতে মার্কিন সরকারের এ মনোভাবের কথা জানিয়েছেন।
বর্তমানে বাংলাদেশের গার্মেন্টস খাতের উন্নয়নে যুক্তরাষ্ট্র ও কানাডার ক্রেতাদের নিয়ে গঠিত অ্যালায়েন্স ফর বাংলাদেশ ওয়ার্কার্স সেফটি নামের একটি জোট কাজ শুরু করেছে। এর নেতৃত্ব দিচ্ছেন অ্যালেন টসার। গত বুধবার সিনেটর মেনেনডেজ অ্যালেন টসারের কাছে চিঠিটি পাঠান। বিশ্বখ্যাত ওয়ালমার্ট, গ্যাপ এর মত ব্র্যান্ডও এই জোটের সদস্য। তারা আগামী এক বছরে তাদের কাছে পণ্য সরবরাহ করে এমন ৫০০ বাংলাদেশি কারখানা পরিদর্শন করবে। ওইসব কারখানার সমস্যা চিহ্নিত করে তা সমাধানে আর্থিক সহায়তা ও ঋণ দেবে। সিনেটর রবার্ট মেনেনডেজ এই পরিদর্শন প্রক্রিয়ায় ট্রেড ইউনিয়নকে অন্তর্ভুক্ত করার আহ্বান জানিয়ে বলেছেন, রানা প্লাজায় যদি শ্রমিকদের কার্যকর ট্রেড ইউনিয়ন থাকত তাহলে তাদের জোর করে কারখানায় কাজে যেতে বাধ্য করা সম্ভব হতো না।
এদিকে বুধবার নিউইয়র্ক টাইমস এর এক সম্পাদকীয়তে বলা হয়েছে, সামপ্রতিক ঘটনা প্রবাহের কারণে শ্রমিক অসন্তোষে অবাক হওয়ার কিছু নেই। কিন্তু বর্তমান সরকারকে অবশ্যই শ্রমিকদের প্রতি রাবার বুলেট ও টিয়ার শেল নিক্ষেপ বন্ধ করতে হবে। মূল্যস্ফীতির সঙ্গে সঙ্গতি রেখে তাদের মজুরি বাড়াতে হবে এবং তাদের ট্রেড ইউনিয়ন করার সুযোগ দিতে হবে।



535122,550939
ভাঙা ট্রেনে কুড়ানো মানিব্যাগে ২০ লাখ ডলারের চেক!
অন্যান্য
প্রকাশ : ২৭ সেপ্টেম্বর ২০১৩, ২২:০৯
কথায় বলে, ভাগ্যে থাকলে কেউ ছাইয়ের মধ্যে স্বর্ণমুদ্রা পেতে পারে। কথাটি আসলেই সত্যি! স্পেনের এক রেল কর্মচারী ভাঙ্গা ট্রেনে কুঁড়িয়ে পাওয়া মানিব্যাগে ২০ লাখ ডলারের চেক পেয়েছেন! সৌভাগ্য আর কাকে বলে!
মাদ্রিদের পুলিশ জানিয়েছে, রেলের আন্ডারগ্রাউন্ডে ভাঙ্গা একটি ট্রেন মেরামত করতে এক রেল কর্মচারীকে বলা হয়েছিল। ওই ট্রেনের দরজায় সমস্যা হয়েছিল। কর্মচারী যখন দরজাটা মেরামত করতে যায়, তখন সে একটি পুরানো মানিব্যাগ খুঁজে পায়। মানিব্যাগে কি আছে তা দেখার কৌতুহল দমাতে পারে না লোকটি। এতে যুক্তরাষ্ট্রের ক্যালিফোর্নিয়ার এক নাগরিকের ড্রাইভিং লাইসেন্স পাওয়া যায়। এর সঙ্গে পাওয়া যায় ২০ লাখ মার্কিন ডলারের (প্রায় সাড়ে ১৫ কোটি টাকার) একটি চেক! -ইউপিআই



535123,550940
আওয়ামী লীগ একঘরে হবে :মওদুদ
অন্যান্য
প্রকাশ : ২৭ সেপ্টেম্বর ২০১৩, ২২:০৯
বিএনপির স্থায়ী কমিটির সদস্য ব্যারিস্টার মওদুদ আহমেদ বলেছেন, সংবিধান সংশোধন হোক আর না হোক নির্বাচন হবে এবং সে নির্বাচনে বিএনপি জয়লাভ করবে। আর এক তরফা নির্বাচন হলে আওয়ামী লীগ একঘরে হয়ে যাবে ।
গতকাল শুক্রবার জাতীয় প্রেসক্লাব মিলনায়তনে জিয়া সাংস্কৃতিক সংগঠনের ২৯তম প্রতিষ্ঠাবার্ষিকী ও জিয়া সম্মাননা প্রদান অনুষ্ঠানে তিনি এ কথা বলেন। জিয়া সাংস্কৃতিক সংগঠন (জিসাস) এর আয়োজন করে।
মওদুদ বলেন, সংবিধান সংশোধন হোক বা না হোক নির্দলীয় সরকারের অধীনেই আগামী জাতীয় সংসদ নির্বাচন হবে। আ.লীগ ছাড়া এ নির্বাচনে কেউ যাবে না। জাতীয় পার্টির এরশাদ সাহেবও ইতোমধ্যে এ সরকারের অধীনে নির্বাচন না করার ঘোষণা দিয়েছেন। দলীয় সরকারের অধীনে নির্বাচন হলে কোনো দলই নির্বাচনে যাবে না।
তিনি বলেন, সরকারের উচিত শেষ অধিবেশনে সংবিধান সংশোধনী আনা। চলমান অধিবেশনে সংসদের শেষ অধিবেশন হলেও সংসদের মেয়াদ শেষ হবে ২৪ জানুয়ারি। কাজেই এ অধিবেশনে না আনলেও সংসদ ভাঙ্গার আগে সংশোধনী আনতে হবে।



535124,550941
ভারতে ‘না’ ভোটের পক্ষে সুপ্রিম কোর্টের ঐতিহাসিক রায়
অন্যান্য
প্রকাশ : ২৭ সেপ্টেম্বর ২০১৩, ২২:০৯
পার্লামেন্ট নির্বাচনে সকল প্রার্থীকে প্রত্যাখ্যানের অধিকারকে স্বীকৃতি দিয়ে এক ঐতিহাসিক রায় দিয়েছে ভারতের সুপ্রিম কোর্ট। দেশটির সর্বোচ্চ আদালত গতকাল শুক্রবার এই রায় দেয়। আগামী বছর অনুষ্ঠিত হতে যাওয়া লোকসভা নির্বাচনের প্রাক্কালে এই রায়কে গুরুত্বপূর্ণ সংস্কার হিসেবে দেখা হচ্ছে।
ভারতের প্রধান বিচারপতি পি সত্যশিবমের নেতৃত্বে একটি বেঞ্চ কেন্দ্রীয় নির্বাচন কমিশনকে ভোটিং মেশিন ও ব্যালট পেপারে সব দলের প্রতীকের পাশাপাশি ‘উপরের কাউকে না’ অপশন রেখে প্রয়োজনীয় পরিবর্তন আনার নির্দেশ দিয়েছে। সত্যশিবম রায় পাঠ করে বলেন, ‘বিকল্প পছন্দের সুযোগই হলো গণতন্ত্র আর ভোটারদের এই ‘না’ ভোট দেয়ার অধিকার দিয়ে ক্ষমতায়ন করা হবে।’
তিনি বলেন, ‘না’ ভোট রাজনৈতিক দল ও প্রার্থীদের সম্পর্কে ভোটাররা কি ধারণা পোষণ করে সে সম্পর্কে একটি পরিষ্কার সংকেত পাঠাবে। অধিকার সংগঠনগুলোর পক্ষ থেকে জোর দাবি সত্ত্বেও ভারতের ভোটারদের এ পর্যন্ত ‘না’ ভোট দেয়ার সুযোগ ছিল না। সংগঠনগুলো দাবি করছে, নির্বাচনে ৫০ শতাংশের বেশি ‘না’ ভোট পড়লে ওই নির্বাচনী এলাকায় পুনঃনির্বাচন করতে হবে। সত্যশিবম বলেন, ‘প্রার্থীদের প্রত্যাখ্যানের অধিকার নির্বাচনী রাজনীতিতে শুদ্ধতা আনবে।’
এদিকে, এই রায়ের পর সতর্ক প্রতিক্রিয়া ব্যক্ত করেছে ভারতের রাজনৈতিক দলগুলো। কংগ্রেসের জেনারেল সেক্রেটারি অজয় মাকেন বলেছেন, রায়ের কপি হাতে পাবার পর সেটা ভালোভাবে পর্যালোচনা করে প্রতিক্রিয়া জানাবেন। ভারতীয় জনতা পার্টির (বিজেপি) ভাইস প্রেসিডেন্ট মুকতার আব্বাস নকভি বলেন, পুরো রায় না পড়ে মন্তব্য করার ঠিক হবে না। দেখতে হবে সুপ্রিম কোর্ট রায় দেয়ার ক্ষেত্রে সবগুলো বিষয় বিবেচনায় নিয়েছে কি না। সিপিআই (এম) নেতা সিতারাম ইয়েচুরি বলেন, তিনি এই রায়ের সঙ্গে দ্বিমত পোষণ করেন। লোকসভার সাবেক স্পিকার সোমনাথ চ্যাটার্জিও বলেন, তিনি এই রায়ের সাথে একমত নন।



535125,550942
না’গঞ্জে শ্রমিক অসন্তোষ নিয়ে মালিক-শ্রমিক পরস্পর বিরোধী বক্তব্য
অন্যান্য
প্রকাশ : ২৭ সেপ্টেম্বর ২০১৩, ২২:০৯
নারায়ণগঞ্জে টানা তিনদিন শ্রমিক অসন্তোষের ঘটনা ঘটেছে। এসব অসন্তোষে প্রচুর গার্মেন্টস ভাংচুর, পুলিশের উপর হামলার ঘটনা ঘটে। শ্রমিক অসন্তোষ নিয়ে মালিক ও শ্রমিক নেতারা পরস্পর বিরোধী বক্তব্য দিয়েছেন। তবে খোঁজ নিয়ে জানা গেছে, এসব অসন্তোষের পেছনে ছিল কিছু শ্রমিক নেতার উস্কানি। আর হামলার সঙ্গে বহিরাগত অনুপ্রবেশকারীরাও ছিল।
গার্মেন্টস মালিকদের সংগঠন বাংলাদেশ নিটওয়্যার ম্যানুফেকচারার্স অ্যান্ড এক্সপোর্টাস অ্যাসোসিয়েশন সভাপতি সেলিম ওসমান বলেন, সামনে ঈদ ও পূজা আসছে। সবাই চাইবে এ সময় বাড়তি কিছু টাকা রোজগার করতে। কোন শ্রমিকই চাইবে না কোন প্রতিষ্ঠানে ভাংচুর করতে এবং তারা সেটা কখনই করে না। এলাকাভিত্তিক পেশী শক্তির কারণে এমন ঘটনা ঘটানো হচ্ছে। দেখা যায় বিশেষ করে গাজীপুর, নারায়ণগঞ্জ, সাভার এলাকায় এমন ঘটনা ঘটছে। উস্কানিদাতারা তাদের স্বার্থ আদায়ে শ্রমিকদের রাস্তায় নামিয়ে আনছে। আর এসব এলাকার বাড়িওয়ালারাই হচ্ছে সেই সকল পেশী শক্তি। শ্রমিকদের মজুরি বাড়লে তারা তাদের বাড়ি ভাড়া বাড়াতে পারবে।
তিনি আরও বলেন, আমরা শ্রমিকদের স্বার্থে কাজ করে যাচ্ছি। সরকার কর্তৃক মজুরি বোর্ডের অনুমোদন করার আগামী ডিসেম্বর মাসের ২৬ তারিখ পর্যন্ত সময় রয়েছে। কিন্তু আমরা বিকেএমইএ এর পক্ষ থেকে সেটা নভেম্বর মাসের মধ্যে অনুমোদন করতে অনুরোধ করেছি।
বাংলাদেশ টেক্সটাইল গার্মেন্টস শ্রমিক ফেডারেশন এর সভাপতি অ্যাডভোকেট মাহাবুবুর রহমান ইসমাইল জানান, গার্মেন্টসে হামলা ভাংচুরের ঘটনার জন্য মালিকরাই দায়ী। শ্রমিকদের অসন্তোষের সুযোগ তৃতীয় কোন পক্ষ নিতেই পারে।
ট্রেড ইউনিয়ন কেন্দ্র নারায়ণগঞ্জ জেলা শাখার সভাপতি হাফিজুল ইসলাম জানান, গার্মেন্টস এ ভাংচুরের ঘটনাগুলো সম্পূর্ণ পরিকল্পিত। গার্মেন্টস মালিকদের ভাড়াটিয়া সন্ত্রাসীরাই এসব কাজ করে থাকে। ভাংচুরের ঘটনার ভিডিও ফুটেজ দেখলেই তার প্রমাণ পাওয়া যাবে। কোন শ্রমিক ভাংচুর চালায় না।
গার্মেন্টস শ্রমিক ট্রেড ইউনিয়ন কেন্দ্র নারায়ণগঞ্জ জেলা শাখার সভাপতি এম এ শাহীন জানান, শ্রমিকরা কখনও গার্মেন্টসে ভাংচুর চালায় না।
ইউনাইটেড ফেডারেশন অব গার্মেন্টস ওয়ার্কার্স সভাপতি কাউসার আহমেদ পলাশ বলেন, এই শ্রমিক অসন্তোষ হুট করে ঘটে নাই। এটা দীর্ঘদিনের পুঞ্জিভূত ক্ষোভের বহিঃপ্রকাশ। বিজেএমইএ এর ৬০০ টাকা বৃদ্ধির প্রস্তাব সেই ক্ষোভকে উস্কে দিয়েছে।
পুলিশ সুপার সৈয়দ নূরুল ইসলাম বলেন, পুলিশ যেমন চাইলে অনেক কিছু করতে পারে না তেমনি ইচ্ছে করলে অনেক কিছু পারে। ৫০ জন পুলিশ যে কাজটি করতে পারে না সেই কাজটি একজন শ্রমিক নেতা করতে পারে। শ্রমিকরা নেতাদের কথা শুনছে না একথাটি আমাদের বিশ্বাস করতে কষ্ট হয়।
শিল্প পুলিশ নারায়ণগঞ্জ-৪ এর অতিরিক্ত পুলিশ সুপার মাসুদ আহমেদ জানান, রমজানের ঈদের পূর্বে শ্রমিক নেতৃবৃন্দের সঙ্গে আমাদের আলোচনার পরে সিদ্ধান্ত হয়েছিল যেকোন সমস্যা আমরা প্রথমে ফ্যাক্টরীর ভেতরেই সমাধান করবো। তবে বুধবার থেকে কি এমন হলো তা আমাদের বোধগম্য নয়।



535126,550943
নির্বাচন নিয়ে অনিশ্চয়তায় নতুন বিনিয়োগ বাধাগ্রস্ত
অন্যান্য
প্রকাশ : ২৭ সেপ্টেম্বর ২০১৩, ২২:১০
নির্বাচনকালীন তত্ত্বাবধায়ক সরকার ইস্যুতে সরকার ও বিরোধী জোটের পরস্পরবিরোধী অবস্থানের ফলে আগামী জাতীয় সংসদ নির্বাচন নিয়ে সৃষ্ট অনিশ্চয়তা দেশের বিনিয়োগ পরিস্থিতিকে স্থবির করে তুলেছে। কার্যত শিল্প ও অন্যান্য উত্পাদনশীল খাতে নতুন বিনিয়োগ আসছে না। বিশ্লেষকরা বলছেন, এমনিতেই নানা কারণে দেশের অর্থনীতি এক দুর্যোগপূর্ণ সময় অতিক্রম করছে। তার উপর নির্বাচনী অনিশ্চয়তা পরিস্থিতিকে জটিল করে তুলছে।
বর্তমানে গ্যাস ও বিদ্যুত্ সংকটে শিল্প ও অন্যান্য খাতে ব্যাহত হচ্ছে উত্পাদন। শেয়ারবাজারের ক্ষতিগ্রস্ত বিনিয়োগকারীদের জন্যও সরকার তেমন কিছু করতে পারেনি। সর্বশেষ বিষয় হিসেবে যোগ হয়েছে শ্রমিক অসন্তোষ। সার্বিক পরিস্থিতিতে শেষ সময়ে এসে সরকারের নির্বাচনী প্রতিশ্রুতি অনুযায়ী নতুন চাকরির ব্যবস্থা করাও মুশকিল হয়ে পড়েছে। উন্নয়ন ভাবুকরা বলছেন, পুরো পরিস্থিতির জন্য সরকারের অর্থনৈতিক অব্যবস্থাপনা ও নীতিনির্ধারকদের অদূরদর্শিতাই দায়ী।
সংশ্লিষ্ট সূত্রগুলো বলেছে, জাতীয় নির্বাচনের আগে কী ভাবে নতুন বিনিয়োগ টেনে অর্থনীতিকে চাঙ্গা করা যায়, তা নিয়ে সরকারের সংশ্লিষ্ট মন্ত্রী কিংবা আমলাদের কোন উদযোগই চোখে পড়ছে না। বিশেষজ্ঞরা বলেন, অর্থমন্ত্রীতো ঘোষণাই দিয়েছেন তিনি আর মন্ত্রী হবেন না। কাজেই কাজের প্রতি তার আন্তরিকতার ঘাটতি হতে পারে। একইভাবে অন্যান্য সংস্থাগুলোও সঠিকভাবে কাজ করছে না। মুদ্রানীতি কঠোর করার নামে যেভাবে বেসরকারি খাতে ঋণ প্রবাহ কমিয়ে ফেলা হয়েছে, আবার সুদের হার বাড়িয়ে দিয়ে ঋণকে অতিমাত্রায় ‘দামি’ করে তুলেছে তাতে বিনিয়োগকারী নিরুত্সাহিত হওয়াই স্বাভাবিক।
ব্যবসায়ী-শিল্পপতিরাতো আরো একধাপ এগিয়েই বললেন, নতুন চাকরি তো দূরের কথা, পরিস্থিতি আরও খারাপ হলে কর্মী ছাঁটাইয়ের পথেও যেতে হবে। ইতিমধ্যে বিভিন্ন প্রতিষ্ঠানে কর্মী ছাঁটাইও হচ্ছে। যেহেতু বেসরকারি প্রতিষ্ঠানে কর্মী নিয়োগ কিংবা ছাঁটাইয়ের কোন নিয়মিত তথ্য প্রদান করতে হয় না, সেকারণে বিষয়টি অনেকেরই নজর এড়িয়ে যাচ্ছে।
সূত্রমতে, রেমিটেন্স প্রবাহ না থাকলে অর্থনীতি আরো আগেই ভেঙে পড়তো। রফতানি খাতও অর্থনীতিকে টিকিয়ে রেখেছে। কিন্তু শেষ সময়ে এসে রফতানি খাতেও যে ধ্বংসলীলা প্রত্যক্ষ করছে জাতি, তাতে দেশের ইমেজ সংকট বাড়বে এবং রফতানিতে নেতিবাচক প্রভাব পড়বে বলেও মন্তব্য করেছেন বাংলাদেশ এক্সপোর্টার্স এসোসিয়েশনের সভাপতি সালাম মুর্শেদী। গার্মেন্টস কারখানা মালিকরা বলেন, যেসব গার্মেন্টস কারখানা সমৃদ্ধ এবং নিয়মিত বেতনভাতা পরিশোধ করা হয় সেগুলোতেই বেশি আক্রমণ হচ্ছে।
বিজিএমইএ নেতৃবৃন্দও মনে করছেন, দেশে গার্মেন্টস শিল্পের বিরুদ্ধে ষড়যন্ত্র সামপ্রতি অস্থিরতার মূল কারণ। এদিকে, সুযোগ বুঝে গার্মেন্টস ছাড়া অন্যান্য শিল্প-কারখানায়ও হামলা-উস্কানি দেয়া হচ্ছে। যা শিল্পপতি মহলকে গভীর উদ্বেগের মুখে ফেলেছে।
উদ্যোক্তাদের মতে, সামগ্রিকভাবে বর্তমান যে পরিস্থিতি তার ধাক্কা লেগেছে গাড়ি থেকে শুরু করে বিমান, শিল্পের চাকা থেকে সার, বাজার সব ক্ষেত্রেই। কেন্দ্রীয় ব্যাংকের নিয়মের কারণে আমদানি করা পণ্যের খরচও বেড়ে গেছে। এ রকম পরিস্থিতিতে নতুন বিনিয়োগ এবং শিল্পে উত্পাদনের গতি কমে আসায় কর্মসংস্থানে নেতিবাচক প্রভাব পড়ছে।
কিন্তু কীভাবে পরিস্থিতি শোধরাবে? এমন প্রশ্নের জবাবে অর্থনীতিবিদ ড. মুহম্মদ মাহবুব আলী বলেন, বিনিয়োগ বৃদ্ধি, সুদের হারের লাগাম টেনে ধরতে দীর্ঘমেয়াদি পদক্ষেপ নিতে হবে। শুধু বেসরকারি খাতে ঋণ কমিয়ে মূল্যস্ফীতি কমানোর উপায় খুঁজলে চলবে না। আমাদের এখানে কর্মসংস্থানকেই বড় করে দেখতে হবে। মানবসম্পদ উন্নয়নের দিকটি বরাবরই অবহেলিত রয়ে যাচ্ছে। মানবসম্পদ মন্ত্রণালয় করে যোগ্য লোককে দায়িত্ব দিলে এই মানবসম্পদই বদলে দিতে পারবে আমাদের অর্থনীতির চেহারা।



535127,550944
জঙ্গিবাদ ও দুর্নীতি নিয়ে তারেকের অবস্থান জানতে চায় যুক্তরাষ্ট্র
অন্যান্য
প্রকাশ : ২৭ সেপ্টেম্বর ২০১৩, ২২:১০
লন্ডনে অবস্থানরত বিএনপি’র সিনিয়র ভাইস চেয়ারম্যান তারেক রহমানের সঙ্গে বৈঠক করেছে ঢাকাস্থ মার্কিন দূতাবাসের এক কর্মকর্তা। বৈঠককালে জঙ্গিবাদ, দুর্নীতিসহ নানা বিষয়ে তারেক রহমানের নিজের ও তার দলের অবস্থান জানতে চান ঐ কর্মকর্তা। এ সময় তারেক রহমান বলেন, তার দল ভোটের মাধ্যমে ক্ষমতায় আসলে তারা এক নতুন ধারার সরকার গঠন করবে এবং দুর্নীতির বিরুদ্ধে জিরো টলারেন্স নীতি দেখাবে। এছাড়া জঙ্গিবাদের বিরুদ্ধে লড়াইয়ে তার দলের নতুন পরিকল্পনা রয়েছে।
কূটনৈতিক সূত্রে জানা যায়, গত ২৩ সেপ্টেম্বর লন্ডনের একটি হোটেলে মার্কিন দূতাবাসের রাজনৈতিক ও অর্থনৈতিক বিষয়ক কাউন্সিলর পুষ্পিন্দার ধিলন তারেক রহমানের সঙ্গে সাক্ষাত্ করেন। ঐ সময় বিএনপির ভাইস চেয়ারম্যান শমসের মবিন চৌধুরী উপস্থিত ছিলেন। প্রায় ৪০ মিনিট দীর্ঘ বৈঠকে দ্বিপক্ষীয় নানা ইস্যুতে আলোচনা হয় বলে জানা গেছে। ঢাকায় মার্কিন দূতাবাস সূত্রে জানা গেছে, সম্প্রতি মার্কিন দূতাবাসের ঐ কর্মকর্তা লন্ডনে তার পরিবারের সদস্যদের সঙ্গে সাক্ষাত্ করতে যান। লন্ডনে অবস্থানকালে তিনি ব্রিটিশ কর্মকর্তা, বাংলাদেশের বিষয়ে নজর রাখছে এমন ব্যক্তিসহ কয়েকজনের সঙ্গে সাক্ষাত্ করেন। তারেক রহমানের সঙ্গেও সাক্ষাত্ করেন তিনি।
বিএনপি’র চেয়ারপারসন বেগম খালেদা জিয়ার জ্যেষ্ঠ পুত্র তারেক রহমান ২০০৮ সালে সেপ্টেম্বরে তত্ত্বাবধায়ক সরকারের আমলে ঢাকা ছেড়ে যান। এরপর থেকে তিনি লন্ডনেই অবস্থান করছেন। বিএনপির ভারপ্রাপ্ত সাধারণ সম্পাদক মির্জা ফখরুল ইসলাম আলমগীর দাবি করেছেন, তত্ত্বাবধায়ক সরকারের আমলে নির্যাতনের কারণে তিনি এখনো অসুস্থ। তিনি দ্রুত দেশে ফিরে আসবেন এবং দলের রাজনীতির সঙ্গে যুক্ত হবেন।
বিএনপির শীর্ষ নেতারা যুক্তরাষ্ট্র দূতাবাসের কর্মকর্তার সঙ্গে এ বৈঠককে খুবই তাত্পর্যপূর্ণ বলে মনে করছেন। কূটনৈতিক সূত্রে জানা যায়, বর্তমানে যুক্তরাষ্ট্র তারেক রহমানের মনোভাব জানার চেষ্টা করছে।
২০১১ সালে উইকিলিকসের এক ফাঁস করা তারবার্তায় দেখা যায়, তারেক রহমানকে তারা সহিংসতার প্রতীক (সিম্বল অব ভায়োলেন্স) হিসাবে বিবেচনা করত। এমনকি যুক্তরাষ্ট্রে তারেক রহমানকে যেন প্রবেশ করতে দেয়া না হয়- সেজন্য ঢাকাস্থ মার্কিন দূতাবাস সুপারিশ করেছিল। মার্কিন দূতাবাস মনে করতো রাজনৈতিক দুর্নীতির জন্য তারেক রহমানের কুখ্যাতি রয়েছে এবং এ বিষয়টি যুক্তরাষ্ট্রের জাতীয় স্বার্থের জন্য অনুকূল নয়। ২০০৮ সালের ৩ নভেম্বর ঢাকায় তত্কালীন মার্কিন রাষ্ট্রদূত জেমস এফ মরিয়ার্টি এক গোপন তারবার্তায় তারেক রহমানের বড় কিছু দুর্নীতির বিষয়ে ওয়াশিংটনকে অবহিত করেছিলেন। এছাড়া যুক্তরাষ্ট্রে তারেক রহমানকে প্রবেশ করতে দেয়ার সম্ভাব্য ক্ষতিকর প্রভাব সম্পর্কে তার উদ্বেগের কথাও জানিয়েছিলেন। সূত্র জানায়, চলতি বছরের আগস্টে একটি দলীয় সভায় যোগ দিতে চাইলে যুক্তরাষ্ট্র তারেক রহমানকে ভিসা দেয়নি।



535128,550945
মুম্বাইয়ে পাঁচতলা ভবন বিধ্বস্ত
অন্যান্য
প্রকাশ : ২৭ সেপ্টেম্বর ২০১৩, ২২:১০
ভারতের বাণিজ্যিক রাজধানী মুম্বাইয়ে একটি পাঁচ-তলা আবাসিক ভবন ধসে ছয়জন নিহত হয়েছে। বিধ্বস্ত ভবনটির ভেতরে বহু লোক আহত হয়েছে। তবে মালিক সূত্র দাবি করেছে, ভবনের ধ্বংসস্তুপে একশ’র কম লোক আটকা পড়ে আছে। ঘটনার পরপরই বিভিন্ন উদ্ধারকারী বাহিনী উদ্ধার অভিযানে নেমে পড়ে।
মুম্বাই নগরীর পূর্বাঞ্চলে সম্পূর্ণভাবে ধুলিস্মাত্ হওয়া এ ভবনের চারপাশে ঘটনার পর হাজার হাজার লোক জড়ো হয়। এদের অনেকে তাদের নিখোঁজ আত্নীয়-স্বজনদের সন্ধান করতে থাকে। ধ্বংসস্তুপ সরানোর কাজে খনন যন্ত্র ব্যবহার করা হচ্ছে। উদ্ধারকারী দল ১২টি ফায়ার ইঞ্জিন নিয়ে ধ্বংসস্তুপের ভেতর থেকে লাশ বের করে আনতে নিরলসভাবে কাজ করে যাচ্ছে। তবে মুষলধারে বৃষ্টির কারণে উদ্ধারকার বাধাগ্রস্ত হয়। মুম্বাইয়ের দুর্যোগ ব্যবস্থাপনা কর্তৃপক্ষ জানায়, প্রাথমিকভাবে প্রাপ্ত খবর অনুযায়ী ভবনটিতে ২২টি পরিবার বসবাস করতো। দক্ষিণ মুম্বাইয়ের ডকইয়ার্ড রোডে অবস্থিত ভবনটি ছিল প্রায় পাঁচ দশকের পুরানো। এটি পৌর কর্মীদের কোয়ার্টার হিসেবে ব্যবহূত হয়ে আসছিল দীর্ঘদিন ধরে। কর্মকর্তারা জানান, শুক্রবার স্থানীয় সময় সকাল সোয়া ৬টায় যখন ভবনটি ধসে পড়ে তখন এর বেশিরভাগ বাসিন্দা ঘুমিয়ে ছিল। কয়েক বছর আগে ভবনটিকে বসবাসের অনুপযোগী হিসেবে ঘোষণা করে এর অধিবাসীদের অন্যত্র সরিয়ে নেয়ার নির্দেশ দেয়া হয়েছিল। উল্লেখ্য, মুম্বাই শহর ও এর পাশপাশের এলাকায় গত কয়েক মাসে অন্তত পাঁচটি ভবন ধসে পড়েছে। এর মধ্যে গত এপ্রিলে একটি ভবন ধসের ঘটনায় মারা যায় ৭৪ জন মানুষ।



535129,550946
ভুয়া সোনিয়া গান্ধীর খোঁজ পেয়েছে দিল্লির গোয়েন্দারা
অন্যান্য
প্রকাশ : ২৭ সেপ্টেম্বর ২০১৩, ২২:১০
বিশ্বের কয়েকজন প্রভাবশালী নারীর মধ্যে তিনি একজন। যিনি প্রধানমন্ত্রী না হয়েও প্রধানমন্ত্রীর চেয়ে বেশি ক্ষমতাধর বলে মনে করা হয়। তিনি ভারতের কংগ্রেস নেত্রী সোনিয়া গান্ধী। আর তার কণ্ঠ নকল করে এক মহিলা ফোন করেছিলেন ভারতের অ্যাটর্নি জেনারেলকে! তাকে ধমক দিয়ে মামলার তদবিরও করেছিলেন! অবশেষে সেই ভুঁয়া সোনিয়া গান্ধীর খোঁজ পেয়েছে দিল্লির গোয়েন্দারা।
দিল্লি পুলিশের একটি সূত্র জানিয়েছে, তারা ওই মহিলার খোঁজ পেয়েছেন। পিএসইউ সদর দপ্তরের পিএবিএক্স থেকে ফোন থেকে এই ভূয়া সোনিয়া গান্ধী ফোন করেছিলেন এটর্নি জেনারেলকে । অফিসের সবাই চলে যাওয়ার পর ফোনটি করা হয়। ওই মহিলা সনাক্ত হলেও শতভাগ নিশ্চিত হবার জন্য অধিকতর তদন্ত করা হচ্ছে। প্রমাণ পাওয়া গেলে তার বিরুদ্ধে কি ব্যবস্থা নেওয়া হবে সেই বিষয়টিও যাচাই করছে পুলিশ।
উল্লেখ্য, এই ফোন করা হয় ভারতের আলোচিত কয়লা কেলেঙ্কারি মামালার বিষয়ে। অ্যাটর্নি জেনারেলকে এক নারী সোনিয়া গান্ধীর কণ্ঠ নকল করে কয়লা কেলেঙ্কারি মামলার বিষয়ে অসন্তোষ প্রকাশ করেন। এই মামলায় করপোরেট প্রতিষ্ঠানগুলোকে নিয়ে বেশি মাতামাতি না করার আহবান জানানো হয়। গত ৫ ও ১১ সেপ্টেম্বর দুই দফা ফোন করা হয়। ওই দিন মামলার শুনানি চলছিল। অ্যাটর্নি জেনারেল আইন মন্ত্রণালয়ের সঙ্গে পরামর্শ করে। আইন মন্ত্রণালয় স্বরাষ্ট্র মন্ত্রণালয়কে জানায় এবং স্বরাষ্ট্রমন্ত্রণালয় তাত্ক্ষনিকভাবে পুলিশকে তদন্ত করার নির্দেশ দেয়। বিষয়টি সরকারের মধ্যে ব্যাপক তোলপাড় সৃষ্টি করে। - টিএনএন



535130,550947
ভারত থেকে পরীক্ষামূলক বিদ্যুত্ আসা শুরু
অন্যান্য
প্রকাশ : ২৭ সেপ্টেম্বর ২০১৩, ২২:১০
ভারত থেকে পরীক্ষামূলকভাবে বিদ্যুত্ আসা শুরু হয়েছে। বাংলাদেশে গতকাল শুক্রবার সকাল ১০টা ৪৭ মিনিটে বিদ্যুত্ সরবরাহ শুরু করে ভারত। প্রথমে আসে ৫০ মেগাওয়াট বিদ্যুত্। পরে সাড়ে ১২টার দিক থেকে শুরু হয় ১৭৫ মেগাওয়াটের সঞ্চালন। ভারতের বহরামপুর থেকে সঞ্চালন লাইনের মাধ্যমে বাংলাদেশের ভেড়ামারা উপকেন্দ্র হয়ে জাতীয় গ্রিডে যোগ হচ্ছে এই বিদ্যুত্।
আগামী ৫ অক্টোবর ভিডিও কনফারেন্সের মাধ্যমে প্রধানমন্ত্রী শেখ হাসিনা ও ভারতের প্রধানমন্ত্রী মনমোহন সিং যৌথভাবে এই বিদ্যুত্ আমদানি প্রক্রিয়া শুরু করবেন। এরপর সরকারি পর্যায় থেকে বাংলাদেশ নিয়মিত ২৫০ মেগাওয়াট বিদ্যুত্ আমদানি করতে থাকবে। বাংলাদেশ পাওয়ার গ্রিড কোম্পানির (পিজিসিবি) ব্যবস্থাপনা পরিচালক আলমগীর হোসেন বলেন, আমরা পরীক্ষামূলকভাবে বিদ্যুত্ আনা শুরু করেছি। ভারতের সঞ্চালন লাইন থেকে বাংলাদেশের সঞ্চালন লাইনে সফলভাবে বিদ্যুত্ আসছে। প্রধানমন্ত্রী উদ্বোধন করার আগ পর্যন্ত কখনো বিদ্যুত্ আসবে-কখনো বন্ধ থাকবে। এই কয়েকদিন পরীক্ষামূলকভাবে বিদ্যুত্ আনা হচ্ছে।
ভেড়ামারা (কুষ্টিয়া) সংবাদদাতা জানান, জেলার ভেড়ামারা উপজেলার মোকারিমপুর ইউনিয়নের রামকৃষ্টপুরে অবস্থিত গ্রিড উপকেন্দ্রে গতকাল পিজিসিবির কন্ট্রোল রুম থেকে ভারত হতে আমদানি করা ৫০ মেগাওয়াট বিদ্যুত্ জাতীয় গ্রিডে সঞ্চালন করা হয়। এ সময় পিজিসিবির প্রকল্প পরিচালক কাজী ইশতিয়াক হাসানসহ বাংলাদেশ ও ভারতের সংশ্লিষ্ট কর্মকর্তারা উপস্থিত ছিলেন। পিজিসিবির প্রকল্প পরিচালক কাজী ইশতিয়াক হাসান বলেন, পুরোপুরি ৫’শ মেগাওয়াট বিদ্যুত্ জাতীয় গ্রিডের সঞ্চালনের আওতায় নভেম্বরের শেষে আনা হবে।
সংশ্লিষ্ট সূত্রে জানা যায়, ৭০ কিলোমিটার লম্বা এই সঞ্চালন লাইনে ভারতের বহরমপুর থেকে সে দেশের সীমান্ত পর্যন্ত ১৯৫টি টাওয়ার স্থাপন করা হয়েছে। অন্যদিকে বাংলাদেশের ভেড়ামারা স্টেশন থেকে দৌলতপুর উপজেলার রামকৃষ্ণপুর ইউনিয়নের প্রকটনগর সীমান্ত পর্যন্ত স্থাপন করা হয়েছে ৭৮টি টাওয়ার। এই অংশের বিদ্যুত্ সঞ্চালন লাইন লম্বায় ২৭ কিলোমিটার। বাংলাদেশ ভারত মিলিয়ে পুরো ৯৭ কিলোমিটার এ সঞ্চালন লাইন নির্মাণ করা হয়েছে। এছাড়া ভারতের বহরমপুর এবং বাংলাদেশের ভেড়ামারায় নির্মাণ করা হয়েছে ২টি সাবস্টেশন।
উল্লেখ্য, ভারত থেকে ৫০০ মেগাওয়াট বিদ্যুত্ কেনা হবে। এর মধ্যে ভারতের রাষ্ট্রীয় খাত থেকে ২৫০ মেগাওয়াট এবং বেসরকারি খাত থেকে আরো ২৫০ মেগাওয়াট বিদ্যুত্। রাষ্ট্রীয় খাতের বিদ্যুত্ কিনতে ২৫ বছরের ক্রয় চুক্তি করা হয়েছে। বেসরকারি খাত থেকে ২৫০ মেগাওয়াট বিদ্যুত্ আমদানি করতে ভারতের পাওয়ার ট্রেডিং করপোরেশনের (পিটিসি) দর প্রস্তাব অনুযায়ী বিদ্যুতের দাম পড়বে ৬ টাকা ৩৪ পয়সা। এর সঙ্গে ভারত এবং বাংলাদেশ অংশের হুইলিং চার্জ যুক্ত হবে।



535131,550948
১০০ বছর বয়সে ড্রাইভিং লাইসেন্স নবায়ন!
অন্যান্য
প্রকাশ : ২৭ সেপ্টেম্বর ২০১৩, ২২:১০
দক্ষতা কিংবা মেধার কাছে বয়স কোনো বাধা নয়। শারীরিক কর্মক্ষমতা ধরে রাখতে পারলে মানুষ যে কোনো বয়সে যে কোনো কিছু করতে পারে। আর সুইডেনের এক বৃদ্ধ সেটি প্রমাণও করেছেন। একশ বছর বয়স পর্যন্ত অনেকে বাঁচেই না, সেখানে তিনি তার গাড়ি চালানোর জন্য ‘ড্রাইভিং লাইসেন্স’ নবায়ন করেছেন!
বারটিল জোসেফসন নামের ওই ব্যক্তি জানান, তিনি তার জন্মদিন উপলক্ষ্যে একটি নতুন গাড়ি কিনেছেন। এজন্য ড্রাইভিং লাইসেন্সও নবায়ন করেছেন। একশ বছর বয়সেও তিনি গাড়ি চালাতে চান। যতোদিন পর্যন্ত পারবেন ততদিন তিনি এই কাজটি করে যাবেন! এর কোনো সময়সীমা নেই। আগামী মাস থেকে তিনি নতুন গাড়িটি চালানো শুরু করবেন। বারটিল আরো জানান, বন্ধুদের কাছে যাওয়ার জন্য সপ্তাহে চারবার তার ভক্সওয়াগন গাড়িটি চালান। সুইডেনের পরিবহন বিভাগ জানিয়েছে, ৬ মিলিয়ন ড্রাইভিং লাইসেন্সের মধ্যে দেড় মিলিয়ন চালকের বয়স ৬৫ কিংবা তার উপরে। কিন্তু একশ বছর বয়সে ড্রাইভিং লাইসেন্স নবায়ন হওয়টা খুবই দুর্লভ! -ইউএসওয়েব ডেইলি



535132,550949
মঙ্গলজুড়ে পানি!
অন্যান্য
প্রকাশ : ২৭ সেপ্টেম্বর ২০১৩, ২২:১০
মানুষের বসবাসের জন্য মঙ্গল গ্রহ কি আরেকটি স্থান হতে যাচ্ছে? সেরকমই আভাস পাওয়া যাচ্ছে। সমপ্রতি গ্রহটিতে পানি খুঁজে পেয়েছে যুক্তরাষ্ট্রের মহাকাশ গবেষণা সংস্থা নাসা। সংস্থাটির নভোযান কিউরিওসিটি পানির এই অস্তিত্ব খুঁজে পায়। তবে আলাদাভাবে পানি নয়, মাটিতে অন্যান্য খনিজের সঙ্গে পানি মিশে আছে। খবর বিবিসির।
দেখা গেছে, মঙ্গলের মাটির প্রতি ঘনফুটে প্রায় ১ লিটার পানি আছে। গ্রহটির লালচে ধুলোর আস্তরণ পানিতে ভেজা। বিজ্ঞানীরা পরীক্ষা করে দেখেছেন, এই আস্তরণের মোট ওজনের দুই শতাংশই পানি। কিউরিওসিটির গবেষক লরি লেসিন ও তার সহকর্মীরা সায়েন্স ম্যাগাজিনে জানান, মঙ্গলপৃষ্ঠ থেকে খুঁড়ে তোলা কাদামাটির নমুনা পরীক্ষায় পানির অস্তিত্বের এই সন্ধান পাওয়া গেছে। কিউরিওসিটি কাদামাটির এ নমুনা পরীক্ষা করতে এটিকে তাপ দিলে বেরিয়ে আসা বাষ্পে অনেকাংশেই পাওয়া যায় পানির উপাদান। পানি ছাড়াও উত্তপ্ত মাটি থেকে বেরিয়ে আসে সালফার ডাই অক্সাইড, কার্বন ডাই অক্সাইড এবং অক্সিজেন। লেসিন বলেন, এক ঘনফুট কাদামাটি নিয়ে কয়েক ডিগ্রি তাপমাত্রায় গরম করলেই দুই পাইন্ট (দুই বোতলের মতো) পানি পাওয়া যাবে। মঙ্গলের যে জায়গায়ই যাওয়া হোক না কেন সবখানেই একই পরিমাণ পানি পাওয়া যাবে বলেই ধারণা বিজ্ঞানীদের। মঙ্গলপৃষ্ঠে একসময় পানির প্রবাহ ছিল এমনকি খরস্রোতা নদীও ছিল বলে ধারণা করা হয়। নদীর চিহ্ন এর আগে খুঁজে পায় কিউরিওসিটি। কিন্তু পাওয়া যায়নি বহমান পানি।



535133,550950
হবিগঞ্জে দুই দল গ্রামবাসীর সংঘর্ষে আহত ৫০
অন্যান্য
প্রকাশ : ২৭ সেপ্টেম্বর ২০১৩, ২২:১০
জেলায় একটি সরকারি খালে মাছ ধরা নিয়ে গতকাল শুক্রবার ২ গ্রামবাসীর মধ্যে সংঘর্ষে ৫০ জন আহত হয়েছে। প্রায় আড়াইঘণ্টা ধরে এ সংঘর্ষ চলে। খবর পেয়ে সহকারী পুলিশ সুপার মোজাম্মেল হকের নেতৃত্বে একদল পুলিশ ঘটনাস্থলে পৌঁছে ৫০ রাউন্ড রাবার বুলেট ও ১ রাউন্ড টিয়ার সেল নিক্ষেপ করে পরিস্থিতি নিয়ন্ত্রণে আনে।
পুলিশ ও এলাকাবাসী সূত্রে জানা যায়, সদর উপজেলার লুকড়া ইউনিয়নের সেপটি নামে সরকারি খালে মাছ ধরা নিয়ে ধল এবং বামকান্দি গ্রামবাসীর মধ্যে দীর্ঘদিন ধরে বিরোধ চলছিল। এর জের ধরে উভয় পক্ষ গতকাল সকাল ৮টায় উভয় পক্ষ টেঁটা, ফিকল, বল্লমসহ দেশি অস্ত্র নিয়ে খাল দখল করতে যায়। এ সময় তাদের মধ্যে উত্তেজনা ছড়িয়ে পড়ে। এক পর্যায়ে সকাল ৯টায় একপক্ষ আরেক পক্ষের ওপর চড়াও হলে সংঘর্ষ বাঁধে। সংঘর্ষে গুরুতর আহতদের মধ্যে অন্তত ৪০ জনকে সদর আধুনিক হাসপাতালে ভর্তি করা হয়েছে।



535134,550951
খালেদা জিয়া আজ যশোর যাবেন, কাল খুলনায় জনসভা
অন্যান্য
প্রকাশ : ২৭ সেপ্টেম্বর ২০১৩, ২২:১১
আজ শনিবার যশোর আসছেন বিএনপি চেয়ারপারসন বেগম খালেদা জিয়া। যশোর সার্কিট হাউজে রাতযাপন করে কাল রবিবার দুপুর ১২ টায় খুলনার উদ্দেশে তিনি যাত্রা করবেন। সেখানে বিকাল তিনটা ১৮ দলীয় জোট আয়োজিত জনসভায় ভাষণ দেবেন তিনি।
তত্ত্বাবধায়ক সরকারের দাবিতে চূড়ান্ত আন্দোলনের প্রস্তুতি হিসাবে ইতিমধ্যে বেগম জিয়া নরসিংদী, রংপুর ও রাজশাহীতে জনসভা করেছেন। এই জনসভার পর ৫ অক্টোবর সিলেটে যাবেন বেগম জিয়া।
এদিকে যশোর অফিস জানায়, জেলা বিএনপির সাধারণ সম্পাদক সৈয়দ সাবেরুল হক সাবু জানিয়েছেন, মাগুরার সীমাখালী এলাকা থেকে যশোর হয়ে নওয়াপাড়া পর্যন্ত প্রায় দেড়শ’ তোরণ স্থাপন করা হয়েছে। এছাড়াও সড়কের পাশে অসংখ্য সাইনবোর্ড, প্ল্যাকার্ড, বিলবোর্ড স্থাপন করা হয়েছে। এর মাধ্যমে নির্দলীয়, নিরপেক্ষ তত্ত্বাবধায়ক সরকারের দাবিকে জনগণের মাঝে ছড়িয়ে দেয়া হচ্ছে।



535135,550952
জামায়াত পোশাক শিল্পে বিশৃঙ্খলা সৃষ্টির অপপ্রয়াস চালাচ্ছে
অন্যান্য
প্রকাশ : ২৭ সেপ্টেম্বর ২০১৩, ২২:১১
স্বরাষ্ট্রমন্ত্রী ড. মহীউদ্দীন খান আলমগীর বলেছেন, দেশের পোশাক শিল্পে জামায়াত ও প্রতিক্রিয়াশীল রাজনৈতিক দলের লোক বিশৃঙ্খলা সৃষ্টির অপপ্রয়াস চালাচ্ছে। তৈরি পোশাক শিল্প আমাদের দেশের সম্পদ। এই সম্পদ রক্ষা করা আমাদের জাতীয় দায়িত্ব। এক্ষেত্রে কতিপয় ভাড়াটে লোক জামায়াত এবং প্রতিক্রিয়াশীল রাজনৈতিক দল বিশৃঙ্খলা সৃষ্টির অপপ্রয়াস চালাচ্ছে। এদের আমরা শক্ত হাতে দমন করবো। এর মধ্যে আমরা যে পদক্ষেপ নিয়েছি, সেই পদক্ষেপের আলোকে আমাদের তৈরি পোশাক শিল্প পূর্ণাঙ্গভাবে সচল রাখার চেষ্টা করা হচ্ছে।
গতকাল শুক্রবার দুপুরে চাঁদপুরের কচুয়া উপজেলা পরিষদ মিলনায়তনে বেসরকারি সংস্থা সমন্বিত কচুয়া উন্নয়ন প্রকল্প (কেআইডিপি) কর্তৃক আয়োজিত রাস্তা বনায়ন কর্মসূচির উপকারভোগীদের মাঝে চেক বিতরণ অনুষ্ঠান শেষে সাংবাদিকদের প্রশ্নের জবাবে তিনি এসব কথা বলেন। এ সময় উপস্থিত ছিলেন পুলিশ সুপার মো. আমির জাফর, উপজেলা পরিষদের চেয়ারম্যান আইয়ুব আলী পাটওয়ারী, কেআইডিপির নির্বাহী পরিচালক মজিবুর রহমান প্রমুখ।



535136,550953
বাংলাদেশে গণতন্ত্র হত্যাকারীরা সক্রিয়
অন্যান্য
প্রকাশ : ২৭ সেপ্টেম্বর ২০১৩, ২২:১১
নিউইয়র্কে প্রধানমন্ত্রীর সফরসঙ্গী ও আওয়ামী লীগের উপদেষ্টামন্ডলীর সদস্য আমির হোসেন আমু এমপি বলেছেন, বর্তমান সরকার শিক্ষা, স্বাস্থ্য, কৃষি, বিদ্যুত্ খাতসহ প্রতিটি ক্ষেত্রে ব্যাপক উন্নয়ন সাধন করেছে। কিন্তু সব উন্নয়ন দৃশ্যমান হলেও তা পুরোপুরি সরকারের অনুকূলে বিরাজ করছে না। কারণ দেশে গণতন্ত্র হত্যাকারীরা সক্রিয় রয়েছে। তিনি বলেন, বিএনপি তত্ত্বাবধায়ক সরকারের দাবি আদায়ের নামে দেশে অরাজকতা সৃষ্টি করছে। কিন্তু তাদের মূল দাবি এটা নয়। তাদের মূল দাবি যুদ্ধাপরাধীদের বাঁচানো এবং বিচার বানচাল করা। স্থানীয় সময় বৃহস্পতিবার সন্ধ্যায় নিউইয়র্কের জ্যাকসন হাইটসের একটি রেস্টুরেন্টে প্রবাসী ঝালকাঠিবাসী আয়োজিত এক মতবিনিময় সভায় এসব কথা বলেন আমির হোসেন আমু।
মতবিনিময় সভায় তিনি বলেন, বর্তমান সরকারের আমলে সব নির্বাচন শান্তিপূর্ণ হয়েছে। বিরোধী দল একটি নির্বাচন নিয়েও কারচুপির অভিযোগ আনতে পারেনি। তিনি বলেন, দীর্ঘদিনের ঘাঁটি হিসাবে পরিচিত হবিগঞ্জের উপ-নির্বাচনে মাত্র এক হাজার ভোটের ব্যবধানে আওয়ামী লীগের প্রার্থী হেরেছিলেন। অথচ সরকার হস্তক্ষেপ করলে জয়ী হতে পারতেন।



535137,550954
চট্টগ্রামে শরত্কালীন বই উত্সব শুরু
অন্যান্য
প্রকাশ : ২৭ সেপ্টেম্বর ২০১৩, ২২:১১
বিশিষ্ট সমাজবিজ্ঞানী প্রিমিয়ার বিশ্ববিদ্যালয়ের উপাচার্য ড. অনুপম সেন বলেছেন, বই মানে আনন্দ, বই মানে সভ্যতা। বিশ্বে দুটো সমাজ আছে একটি অক্ষর ভিত্তিক অন্যটা নিরক্ষর। অক্ষর ভিত্তিক সমাজ লেখার মাধ্যমে, দর্শনের মাধ্যমে বিশ্বকে আলোকিত ও উন্নত করছে। মানুষকে জাগানোর জন্য, উদ্দীপ্ত করার জন্য বইয়ের ভূমিকা অনস্বীকার্য। সবকিছুর জন্যে বইয়ের কাছে আমাদের যেতে হয়।
গতকাল শুক্রবার সকালে চট্টগ্রাম একাডেমি আয়োজিত শরত্কালীন বই উত্সবে প্রধান অতিথির বক্তৃতায় তিনি এসব কথা বলেন। নগরীর চট্টগ্রাম একাডেমি মিলনায়তনে অনুষ্ঠিত তিনদিনব্যাপী এ উত্সবের উদ্বোধক ছিলেন প্রখ্যাত সাহিত্যিক-মুক্তিযোদ্ধা বেগম মুশতারী শফী। উত্সব আহবায়ক প্রাবন্ধিক আমিনুর রশীদ কাদেরীর সভাপতিত্বে অনুষ্ঠানে বক্তব্য রাখেন একাডেমির মহাপরিচালক নেছার আহমদ, প্রাবন্ধিক ডা. মো. রেজাউল করিম, কক্সবাজার জেলা শিক্ষা অফিসার রিটন কুমার বড়ুয়া, সমাজসেবী লায়ন আবদুর রশীদ, একাডেমির প্রতিষ্ঠাতা সংগঠক কবি রাশেদ রউফ, উত্সব সচিব মো. জাহাঙ্গীর মিঞা। বই উত্সব প্রতিদিন বিকাল ৪টা থেকে রাত ৮টা পর্যন্ত সবার জন্যে উন্মুক্ত।



535138,550955
ফুলবাড়ীয়ায় নিজ বাড়ি থেকে পরিবারের সদস্যদের পিটিয়ে উচ্ছেদ করলো প্রভাবশালীরা
অন্যান্য
প্রকাশ : ২৭ সেপ্টেম্বর ২০১৩, ২২:১১
জেলার ফুলবাড়ীয়া উপজেলা সদরের গৌরীপুরে গতকাল শুক্রবার সকালে নিজ বাড়ি থেকে প্রভাবশালীরা নিরীহ এক পরিবারের সদস্যদের পিটিয়ে উচ্ছেদ করেছে। এ ঘটনায় একই পরিবারের ৪ মহিলা সদস্য আহত হয়। ফুলবাড়ীয়া থানার ওসি আনোয়ার হোসেন ভুঁইয়া বলেন, নিজ বাড়ি থেকে উচ্ছেদ করার অভিযোগ আমরা পেয়েছি। এ ঘটনায় মামলার প্রস্তুতি চলছে।
সংশ্লিষ্ট সূত্রে জানা যায়, উপজেলা সদরের গৌরীপুরে মৃত আ. হাকিমের স্ত্রী মালেকা খাতুন (৬০) স্বামীর জমিতে ১২ বছর ধরে ১ ছেলে ও ৪ মেয়ে নিয়ে বসবাস করছেন। এ জমি নিয়ে পাশের বাড়ির আ. গফর ও হেলাল গংদের সাথে তার দীর্ঘদিন ধরে আদালতে মামলা চলছে। জমি সংক্রান্ত বিরোধের জের ধরে গত বৃহস্পতিবার দুপুরে সন্ত্রাসীরা মালেকার বাড়ির চারপাশে বেড়া দিয়ে গাছ কেটে ফেলে। এ সময় সন্ত্রাসীরা মালেকা খাতুন, তার মেয়ে শিল্পী আকতার (২০), পারভিন আকতার (২৩), কুলসুমকে (১৩) পিটিয়ে আহত করে। আহতদের ফুলবাড়ীয়া হাসপাতালে ভর্তি করা হয়েছে। একইভাবে প্রভাবশালী সন্ত্রাসীরা গতকাল সকালে মালেকার বাড়ির দরজা ভেঙে জমি থেকে তাদের উচ্ছেদ করে। খবর পেয়ে পুলিশ গিয়ে পরিস্থিতি নিয়ন্ত্রণে আনে। বৃদ্ধা মালেকা (৬৫) বলেন, আমি এখন ছেলে-মেয়ে নিয়ে কোথায় যাবো? আসামিরা প্রকাশ্যে ঘোরাফেরা করে আমাদের হুমকি দিচ্ছে।



535139,550956
কওমী মাদ্রাসা সরকারের আওতায় নিলে কঠোর অন্দোলন
অন্যান্য
প্রকাশ : ২৭ সেপ্টেম্বর ২০১৩, ২২:১১
দেশের কওমী মাদ্রাসাগুলো সরকারের আওতায় নিতে সংসদে কোন ধরনের বিল পাস হলে কঠোর আন্দোলন গড়ে তোলা হবে বলে ঘোষণা দিয়েছেন হেফাজতে ইসলাম নারায়ণগঞ্জ জেলা কমিটির আহবায়ক মাওলানা আবদুল আউয়াল।
গতকাল শুক্রবার দুপুরে শহরের ডিআইটি রেলওয়ে কলোনী জামে মসজিদে জুমআর নামাজের বয়ানে তিনি বলেন, কওমী মাদ্রাসাগুলো যদি সরকার তাদের আওতায় নিয়ে নেয় তাহলে এসব মাদ্রাসা সরকারের তল্পিবাহক হয়ে যাবে। এটা হলে জেলার আলেম ওলামারা আর হাত গুটিয়ে বসে থাকবে না। এমন কঠোর আন্দোলন গড়ে তোলা হবে; যা সরকার বাহাদুর কল্পনা করতে পারবে না। তিনি আরো বলেন, জেলার আলেম ওলামারা সরকারের কোন রক্তচক্ষুকে ভয় পায় না। তারা শহীদ হতে প্রস্তুত। এ সময় মসজিদে নামাজ পড়তে আসা কয়েক হাজার মুসল্লী তার বক্তব্যের সঙ্গে একাত্মতা প্রকাশ করেন।



535140,550957
মালয়েশিয়া যাওয়ার পথে টেকনাফে দালালসহ আটক ৯
অন্যান্য
প্রকাশ : ২৭ সেপ্টেম্বর ২০১৩, ২২:১১
জেলায় মালয়েশিয়া যাওয়ার পথে দালালসহ ৯ জনকে আটক করেছে বিজিবি। গতকাল শুক্রবার হোয়াইক্যং বিওপি বিজিবির জওয়ানরা চেকপোস্টে ঢাকাগামী যাত্রীবাহী একটি বাসে তল্ল¬¬াশি চালিয়ে এদেরকে আটক করে। এদের মধ্যে নরসিংদীর ২ জন, নারায়ণগঞ্জের ৭ জন রয়েছে।
৪২ ব্যাটলিয়ান বিজিবির অতিরিক্ত পরিচালক মেজর সফিকুর রহমান এ তথ্য নিশ্চিত করেছেন। আটক আটজন ভিকটিম ও দালাল মোঃ ইব্রাহিম খলিলকে থানায় প্রেরণ করে মানব পাচারকারী আইনের আওতায় তাদের বিরুদ্ধে মামলা হয়েছে।
এ ধরনের চক্র নিরীহ লোকদের মালয়েশিয়ায় প্রেরণের নামে প্রতারণা করে তাদের কাছ থেকে বিপুল পরিমাণ অর্থ হাতিয়ে নিচ্ছে। এদের মধ্যে অনেকেই সাগরে মারা পড়ছে। কয়েক হাজার লোক মিয়ানমার, ভারত, ইন্দোনেশিয়া, থাইল্যান্ড ও শ্রীলংকার কারাগারে মানবেতর জীবন যাপন করছে। পাচারকারীচক্র মিয়ানমারসহ দেশের বিভিন্ন জেলার লোকজনকে পাচারের জন্য উপকূল দিয়ে ট্রলারে করে জাহাজে তুলে দিচ্ছে। সাগর পথে মানব পাচারের মত অবৈধ কাজে কঠোর প্রতিরোধ ব্যবস্থা না থাকায় তা অব্যাহত রয়েছে।



535141,550958
বাঁশখালীতে মহিলা বাহিনী প্রধানসহ ১৬ জলদস্যু গ্রেফতার
অন্যান্য
প্রকাশ : ২৭ সেপ্টেম্বর ২০১৩, ২২:১২
গতকাল শুক্রবার সকাল থেকে বিকাল পর্যন্ত কোস্ট গার্ড বেইস চট্টগ্রাম ও কোস্ট স্টেশন কুতুবদিয়ার সমন্বয়ে একটি বিশেষ দল চট্টগ্রামের বাঁশখালী থানাধীন চানুয়া ইউনিয়নের কদুবখালী এলাকায় অভিযান চালিয়ে বাইশ্যা ডাকাত ও রহিমা বাহিনীর ১৬ জলদস্যুকে গ্রেফতার করেছে। গত ১ এপ্রিল বাঁশখালীর অদূরে সমুদ্রে দুর্ধর্ষ ডাকাতি ও ৩১ জেলেকে মেরে হাত-পা বেঁধে পানিতে ফেলে দেয়ার ঘটনার সাথে জড়িত প্রধান আসামি বাইশ্যা ডাকাতের বোন রহিমা বাহিনীর প্রধান রহিমা এবং তাহার সহযোগীদের অস্ত্রসহ গ্রেফতার করা হয়। অভিযানকালে ডাকাত দলের সাথে কোস্টগার্ডের গুলি বিনিময় হয়। গোলাগুলির একপর্যায়ে কোস্টগার্ড ১৬ জলদস্যুকে গ্রেফতার করে। ঘটনাস্থল থেকে ২টি আগ্নেয়াস্ত্র ও ৯টি রামদা উদ্ধার করা হয়েছে।-প্রেস বিজ্ঞপ্তি



535142,550959
আওয়ামী লীগ-বিএনপির দ্বন্দ্বের অবসান!
অন্যান্য
প্রকাশ : ২৭ সেপ্টেম্বর ২০১৩, ২২:১২
রাজশাহী সিটি কর্পোরেশনের (রাসিক) বর্তমান মেয়র মোসাদ্দেক হোসেন বুলবুল এবং সাবেক মেয়র এ.এইচ.এম খায়রুজ্জামান লিটনের মধ্যস্থতায় ১৫ নম্বর ওয়ার্ড আওয়ামী লীগ ও বিএনপির দ্বন্দ্বের অবসান হয়েছে। মঙ্গলবার সন্ধ্যায় নগরীর একটি কমিউনিটি সেন্টারে দুই মেয়র এলাকাবাসীকে সাথে নিয়ে বিবদমান আওয়ামী লীগ এবং বিএনপি নেতৃবৃন্দের সঙ্গে সমস্যা সমাধানে আলোচনায় বসেন এবং তাদের দ্বন্দ্ব মিটিয়ে দেন। এর আগে গত কয়েক সপ্তাহ ধরে ১৫ নম্বর ওয়ার্ডে আওয়ামী লীগ ও বিএনপির নেতাকর্মীদের মধ্যে দ্বন্দ্ব চলছিল।



535143,550960
বাংলাদেশি শ্রমিক নিতে সৌদি নিষেধাজ্ঞা প্রত্যাহারের উদ্যোগ
অন্যান্য
প্রকাশ : ২৭ সেপ্টেম্বর ২০১৩, ২২:১২
বাংলাদেশ থেকে শ্রমিক নেয়ার ওপর নিষেধাজ্ঞা তুলে নিতে সৌদি আরবের সরকারকে সুপারিশ করেছে দেশটির মন্ত্রী পরিষদের একটি প্যানেল। সুপারিশ অনুযায়ী পর্যায়ক্রমে বাংলাদেশ থেকে শ্রমিক নেয়া শুরু হবে। প্রাথমিকভাবে গাড়ি চালক ও গৃহপরিচারিকা নেবে দেশটি। সূত্রের বরাত দিয়ে সৌদি আরবের ইংরেজি দৈনিক ‘আরব নিউজে’র এক প্রতিবেদনে এ কথা বলা হয়েছে।
সৌদি আরবে বাংলাদেশের শ্রম বিষয়ক কনসাল মোকাম্মেল হোসেন এ পদক্ষেপকে স্বাগত জানিয়ে আরব নিউজকে বলেন, সম্প্রতি বাংলাদেশের প্রধানমন্ত্রী শেখ হাসিনা আরো বেশি হারে শ্রমিক নেয়ার জন্য সৌদি আরবের সরকারের প্রতি আহবান জানিয়েছিলেন। এর মাধ্যমে বাংলাদেশ থেকে আরো দক্ষ ও প্রশিক্ষিত শ্রমশক্তি রপ্তানি করা সম্ভব হবে।
বর্তমানে সৌদি আরবে ১২ লাখ ৮০ হাজারের বেশি বৈধ বাংলাদেশি শ্রমিক রয়েছে। ২০০৮ সালে নিষেধাজ্ঞা আরোপের আগে বাংলাদেশ থেকে প্রতি বছর প্রায় দেড় লাখ শ্রমিক কাজের জন্য দেশটিতে যেত। দেশটির শ্রম মন্ত্রণালয় সূত্র জানায়, বাংলাদেশ অঙ্গীকার করেছে অপরাধ কর্মকাণ্ডে জড়িত কোনো নাগরিককে তারা পাঠাবে না। সে অনুযায়ী কম খরচে বাংলাদেশ দক্ষ ও প্রশিক্ষিত শ্রমিক পাঠাতে পারবে।



535144,550961
গাজীপুরে পোশাক শ্রমিকরা কাজে যোগ দিয়েছেন
অন্যান্য
প্রকাশ : ২৭ সেপ্টেম্বর ২০১৩, ২২:১২
জেলায় বিভিন্ন গার্মেন্টস কারখানার পোশাক শ্রমিকরা শান্তিপূর্ণ পরিবেশে নিজ নিজ কর্মস্থলে যোগ দিয়েছেন। এর ফলে বেতন বৃদ্ধির দাবিতে বিক্ষোভ, অবরোধ, ভাংচুর, অগ্নিসংযাগ ও পুলিশের সাথে পোশাক শ্রমিকদের ধাওয়া-পাল্টা ধাওয়ার মতো কোনো ঘটনা গতকাল শুক্রবার ঘটেনি। গত কয়েক দিনের সহিংসতার পর গাজীপুরের সার্বিক পরিস্থিতি বর্তমানে শান্ত। মহাসড়কগুলোতে গতকাল সকাল থেকে দেখা গেছে জলকামানসহ পুলিশের টহল।
শনিবার থেকে বৃহস্পতিবার পর্যন্ত একটানা চলেছে পোশাক শ্রমিকদের বেতন ৮ হাজার টাকা করার দাবিতে বিক্ষোভ, ভাংচুর, অবরোধ, অগ্নিসংযোগ, শ্রমিক-পুলিশ সংঘর্ষসহ ধাওয়া-পাল্টা ধাওয়ার ঘটনা। এ আন্দোলনের কারণে বন্ধ হয়ে পড়েছিল জেলার প্রায় সব গার্মেন্টস কারখানা। গত কয়েকদিনের ঘটনায় টিয়ার শেল, রাবার বুলেট, কাঁদানো গ্যাস নিক্ষেপ ও শ্রমিক-পুলিশ সংঘর্ষে পুলিশসহ প্রায় ৫’শ শ্রমিক আহত হয়েছেন। জয়দেবপুর থানার ওসি এসএম কামরুজ্জামান বলেন, নিরাপত্তার জন্য সড়কগুলোতে পুলিশের টহল অব্যাহত আছে। এছাড়া সার্বিক পরিস্থিতি এখন প্রশাসনের অনুকূলে রয়েছে।



535145,550962
গার্মেন্টস শ্রমিকদের যৌক্তিক দাবি মেনে নিন
অন্যান্য
প্রকাশ : ২৭ সেপ্টেম্বর ২০১৩, ২২:১২
দেশের সম্ভাবনাময় গার্মেন্টস শিল্প নিয়ে সরকারের ষড়যন্ত্র বন্ধ এবং শ্রমিকদের যৌক্তিক দাবী মেনে নেয়ার জন্য সরকারের প্রতি আহ্বান জানিয়েছে জামায়াতে ইসলামী।
জামায়াতের ভারপ্রাপ্ত সেক্রেটারি জেনারেল মাওলানা রফিকুল ইসলাম খান গতকাল এক বিবৃতিতে বলেন, বাংলাদেশের অর্থনীতির মেরুদণ্ড গার্মেন্টস শিল্পে যে ধ্বংসাত্মক কর্মকাণ্ড চলছে তাতে দেশবাসী গভীরভাবে উদ্বিগ্ন। রফতানী আয়ের শতকরা ৮০ ভাগ আসছে এ শিল্প থেকে। এ শিল্পে লক্ষ লক্ষ নারী শ্রমিক কর্মরত আছে। বাংলাদেশের অর্থনীতির সম্ভাবনাময় গার্মেন্টস খাত ধ্বংস করার জন্য দেশি-বিদেশি ষড়যন্ত্রের তিনি নিন্দা ও প্রতিবাদ জানান। বিবৃতিতে বলা হয় এ সরকার ক্ষমতায় আসার পর থেকেই বিদ্যুত্ ও গ্যাস সংকটের কারণে গার্মেন্টস শিল্প ভয়াবহ সংকটের সম্মুখীন হচ্ছে।



535146,550963
বালিয়াকান্দির নিখোঁজ ব্যবসায়ীর লাশ ফরিদপুরে উদ্ধার
অন্যান্য
প্রকাশ : ২৭ সেপ্টেম্বর ২০১৩, ২২:১২
জেলার বালিয়াকান্দি সদর ইউনিয়নের ভীমনগর গ্রামের পুরাতন মেশিন ব্যবসায়ী আনোয়ার হোসেন বিশ্বাসের (৩৫) লাশ ফরিদপুরের মধুখালী উপজেলার মধুমতি নদী থেকে উদ্ধার করা হয়েছে। নিখোঁজ হওয়ার ৫ দিন পর গত বৃহস্পতিবার রাতে পুলিশ তার লাশ উদ্ধার করে। নিহত আনোয়ার বালিয়াকান্দি ইউনিয়নের ভীমনগর গ্রামের বাসিন্দা।



535147,550964
প্রকৃতিকে ভালো না বাসার উদাহরণ
অন্যান্য
প্রকাশ : ২৭ সেপ্টেম্বর ২০১৩, ২২:১৩
বাংলাদেশের রামপালে প্রস্তাবিত বিদ্যুত্ কেন্দ্র এবং সুন্দরবনে এর ক্ষতিকর প্রভাব সম্পর্কে টাইম ম্যাগাজিনে গত ২৬ সেপ্টেম্বর একটি নিবন্ধ প্রকাশিত হয়েছে। নিবন্ধটির সারসংক্ষেপ নিচে দেয়া হলো:
বিশ্বের বৃহত্তম ম্যানগ্রোভ ফরেস্ট সুন্দরবনের ভবিষ্যত্ নিয়ে শঙ্কার মধ্যে আছেন পরিবেশবাদীরা। কারণ, সুন্দরবন থেকে ১৪ কিলোমিটার দূরে রামপাল এলাকায় ১ হাজার ৩২০ মেগাওয়াটের কয়লাভিত্তিক তাপ বিদ্যুত্ কেন্দ্র স্থাপন হতে যাচ্ছে। ভারতের সঙ্গে বাংলাদেশ সরকার যৌথ উদ্যোগে এ বিদ্যুত্ কেন্দ্র তৈরির উদ্যোগ নিয়েছে। সরকার বলছে, এ বিদ্যুত্ প্রকল্পের মাধ্যমে প্রত্যন্ত অঞ্চলের মানুষের কাছে বিদ্যুত্ পৌঁছে দেয়া সম্ভব হবে। কিন্তু এই বিদ্যুত্ কেন্দ্র নির্মাণের বিরোধিতা করছে পরিবেশবাদীরা। তারা বলছে, সুন্দরবনের এত নিকটে কয়লাভিত্তিক বিদ্যুত্ কেন্দ্র স্থাপন করা হলে তা পরিবেশের ওপর বিরূপ প্রভাব ফেলবে। এতে সুন্দরবনের সংলগ্ন পানির ডলফিন থেকে শুরু করে রয়েল বেঙ্গল টাইগারসহ বন্য প্রাণীদের অস্তিত্ব হুমকির মুখে পড়বে। বিশেষজ্ঞরা বলছেন, বন্যাঝুঁকিতে থাকা নিচু সমতল ভূমির বাংলাদেশকে সুন্দরবন সব সময় রক্ষা করেছে। সুন্দরবনের ক্ষতি হলে আবহাওয়াজনিত ভয়ংকর ঝুঁকির মধ্যে পড়বে বাংলাদেশ। এ প্রসঙ্গে সুন্দরবন রক্ষা কমিটির সদস্য প্রকৌশলী কল্লোল মোস্তফা জানিয়েছেন, স্বাভাবিক কেউ এ ধরনের প্রকল্পে মত দিতে পারে না।
রামপালের বিদ্যুত্ কেন্দ্রের সক্ষমতার সঙ্গে ১৯৭৯ সালে যুক্তরাষ্ট্রের টেক্সাসে নির্মিত একটি কয়লাভিত্তিক তাপ বিদ্যুত্ কেন্দ্রের উদাহরণ টেনে আনছেন সমালোচকেরা। তাঁদের যুক্তি হচ্ছে, টেক্সাসের কয়লাভিত্তিক বিদ্যুত্ কেন্দ্র স্থাপনের সময় কর্তৃপক্ষ পরিবেশের ক্ষতি হবে না বলেছিল। কিন্তু ২০১০ সালে এসে গবেষকেরা জানান, ওই বিদ্যুত্ কেন্দ্র থেকে প্রতিবছর নির্গত ৩০ হাজার টন সালফার ডাই-অক্সাইড কৃষিক্ষেত্রে মারাত্মক ক্ষতিকর প্রভাব ফেলছে। এর পরিপ্রেক্ষিতে ওই বিদ্যুত্ কেন্দ্রটি বন্ধ করে দেয়ার দাবি উঠছে। আর বাংলাদেশের রামপালে প্রস্তাবিত কয়লা বিদ্যুত্ কেন্দ্র প্রতিবছর ৫২ হাজার টন সালফার ডাই-অক্সাইড নির্গমন করবে।
এর আগে চলতি বছরের জানুয়ারি মাসে রামপালে কয়লাভিত্তিক তাপ বিদ্যুত্ কেন্দ্র পরিবেশের ক্ষতির কারণ হবে বলে ছাড়পত্র দেয় বাংলাদেশের পরিবেশ অধিদপ্তর। তবে সমালোচকেরা বলছেন, এখানে স্বচ্ছতার অভাব রয়েছে। এ প্রকল্পে ভারতের অতি আগ্রহ নিয়েও জনমনে সন্দেহ তৈরি হচ্ছে।



535148,550965
কক্সবাজারে আজ শেষ হচ্ছে আন্তর্জাতিক মুক্ত সফটওয়্যার মেলা
অন্যান্য
প্রকাশ : ২৭ সেপ্টেম্বর ২০১৩, ২২:১৩
জেলায় দুই দিনব্যাপী আন্তর্জাতিক মুক্ত সফটওয়ার মেলা আজ শনিবার শেষ হচ্ছে। কক্সবাজার শহরের মোটেল রোডের ‘সানি বিচ ইন্টারন্যাশনাল স্কুল’ ক্যাম্পাসে গতকাল শুক্রবার মেলার উদ্বোধন হয়। ঢাকার বাইরে এবারই প্রথম কক্সবাজারে এই মেলা অনুষ্ঠিত হচ্ছে।
মেলা সূত্রে জানা যায়, সকাল ৯-৪টা পর্যন্ত সর্বসাধারণের জন্য এ মেলা উন্মুক্ত থাকবে। ফ্রি সফটওয়ার সম্পর্কে সাধারণ মানুষের মাঝে সচেতনতা সৃষ্টি করতেই কক্সবাজার অনলাইন প্রফেশনাল কমিউনিটি ও কক্সবাজার ইংলিশ ক্লাবের সহযোগিতায় ‘মুক্ত সফটওয়ার ফাউন্ডেশন’ এই মেলার আয়োজন করছে। দেশের শীর্ষস্থানীয় মুক্ত সফটওয়ার প্রতিষ্ঠানগুলো এতে অংশ নিয়েছে। এছাড়া মেলায় মুক্ত সফটওয়ারও বিতরণ করা হচ্ছে।



535149,550966
চলচ্চিত্র প্রযোজক নাজিম উদ্দিনের রহস্যজনক মৃত্যু
অন্যান্য
প্রকাশ : ২৭ সেপ্টেম্বর ২০১৩, ২২:১৩
চলচ্চিত্র প্রযোজক ও কেরানীগঞ্জের শুভাড্যা ইউনিয়নের সাবেক চেয়ারম্যান নাজিম উদ্দিনের (৫৮) রহস্যজনক মৃত্যু হয়েছে। গতকাল শুক্রবার দুপুর ২টার দিকে ভাটারা থানা পুলিশ রাজধানীর এ্যাপোলো হাসপাতাল থেকে তার মৃতদেহ উদ্ধার করে ঢাকা মেডিক্যাল কলেজ হাসপাতালের মর্গে পাঠিয়েছে।
হাসপাতাল সূত্র জানায়, বৃহস্পতিবার রাত আড়াইটার দিকে অসুস্থ হয়ে এ্যাপোলো হাসপাতালে ভর্তি হলে শুক্রবার সকাল ৮টার দিকে তার মৃত্যু হয়। পুলিশ জানায়, পরিবারের অভিযোগের প্রেক্ষিতে লাশ ময়না তদন্তের জন্য ঢাকা মেডিক্যাল কলেজ মর্গে পাঠানো হয়েছে।



535150,550967
আজকের রাশিফল
অন্যান্য
প্রকাশ : ২৮ সেপ্টেম্বর ২০১৩, ১৭:৪৫
২৯ সেপ্টেম্বর, ২০১৩ খ্রিস্টাব্দ, রবিবার
আজ ১৪ আশ্বিন ১৪২০ বঙ্গাব্দ এবং ২২ জিলক্বদ, ১৪৩৪ হিজরি। নৈসর্গিক রাশিচক্রে রবি আজ তুলা রাশিতে অবস্থান করছে। আজ সূর্যোদয় ৫-৫৯ মিনিটে এবং সূর্যাস্ত ৫-৫৪ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি তুলা রাশির জাতক/জাতিকা। আপনার জন্মসংখ্যা ২। আপনার উপর প্রভাবকারী গ্রহ চন্দ্র ও শুক্র। আপনার শুভসংখ্যা ২ ও ৬। শুভবার শুক্র ও সোমবার। শুভরত্ন :হীরা ও মুক্তা।
প্রকৃতিগতভাবে আপনি:অমায়িক, বিনয়ী, মিশুক ও নিবেদিতপ্রাণ। কৌশলী ও ডিপ্লোম্যাসীতে আপনি দক্ষ। অন্যদের সহজেই প্রভাবিত ও উদ্বুদ্ধ করতে পারেন। দ্রুত চিন্তা করতে পারেন। যে কোন পরিস্থিতি অনায়াসে উপলব্ধি করতে পারেন। অল্প সময়ে সঠিক সিদ্ধান্ত নিতে পারেন। ভাবাবেগজনিত প্রতিক্রিয়ায় আপনি কম ভোগেন। কি করতে পারলেন না তা নিয়ে দুশ্চিন্তা না করে কি করা যায় তা আপনি চিন্তা করেন। উদ্যোগী হলে আপনার সাফল্যের পথ কেউ রুদ্ধ করতে পারবে না ।
জন্মগ্রহণকারী বিশিষ্ট ব্যক্তিত্ব: রবার্ট ক্লাইভ, ডক্টর জে বি রাইন, বিজ্ঞানী এনরিকো ফেরমী, ক্রিকেটার আয়ান চ্যাপেল, সেনানায়ক হোরাসিও নেলসন, নবীনা।
দ্বাদশ রাশির পূর্বাভাস
মেষ রাশি
২১ মার্চ-২০ এপ্রিল\ ব্যবসায়িক বিষয়াদিতে সতর্কতা অবলম্বন করুন। অভিজ্ঞতা নেই এমন ব্যবসায় না জড়ালেই ভালো করবেন। নতুন বিনিয়োগে সতর্ক থাকুন। আজ কোনো ঝুঁকি নেয়া ঠিক হবে না। সন্তানের কোনো বিষয়ে দুশ্চিন্তা দেখা দিতে পারে। রোমান্স শুভ নয়।
বৃষ রাশি
২১ এপ্রিল-২০ মে\ পানি বা আগুন থেকে বিপদ হতে পারে। এসব থেকে দূরে থাকার চেষ্টা করুন। বেশি উদারতা দেখাতে যাবেন। কেউ আজ আপনার দুর্বলতার সুযোগ নিতে পারে। পাওনা আদায় বিলম্বিত হওয়ার সম্ভাবনা আছে। যোগাযোগ শুভ।
মিথুন রাশি
২১ মে-২০ জুন\ আর্থিক দিক কিছুটা ভালো যাবে। আর্থিক দুশ্চিন্তা থেকে যাবে। শরীর খুব একটা ভালো যাবে না। ঠাণ্ডা অথবা টনসিলাইটিস এ ভুগতে পারেন। অপরিচিত লোকের দেয়া কিছু খাবেন না। অচেনা লোকের দ্বারা ক্ষতিগ্রস্ত হতে পারেন।
কর্কট রাশি
২১ জুন-২০ জুলাই\ বিদ্যার্থীদেরকে পড়াশোনায় অধিকতর মনোযোগী হতে হবে। রোমান্টিক বিষয়াদিকে সতর্কতা অবলম্বন করুন। বিক্রয়-বাণিজ্য লাভ যোগ আছে। যে কোনো সমস্যায় পরিবারের সহযোগিতা পাবেন। মায়ের সহযোগিতা ও আর্শীবাদ কাজকর্মে প্রেরণা যোগাবে। সন্তানের কোনো ব্যাপারে চিন্তিত হতে পারেন।
সিংহ রাশি
২১ জুলাই-২১ আগস্ট\ ভ্রমণ আনন্দদায়ক হতে পারে। ক্লান্তি ও অবসাদ কাটিয়ে উঠতে পারবেন। আজ মনের লালিত কোনো প্রত্যাশা পূরণ হতে পারে। পুরনো কোনো বন্ধুর সাথে হঠাত্ দেখা হতে পারে। পাওনা টাকা আদায়ের জন্য তাগাদা দিন। রোমান্স ও বিনোদন শুভ।
কন্যা রাশি
২২ আগস্ট-২২ সেপ্টেম্বর\ তথ্যগত বিভ্রান্তি হতে পারে। হিসেবে গোলমাল হওয়ার আশংকা আছে। মাথা ঠাণ্ডা রেখে কাজ করুন। আজ কোনো ঝুঁকি নেয়া ঠিক হবে না। বেকারদের কর্মসংস্থান প্রচেষ্টায় সাফল্য আসতে পারে। যাত্রা ও যোগাযোগ শুভ ।
তুলা রাশি
২৩ সেপ্টেম্বর-২২ অক্টোবর\ দিনটি মিশ্র সম্ভাবনাময়। অনভিপ্রেত কোনো সংবাদ পেতে পারেন। গৃহে অতিথি সমাগম হতে পারে। আপ্যায়নের জন্য ব্যয় বৃদ্ধি পেতে পারে। ব্যবসায়ে প্রতিযোগিতা থাকলেও সাফল্য পাবেন। নতুন বিনিয়োগ ফলপ্রসূ হতে পারে।
বৃশ্চিক রাশি
২৩ অক্টোবর-২১ নভেম্বর\ শরীর ভালো যাবে না। শরীরের দিকে লক্ষ্য রেখে কাজ করুন। কর্মস্থলে বুঝে শুনে সিদ্ধান্ত নিন। আজ কোনো সুযোগ হারাতে পারেন। আর্থিক ভালো যাবে। কাজকর্মে সাফল্য আসতে পারে। রোমান্স ও বিনোদন শুভ।
ধনু রাশি
২২ নভেম্বর-২০ ডিসেম্বর\ অবিবাহিতদের বিয়ের যোগ আছে। অথবা বৈবাহিক ব্যাপারে কোনো প্রস্তাব আসতে পারে। জনসম্পৃক্ত পেশায় সুযোগ ও সাফল্য পেতে পারেন। জনসংযোগে সুফল পাবেন। ব্যস্ততা বৃদ্ধি পাবে। দূরের যাত্রা শুভ। প্রবাসী আপনজনের সাথে যোগাযোগ বৃদ্ধি পাবে।
মকর রাশি
২১ ডিসেম্বর-১৯ জানুয়ারি\ কাজকর্মের চাপ বেশী থাকবে। আজ সব কাজ শেষ করা সম্ভব নাও হতে পারে। পাওনা টাকা আদায়ের জন্য তাগাদা দিন। পারিবারিক শান্তি বজায় থাকবে। কোন কারণে দুশ্চিন্তা বৃদ্ধি পাবার আশংকা আছে। আজ কোন ঝুঁকি নেয়া ঠিক হবে না ।
কুম্ভ রাশি
২০ জানুয়ারি-১৮ ফেব্রুয়ারি\ ব্যবসায়িক দিক ভালো যাবে। প্রাপ্ত সুযোগ কাজে লাগাতে চেষ্টা করুন। সময় মত সিদ্ধান্ত নিতে না পারলে সুযোগ হাত ছাড়া হয়ে যেতে পারে। অবিবাহিতদের বিয়ের ব্যাপারে যোগাযোগ হতে পারে। প্রাপ্ত তথ্য ভালোভাবে যাচাই করে নিন। আর্থিক দিক কিছুটা ব্যয়বহুল হতে পারে।
মীন রাশি
১৯ ফেব্রুয়ারি-২০ মার্চ\ চাকরিজীবীদের আজ সতর্ক থাকতে হবে। সহকর্মীদের সহযোগিতা পাওয়া কঠিন হবে। কর্মস্থলে প্রভাবশালী কারো আনুকূল্য পেতে পারেন। পারিবারিক পরিবেশ অনুকূল থাকবে। পুরোন কোন সমস্যার সমাধান হতে পারে। যাত্রা ও যোগাযোগ শুভ।



535151,550968
কার্বন ন্যানোটিউবে তৈরি হলো প্রথম পূর্ণাঙ্গ কম্পিউটার
টেক
প্রকাশ : ২৮ সেপ্টেম্বর ২০১৩, ১৮:০২
দীর্ঘদিন ধরেই গবেষণা চলে আসছিল কার্বন ন্যানোটিউবের মাধ্যমে কম্পিউটার তৈরির। প্রযুক্তি বিশ্বে বর্তমানে সিলিকন ডিভাইসের যে রাজত্ব, ভবিষ্যতে কার্বন ন্যানোটিউবই তাকে প্রতিস্থাপন করবে বলে ধারণা বিজ্ঞানীদের। তবে নানা ধরনের সীমাবদ্ধতা এই প্রক্রিয়াকে এতদিনেও সফল হতে দেয়নি। তবে সব সীমাবদ্ধতাকে অতিক্রম করেই স্ট্যানফোর্ড বিশ্ববিদ্যালয়ে একদল প্রকৌশলী এবারে কার্বন ন্যানোটিউবে তৈরি বিশ্বের প্রথম পূর্ণাঙ্গ কম্পিউটারটি তৈরি করেছেন। এর কোড নাম দেওয়া হয়েছে ‘সেরডিক’। এই ‘সেরডিক’ এখন পর্যন্ত কার্বনে তৈরি সবচেয়ে জটিল ইলেকট্রনিক্স সিস্টেম। এই পর্যন্ত জেনে অনেকেরই মনে হতে পারে এটি অত্যন্ত দ্রুতগতির একটি কম্পিউটার সিস্টেম। না, সেই ধারণাটি একদমই ভুল। প্রোটোটাইপ হিসেবে তৈরি ‘সেরডিক’-এ রয়েছে মাত্র ১-বিটের প্রসেসর। ১৭৮টি ট্রানজিস্টর ব্যবহার করে তৈরি এই সিস্টেমের প্রসেসিং গতি মাত্র ১ কিলোহার্জ। ২ বিলিয়ন কার্বন অ্যাটমে তৈরি এই ডিভাইসের প্রতিটি ট্রানজিস্টরে রয়েছে ১০ থেকে ২০০ ন্যানোটিউব। সিস্টেমটি মাত্র ৩২ পর্যন্ত গুণতে সক্ষম। সবমিলিয়ে একে গত শতাব্দীর পঞ্চাশের দশকের কোনো কম্পিউটিং সিস্টেমের সমতুল্য বললে ভুল হবে না। তবে এর গতি বা কার্যক্ষমতা দিয়ে একে বিচার করার কিছু নেই। এত সীমিত ক্ষমতার প্রোটোটাইপ সিস্টেমটি এক কথায় একটি নতুন যুগের সূচনামাত্র। আপাতত এটি সংখ্যা গুণতে এবং বর্ণমালা বাছাই করতে সক্ষম হলেও একে দিয়ে কম্পিউটিংয়ের সব ধরনের সমস্যার সমাধান করানো সম্ভব এবং এর সম্ভাবনা প্রায় অসীম। এমনটিই জানিয়েছেন ‘সেরডিক’-এর অন্যতম প্রধান নির্মাতা ম্যাক্স শুলেকার। এর সম্ভাবনার কথাটি জানিয়েছেন এই গবেষণার প্রধান লেখক অধ্যাপক শুভাশিস মিত্র। তিনি বলেন, ‘ইলেকট্রনিক্সে কার্বন ন্যানোটিউবের নতুন যুগের সূচনার কথা আমরা অনেকদিন থেকেই অনেকের কাছ থেকে শুনে আসছি। তবে এর কোনো চাক্ষুষ প্রমাণ এখনও আমরা হাজির করতে পারিনি। ‘সেরডিক’ এর প্রথম প্রমাণ।’ আসলে মাত্র এক অ্যাটম পুরুত্বের কার্বন ন্যানোটিউবকে সঠিকভাবে ব্যবহার করতে পারলে তৈরি কম্পিউটিং ডিভাইসগুলো এখনকার সর্বাধুনিক অত্যন্ত ক্ষুদ্রাকৃতির সিলিকন ডিভাইসের চাইতেও কয়েকগুণ ছোট আকারের ডিভাইস তৈরি করা সম্ভব, কর্মক্ষমতার দিক থেকে যেগুলো এগিয়ে থাকবে অনেকগুণে। ‘সেরডিক’ তাই বিজ্ঞানীদের সামনে নতুন এক যুগের সূচনা করেছে।



535152,550969
গুগলে নতুন সার্চ অ্যালগরিদম
টেক
প্রকাশ : ২৮ সেপ্টেম্বর ২০১৩, ১৮:০২
সার্চ ইঞ্জিন হিসেবে সন্দেহাতীতভাবে সকলের চাইতে যোজন যোজন এগিয়ে গুগল। তবে তারপরেও সার্চকে আরও সহজ করতে তাদের প্রচেষ্টা থেমে নেই। সম্প্রতি এরই ধারাবাহিকতায় নতুন সার্চ অ্যালগরিদম চালু করেছে গুগল। এর কোডনাম ‘হামিংবার্ড’। গত তিন বছরের মধ্যে এটাই গুগল’র সার্চ ইঞ্জিনে বড় কোনো আপডেট। গুগল জানিয়েছে, মাসখানেক হলো নতুন এই সার্চ অ্যালগরিদম তারা চালু করেছে। তারা জানিয়েছে, দীর্ঘ শব্দগুচ্ছের এবং জটিল ধরনের সার্চের জন্য ‘হামিংবার্ড’ অনেক বেশি কার্যকরী। বর্তমানে সকলেই প্রচলিত সার্চের পাশাপাশি মোবাইল ডিভাইসে কণ্ঠস্বর ব্যবহার করে সার্চ করতে শুরু করেছে। এসব ক্ষেত্রেও বেশি উপযোগী নতুন অ্যালগরিদম। তাছাড়া এর আগের সার্চ অ্যালগরিদম ‘ক্যাফেইন’ ওয়েবসাইটের ইনডেক্স র্যাংকিংয়ের উপর বেশি নির্ভর করলেও ‘হামিংবার্ড’ বুদ্ধিমত্তার সাথে সার্চের বিষয়কে গুরুত্ব দিয়ে ফলাফল হাজির করতে সক্ষম।



535153,550970
ক্যাসপারস্কি ল্যাবের কর্পোরেট ইভেন্ট অনুষ্ঠিত
টেক
প্রকাশ : ২৮ সেপ্টেম্বর ২০১৩, ১৮:০৩
ক্যাসপারস্কি ল্যাব সম্প্রতি বাংলাদেশের কর্পোরেট সেক্টরের ব্যবহারকারীদের জন্য একটি বিটুবি অনুষ্ঠানের আয়োজন করে। রাজধানীর একটি হোটেলে আয়োজিত এ অনুষ্ঠানে বিভিন্ন প্রতিষ্ঠানের তথ্যপ্রযুক্তি বিভাগের প্রধান কর্মকর্তাবৃন্দ এবং তাদের সহযোগীরা অংশগ্রহণ করেন। অনুষ্ঠানে উপস্থিত ছিলেন ক্যাসপারস্কি ল্যাব দক্ষিণ এশিয়ার ব্যবস্থাপনা পরিচালক আলতাফ হালদে। তার সাথে বাংলাদেশে ক্যাসপারস্কি ল্যাবের পরিবেশক অফিসএক্সট্র্যাক্টস-এর সিইও প্রবীর সরকার মঞ্চে যৌথ সংলাপের মাধ্যমে বাংলাদেশে ক্যাসপারস্কি ল্যাবের অর্জন এবং এর প্রাতিষ্ঠানিক পণ্যের বৈশিষ্ট্যগুলো উপস্থাপন করেন। প্রবীর সরকার বাংলাদেশে ক্যাসপারস্কি ল্যাবের টেকনিক্যাল সাপোর্টের উপর জোর দেন এবং বিশেষ করে তিনি বাংলাদেশের প্রেক্ষাপটে সাইবার নিরাপত্তা হুমকির উপর মূল্যবান তথ্য উপস্থাপন করেন। উল্লেখ্য, এন্ডপয়েন্ট সিকিউরিটি সমাধানের ক্ষেত্রে ক্যাসপারস্কি ল্যাব বিশ্বে নেতৃত্বস্থানীয় এবং বাংলাদেশে বৃহত্তম।



535154,550971
তিন দিনে ওয়েব কোর্স
টেক
প্রকাশ : ২৮ সেপ্টেম্বর ২০১৩, ১৮:০৩
ওয়ার্ল্ড আইটি কম্পিউটার ১ হাজার টাকায় ওয়ার্ডপ্রেস কোর্স করাচ্ছে। এই কোর্সটি করে যে কেউ নিজে নিজেই ওয়েবসাইট তৈরি করতে পারবে। এই ধরনের কাজের চাহিদার ভিত্তিতেই কোর্সটি পরিচালনা করা হবে। আসন সীমিত। ফোন :০১৯১৩৪৭৮১২৭।



535155,550972
আসুস ৪র্থ প্রজন্মের মাদারবোর্ড
টেক
প্রকাশ : ২৮ সেপ্টেম্বর ২০১৩, ১৮:০৩
গ্লোবাল ব্র্যান্ড বাজারে এনেছে আসুস ব্র্যান্ডের এইচ৮১এম-সি মডেলের ৪র্থ প্রজন্মের মাদারবোর্ড। ইন্টেল৮১ চিপসেটের এই মাদারবোর্ডে রয়েছে ১৬ জিবি ডিডিআর৩ র্যাম ব্যবহারযোগ্য ২টি র্যাম স্লট, ১ জিবি ভিডিও মেমোরির বিল্ট-ইন গ্রাফিক্স, ৪টি সাটা পোর্ট, ল্যান, ৮-চ্যানেল অডিও, ডিভিআই-ডি পোর্ট, আরজিবি পোর্ট, পিসিআই এক্সপ্রেস স্লট প্রভৃতি। এনার্জি প্রসেসিং ইউনিট ফিচারের মাদারবোর্ডটির মূল্য ৬,০০০ টাকা। ফোন :০১৭১৩২৫৭৯৩৮, ৯১৮৩২৯১।



535156,550973
৪র্থ প্রজন্মের এইচপি নোটবুক
টেক
প্রকাশ : ২৮ সেপ্টেম্বর ২০১৩, ১৮:০৩
কোরআই৭ প্রসেসর সমন্বিত এইচপি’র জে০৩৭টিএক্স মডেলের ৪র্থ প্রজন্মের ল্যাপটপ বাজারে এনেছে কম্পিউটার সোর্স। এতে রয়েছে ১৫.৬” ডিসপ্লে, উইন্ডোজ ৮ অপারেটিং সিস্টেম, ৪জিবি ডিডিআর৩ র্যাম, এক টেরাবাইট হার্ডডিস্ক, ২জিবি ডেডিকেটেড এনভিডিয়া জিফোর্স জিটি-৭৪০ গ্রাফিক্স কার্ড, এইচপি ফিঙ্গার প্রিন্ট সেন্সর প্রভৃতি। এক বছরের বিক্রয়োত্তর সেবাসহ মূল্য ৮১,৫০০ টাকা। ফোন :০১৭৩০৭০০০৯৩।



535157,550974
‘Ctrl+Alt+Del’-এর বিরুদ্ধে ছিলেন বিল গেটস
টেক
প্রকাশ : ২৮ সেপ্টেম্বর ২০১৩, ১৮:০৩
পিসি’র যেকোনো সমস্যায় শেষ ভরসা হিসেবে ‘Ctrl+Alt+Del’ কমান্ডটি ব্যবহারের প্রয়োজন পড়ে। মাইক্রোসফটের অন্যতম প্রতিষ্ঠাতা বিল গেটস সম্প্রতি জানিয়েছেন, বিশ্বব্যাপী বহুল ব্যবহূত এই কম্পিউটার কমান্ডটির বিরুদ্ধেই ছিলেন তিনি। তিনি এই কাজের জন্য একটিমাত্র কিবোর্ড ‘কি’-এর পক্ষে ছিলেন। তবে আইবিএম’র কারণেই কমান্ডটি জনপ্রিয় হয়ে যায়। আইবিএম প্রকৌশলী ডেভিড ব্র্যাডলি এই কমান্ডের প্রবর্তক। তিনি অবশ্য শুরুতে ‘Ctrl+Alt+Esc’ কমান্ডটি উদ্ভাবন করেছিলেন। তবে কিবোর্ডের বামপাশের এই কিগুলোতে সহজেই চাপ পড়ে যেতে পারে বলে পরে একে বদলে ‘Ctrl+Alt+Del’ করে নেন।



535158,550975
প্রাথমিক শিক্ষা সমাপনী পরীক্ষার পাঠ প্রস্তুতি
শিক্ষা
প্রকাশ : ২৮ সেপ্টেম্বর ২০১৩, ১৮:০৪
বাংলা
সিএম মিরাজুল ইসলাম
প্রভাষক, ঢাকা রেসিডেনসিয়াল মডেল কলেজ
সময় - ২ ঘণ্টা ৩০ মিনিট পূর্ণমান - ১০০
[দ্রষ্টব্য: ডান পাশে উল্লেখিত সংখ্যা প্রশ্নের পূর্ণমান জ্ঞাপক]
উদ্দীপকটি পড়ে ১, ২, ৩, ৪ নং প্রশ্নের উত্তর দাওঃ
বাংলাদেশ একটি ধর্মনিরপেক্ষ স্বাধীন রাষ্ট্র। এ দেশকে বলা হয় ষড়ঋতু দেশ। এদেশে বিভিন্ন জাতি গোষ্ঠীর মানুষ মিলেমিশে বাস করে। এদেশে সামপ্রদায়িক সমস্যা নেই। বাঙালি-অবাঙালি, হিন্দু, মুসলিম, খ্রিস্টান কোন ভেদাভেদ নেই। ষড়ঋতুর এই বাংলাদেশে প্রকৃতির রূপ বৈচিত্র্যের পরিবর্তন ঘটে স্বাভাবিক নিয়মেই। কিন্তু অতিরিক্ত জনসংখ্যা বৃদ্ধির কারণে বাংলাদেশের সার্বিক জীবনযাত্রার মান ব্যাহত হচ্ছে। বাল্যবিবাহ, অশিক্ষা, কুসংস্কার, দুর্নীতি, অনিয়ম ও সকল সমস্যার মূলে রয়েছে অতিরিক্ত জনসংখ্যা। গোলা ভরা ধান, পুকুর ভরা মাছ সবই আজ অতীত ইতিহাস। ভাষা আন্দোলন ও মুক্তিযুদ্ধে আমাদের বিজয়ের সুনাম বিশ্বজোড়া। কিন্তু স্বাধীনতার স্বপ্ন-আশা আজ ধূলিস্যাত্ হতে বসেছে অতিরিক্ত জনসংখ্যার চাপে। বাংলার অতীত গৌরব আজ হুমকির সম্মুখীন।
১। অনুচ্ছেদটি পড়ে সঠিক উত্তরটি খাতায় লিখঃ ১x৫ = ৫
ক) বাংলাদেশের মানুষের জীবনযাত্রার মান ব্যাহত হওয়ার প্রধান কারণ কোনটি?
(i) জলবায়ু পরিবর্তন (ii) দ্রুত জনসংখ্যা বৃদ্ধি (iii) শিক্ষার অভাব (iv) অর্থনৈতিক সমস্যা
খ) বাংলাদেশে বর্তমানে ঋতুর সংখ্যা কত?
(i) ৩ (ii) ৫ (iii) ৪ (iv) ৬
গ) কোন বিজয় নিয়ে বাঙালিরা গর্ববোধ করে?
(i) ভাষা আন্দোলন ও মুক্তিযুদ্ধ (ii) শিক্ষার হার বৃদ্ধি
(iii) অর্থনৈতিক উন্নয়ন (iv) গণতন্ত্র
ঘ) উপরের অনুচ্ছেদের বিষয়বস্তু কী?
(i) জনসংখ্যা সমস্যা (ii) দুর্নীতি (iii) অশিক্ষা (iv) বাল্যবিবাহ
ঙ) ‘ক্ত’ যুক্ত বর্ণের সঠিক বিশ্লেষণ কোনটি?
(i) ত্ + ক (ii) ক + ঢ (iii) ক + ত (iv) ক্ + ত
২। উপযুক্ত শব্দ ব্যবহার করে শূন্যস্থান পূরণ কর: ১x৫ = ৫
বৈচিত্রের, ধর্মনিরপেক্ষ, জলবায়ু, সামপ্রদায়িক, জনসংখ্যা, দুর্নীতি
ক) সকল সমস্যার মূলে রয়েছে ................. সমস্যা।
খ)...............পরিবর্তন সোনার বাংলার ঐতিহ্য বিনষ্ট করছে।
গ) বাংলাদেশ একটি ........স্বাধীন দেশ।
ঘ) প্রকৃতির রূপ ..................... পরিবর্তন ঘটে স্বাভাবিক নিয়মেই।
ঙ) এদেশে ...................... সমস্যা নেই।
৩।নিচের যুক্তবর্ণগুলি বিভাজন করে লিখে একটি শব্দ ও একটি বাক্য তৈরি কর:
১x৫ = ৫
স্ক, ষ্ঠ, ন্ত, ষ্ট, চ্ছ
৪। নিচের প্রশ্ন ২টির উত্তর দাও (যোগ্যতা ভিত্তিক): ২x৫ = ১০
ক) বাংলাদেশের জনসংখ্যা বৃদ্ধিজনিত সমস্যাগুলি ব্যাখ্যা কর।
খ) সোনার বাংলার ইতিহাস-ঐতিহ্য দিন দিন নষ্ট হচ্ছে কেন? তোমার মতামত লিখ।
উদ্দীপকটি পড়ে ৫,৬,৭ ও ৮ নং প্রশ্নের উত্তর দাওঃ
বাংলাদেশের মুক্তিযুদ্ধে প্রাণ বিসর্জন দিয়েছেন অনেকেই। ২৬ মার্চ ১৯৭১ যুদ্ধ শুরু হলে কাঁধে কাঁধ মিলিয়ে সকল শ্রেণির মানুষ প্রতিরোধ গড়ে তুলে। স্বাধীনতা যুদ্ধে শহীদ হয়েছেন নূর মোহাম্মদ শেখ, মুন্সি আবদুর রউফ ও মোস্তফা কামাল, ক্যাপ্টেন মহিউদ্দীন জাহাঙ্গীর, হামিদুর রহমান, রুহুল আমিন, মতিউর রহমান প্রমুখ। মুক্তিযুদ্ধ শুরু হলে বাংলা দামাল ছেলেরা মুক্তিযুদ্ধে ঝাঁপিয়ে পড়ে। যুদ্ধক্ষেত্রে এই শহীদ যোদ্ধাদের বীরত্ব ও আত্মহুতির করুণ দৃশ্য আমাদের সকলের জানা। সরকার বীরের পবিত্র রক্তস্রোত আর মাতার অশ্রুধারায় স্বাধীন জাতি হিসেবে আত্ম প্রকাশ ঘটেছে বাংলাদেশের। দেশের জন্য প্রাণ উত্সর্গ করার দৃঢ় মানসিকতা, সাহস ও দেশপ্রেমের স্বীকৃতি স্বরূপ সরকার সাতজনকে বীরশ্রেষ্ঠ উপাধিতে ভূষিত করেছেন।
৫। সঠিক উত্তরটি খাতায় লিখ:১x৫ = ৫
i) উদ্দীপকের চরণগুলো কোন গল্প থেকে নেয়া হয়েছে?
(ক) একজন বীরশ্রেষ্ঠ (খ) বাংলাদেশের মুক্তিযুদ্ধ
(গ) বীরশ্রেষ্ঠদের কাহিনী (ঘ) বীরের রক্তে প্রতিষ্ঠিত দেশ
ii) আলোচ্য উদ্দীপকে তোমার পাঠ্যবইয়ের কয়জন বীরশ্রেষ্ঠের কথা বলা হয়েছে?
(ক) ৭ জন (খ) ৫ জন (গ) ৩ জন (ঘ) ২ জন
iii) বীরশ্রেষ্ঠ নূর মোহাম্মদ শেখ কতসালে জন্মগ্রহণ করেন?
(ক) ১০ ডিসেম্বর ১৯৪৬, নড়াইল (খ) ২৬ ফেব্রুয়ারি ১৯৩৬, নড়াইল
(গ) ১ মে ১৯৪৩, ফরিদপুর (ঘ) ১০ জুলাই ১৯৪৩, গাজীপুর
iv) বীরশ্রেষ্ঠ রুহুল আমিন কাদের হাতে মৃত্যুবরণ করেন?
(ক) পাকবাহিনী (খ) মুক্তিবাহিনী (গ) রাজাকারবাহিনী (ঘ) বিমানবাহিনী
v) বীরশ্রেষ্ঠ ল্যান্স নায়েক মুন্সি আবদুর রউফ কোন বাহিনীতে চাকরি করতেন?
(ক) পুলিশবাহিনী (খ) সেনাবাহিনী (গ) ইপিআর (ঘ) আনসারবাহিনী
নমুনা প্রশ্নের পরবর্তী অংশ আগামীকাল
ইসলাম ও নৈতিক শিক্ষা
আ.জ.ম. সাখাওয়াত্ হোসাইন (নূমান)
সিনিয়র শিক্ষক
বীরশ্রেষ্ঠ নূর মোহাম্মদ পাবলিক কলেজ,ঢাকা
প্রিয় প্রাথমিক শিক্ষা সমাপনী পরীক্ষার্থী, পরীক্ষায় ইসলাম ও নৈতিক শিক্ষা বিষয়ে ৪০ নম্বরের নৈর্ব্যক্তিক প্রশ্ন থাকবে। মনোযোগ দিয়ে পড়াশোনা করলে ৪০-এ ৪০ পাওয়া সম্ভব। আজ তোমাদের জন্য গুরুত্বপূর্ণ নৈর্ব্যক্তিক প্রশ্নোত্তর নিয়ে আলোচনা করব।
প্রথম অধ্যায়-১
১. সবার আগে আমাদের কোন বিষয়ে জানা প্রয়োজন?
ক) আল্লাহর অস্তিত্ব খ) রাসুলের অস্তিত্ব
গ) কিতাবের অস্তিত্ব ঘ) ফেরেশতার অস্তিত্ব
২. আল্লাহর আদেশ মতো চলার জন্য কোন বিষয়ে জানা থাকতে হবে?
ক) আল্লাহর ক্ষমতা খ) আল্লাহর গুণাবলী
গ) আল্লাহর শক্তি ঘ) আল্লাহর দয়া
৩. সূর্য পৃথিবী থেকে কত গুণ বড়?
ক) ৩ লক্ষ গুণ খ) ৫ লক্ষ গুণ
গ) ১০ লক্ষ গুণ ঘ) ১৩ লক্ষ গুণ
৪. আল্লাহর আইন ও বিধানের জ্ঞান অর্জন করা আমাদের জন্য কী?
ক) ফরয খ) ওয়াজিব গ) সুন্নাত ঘ) নফল
৫. আল্লাহর বিধান বর্ণিত আছে কোন গ্রন্থে?
ক) কুরআন মাজীদ খ) বুখারী শরীফ
গ) মুসলিম শরীফ ঘ) তিরমিযি শরীফ
৬. ইমান অর্থ কী?
ক) আনুগত্য খ) মেনে চলা
গ) ভালো কাজ করা ঘ) বিশ্বাস স্থাপন।
৭. যে ব্যক্তি আল্লাহর একত্ব, তাঁর গুণাবলী ও তাঁর বিধান অন্তর দিয়ে বিশ্বাস করে তাকে কী বলা হয়?
ক) মুমিন খ) মুসলিম
গ) ভালো মানুষ ঘ) পুণ্যবান
৮. কবর, কিয়ামত, হাশর, মিযান, জান্নাত, জাহান্নাম এসবের প্রতি বিশ্বাস স্থাপন করাকে কী বলা হয়?
ক) ইমান খ) পরকাল
গ) নেক আমল ঘ) আমলনামা
৯. মানুষের নিকট যারা আল্লাহর বিধি-বিধান পৌঁছে দিতেন তাদের কী বলা হয়?
ক) ইমাম খ) সাহাবী
গ) নবী-রাসুল ঘ) ফেরেশতা
১০. যে মাধ্যম ব্যবহার করে আল্লাহ নবী-রাসুলগণের নিকট বাণী পাঠাতেন সেটিকে কী বলা হয়?
ক) তাওহীদ খ) ওহী গ) রিসালাত ঘ) আকাইদ
১১. কুরআন মাজীদ কার কিতাব?
ক) আল্লাহর খ) মহানবী (স.) এর
গ) ফেরেশতার ঘ) মানুষের
১২. কিতাব— শব্দের অর্থ কী?
ক) বাণী খ) আদেশ-নিষেধ
গ) বই-গ্রন্থ ঘ) পাপ-পুণ্য
১৩. “রব” শব্দের অর্থ কী?
ক) সৃষ্টিকর্তা খ) পালনকর্তা
গ) ক্ষমাশীল ঘ) পরম করুণাময়
১৪. “রাজ্জাক” শব্দের অর্থ কী?
ক) বিধানদাতা খ) সর্বশক্তিমান
গ) খাদ্যদাতা ঘ) পালনকর্তা
১৫. আল্লাহতায়ালার আনুগত্যের নাম কী?
ক) ইমান খ) ইসলাম গ) আকাইদ ঘ) আখিরাত
১৬. আমরা শ্বাস নেয়ার সময় কোনটি গ্রহণ করি?
ক) অক্সিজেন খ) নাইট্রোজেন
গ) হাইড্রোজেন ঘ) কার্বন-ডাই-অক্সইড
১৭. আমরা শ্বাস ফেলার সময় কোনটি ত্যাগ করি?
ক) অক্সিজেন খ) নাইট্রোজেন
গ) হাইড্রোজেন ঘ) কার্বন-ডাই-অক্সাইড
১৮. খাদ্য তৈরির উপাদান হিসাবে কার্বন-ডাই-অক্সাইডকে গ্রহণ করে কোনটি?
ক) মানুষ খ) গাছ গ) মাছ ঘ) সকল প্রাণী
১৯. কোনটি ছাড়া কোন জীব বাঁচতে পারে না?
ক) নাইট্রোজেন খ) কার্বন-ডাই-অক্সাইড
গ) অক্সিজেন ঘ) হাইড্রোজেন
২০. পানির অপর নাম কী?
ক) তরল খ) শরবত গ) জীবন ঘ) মৃত্যু
২১. মানুষ কার প্ররোচণায় অন্যায় করে?
ক) বন্ধু খ) পিতামাতা গ) আত্মীয় ঘ) শয়তান
২২. আল্লাহ চন্দ্র-সূর্য, পশুপাখি, জীব-জন্তু, আলো-বাতাস, পাহাড়-পর্বত, গাছপালা, সাগর-মহাসাগর, আসমান-জমিন সবকিছু কার কল্যাণের জন্য সৃষ্টি করেছেন?
ক) ফেরেশতা খ) জ্বিন গ) মানুষ ঘ) দরবেশ
২৩. আল আসমাউল হুসনা বলা হয় কাকে?
ক) মানুষের গুণাবলীকে
খ) ফেরেশতার গুণাবলীকে
গ) আল্লাহর গুণবাচক নামসমূহকে
ঘ) নবীগণের গুণাবলীকে
২৪. গাফুরুন শব্দের অর্থ কী?
ক) অতি ক্ষমাশীল খ) অতি দয়ালু
গ) রিযিকদাতা ঘ) সর্বদ্রষ্টা
২৫. খালিক শব্দের অর্থ কী?
ক) পালনকর্তা খ) সৃষ্টিকর্তা
গ) রিযিকদাতা ঘ) দয়ালু
২৬. হালিমুন শব্দের অর্থ কী?
ক) অতি সহনশীল খ) সর্বশ্রোতা
গ) ক্ষমাশীল ঘ) সর্বশক্তিমান
২৭. সামীউন শব্দের অর্থ কী?
ক) অতি সহনশীল খ) সর্বশক্তিমান
গ) অতি ক্ষমাশীল ঘ) সর্বশ্রোতা
২৮. বাসীরুন শব্দের অর্থ কী?
ক) সর্বশক্তিমান খ) সর্বশ্রোতা
গ) সহনশীল ঘ) সর্বদ্রষ্টা
২৯. কাদীরুন শব্দের অর্থ কী?
ক) সর্বশক্তিমান খ) সহনশীল
গ) সর্বশ্রোতা ঘ) সর্বদ্রষ্টা
৩০. আল্লাহর কোন বিষয় গণনা করে শেষ করা যায় না?
ক) বেহেশত-দোযখ খ) আসমান-জমিন
গ) নিয়ামত ঘ) চন্দ্র-সূর্য
উত্তরমালা:
১.ক ২.খ ৩.ঘ ৪.ক ৫.ক ৬.ঘ ৭.ক ৮.ক ৯.গ ১০.খ ১১.ক ১২.গ ১৩.খ ১৪.গ ১৫.খ ১৬.ক ১৭.ঘ ১৮.খ ১৯.গ ২০.গ ২১.ঘ ২২.গ ২৩.গ ২৪.ক ২৫.খ ২৬.ক ২৭.ঘ ২৮.ঘ ২৯.ক ৩০.গ।



535159,550976
জুনিয়র স্কুল সার্টিফিকেট পরীক্ষার নমুনা
শিক্ষা
প্রকাশ : ২৮ সেপ্টেম্বর ২০১৩, ১৮:০৪
বাংলাদেশ ও বিশ্ব পরিচয়
মুহাম্মদ মিজানুর রহমান, সহকারি শিক্ষক,পিরোজপুর সরকারি বালিকা উচ্চবিদ্যালয়
সৃজনশীল নমুনা প্রশ্ন
সময়:২ঘণ্টা২০মিনিট পূর্ণমান: ৬০
[ যে কোনো ছয়টি প্রশ্নের উত্তর দাও ]
১। অর্থনীতি বিষয়ক এক সেমিনারে বিশ্ব অর্থনীতি নিয়ে বক্তাদের মাঝে আলোচনা হচ্ছে । উক্ত সেমিনারের এক বক্তা ড. মাহবুবুল হক বিশ্বের দ্বিতীয় বৃহত্তম ও এশিয়ার প্রধান অর্থনীতির দেশ হিসেবে চীনের আর্বিভাবে বিস্ময় প্রকাশ করেন। তখন অন্য বক্তা ড. ফজলে বারী বলেন, গোটা বিশ্বের স্বনামধন্য শিল্প প্রতিষ্ঠানগুলো চীনে তাদের শিল্প কারখানা স্থাপন করেছে । তাই তাদের উত্তরোত্তর অর্থনৈতিক প্রবৃদ্ধিতে অবাক হবার কিছু নেই । তখন পাশ থেকে এক শ্রোতা প্রশ্ন করলো , এক সময় তো আমাদের দেশে ও বহির্বিশ্বের অনেকেই শিল্প কারখানা স্থাপন করেছে । অথচ আমরা উন্নত হয়নি কেন ? জবাবে ড. মাহবুবুল হক বললেন , তারা আমাদের শোষণ করতে শিল্প স্থাপন করেছিল কিন্তু আমাদের উন্নতির জন্য শিল্প স্থাপন করেনি।
ক.সুবেদার শায়েস্তা খানের দৈনিক আয় কত টাকা ছিল ?
খ. কাদের মাধ্যমে এবং কখন পুজিঁ ও সম্পদ বাংলা থেকে ইংল্যান্ডে পাচার হয়ে যায়?
গ.উদ্দীপকে শ্রোতা কাদের বোঝাতে চেয়েছে? ব্যাখ্যা করো।
ঘ. চীন উন্নত হতে পেরেছে অথচ বাংলা অঞ্চল উন্নত হতে না পারার অন্তরায়সমূহ উদ্দীপকের আলোকে বিশ্লেষণ করো।
২। নিচের ছকটি দেখে সংশ্লিষ্ট প্রশ্নগুলোর উত্তর দাও।
ক.বাংলাদেশের আইনসভার নাম কী ?
খ.বাংলাদেশের শাসনব্যবস্থা কী ধরনের ? ব্যাখ্যা করো।
গ.ছকে ‘A’চিহ্নিত স্থানটি দ্বারা কী বোঝানো হয়েছে ?তোমার পাঠ্যবইয়ের আলোকে এর গঠন প্রণালী বুঝিয়ে বলো।
ঘ. ছকে ‘ A’ চিহ্নিত স্থানটি কী কী কাজ সম্পাদন করে তোমার মূলবইয়ের আলোকে বুঝিয়ে বলো।
৩। খানাকুনিয়ারী গ্রামটি শিক্ষাদীক্ষায় অনেক পিছিয়ে। ফলে গ্রামবাসী শিক্ষা -সংস্কৃতিসহ সবদিক থেকে পশ্চাত্পদ । এ গ্রামেরই এক শিক্ষিত, বিত্তবান ও প্রভাবশালী যুবক আবু বকর । সে গ্রামটিকে উন্নয়নের মূলধারায় সম্পৃক্ত করার জন্য গ্রামে প্রাথমিক বিদ্যালয় , হাইস্কুল ও কলেজ প্রতিষ্ঠা করে । তার এ মহতি প্রচেষ্টায় ধীরে ধীরে এলাকাবাসীর মাঝে জ্ঞানের আলো ছড়িয়ে পড়ে। মাত্র কয়েক বছরের ব্যবধানে এলাকাবাসী সমাজ সচেতন নাগরিক হিসেবে আত্মপ্রকাশ করে । আবু বকরের অবিরত প্রচেষ্টায় গ্রামবাসী নারীশিক্ষা , মানবাধিকার , মৌলিক অধিকার সম্পর্কে সচেতন হয়ে ওঠে।
ক.সংস্কৃত কলেজ কত খ্রিষ্টাব্দে প্রতিষ্ঠা করা হয়?
খ.ভাস্কো ডা-গামা ইতিহাসে বিখ্যাত কেন ? বুঝিয়ে লেখ।
গ.উদ্দীপকে বর্ণিত পরিস্থিতির আলোকে উনবিংশ শতাব্দীতে বাংলায় কীসের উদ্ভব হয়েছিল ? এ সম্পর্কে তোমার মতামত ব্যক্ত করো।
ঘ.‘ আবু বকরের মতো উন্নয়নকর্মী ও সংস্কারবাদী ব্যক্তিবর্গের কর্মতত্পরতার ফলেই ভারতের স্বাধীনতার পথ সুগম হয়েছে ’ উদ্দীপকের আলোকে উক্তিটির বিশ্লেষণ করো।
৪। আফনান শহরের মধ্য দিয়ে তার বোনের বাসায় যাচ্ছে। হঠাত্ সে টাউন ক্লাবের মাঠে বিশাল এক জনসমাবেশ লক্ষ করলো। সে জানতে পারলো আজকে একটি জাতীয় দিবস । মুহূর্তের মধ্যে তার কানে মাইকে বজ্রকণ্ঠের একটি ভাষণ শুনতে পেলো। ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম।’ ভাষণটি আফনানের মনে দাগ কাটে। সে জানতে আগ্রহী হয় কীসের জন্য এ ভাষণটি । কে দিচ্ছে এই জ্বালাময়ী ভাষণ।
ক.যুদ্ধ সম্পর্কে বঙ্গবন্ধু শেখ মুজিবুর রহমান কী বলেন ?
খ.১৯৭১সালে আওয়ামী লীগ কেন সশস্ত্র সংগ্রামে লিপ্ত হতে বাধ্য হয়?
গ.উদ্দীপকে আফনানের শ্রুত ভাষণটি কী কী বৈশিষ্ট্য বহন করে ? উক্ত ভাষণের বৈশিষ্ট্যগুলো তুলে ধরো।
ঘ.আফনানের শ্রুত ভাষণটি বাংলাদেশের স্বাধীনতা সংগ্রামের পথিকৃত্ - তোমার পাঠ্যবইয়ের আলোকে যুক্তিসহ বিশ্লেষণ করো।
৫। জনাব মঈন উদ্দিন খান স্থাপত্য বিভাগে চাকরি করেন। চাকরির ফাঁকে ফাঁকে ছুটির দিনগুলোতে তিনি ঢাকার বিভিন্ন ঐতিহাসিক স্থাপত্যকর্ম পর্যবেক্ষণ করেন। তিনি ঢাকা শহরের অনেক স্থাপত্যকর্মই দেখেছেন। কিন্তু ইংরেজ আমলে তৈরি কার্জন হল ভবনটি সব থেকে ব্যতিক্রম ও চিত্তাকর্ষক বলে তার কাছে মনে হয়েছে । শুধু কার্জন হল নয় , ঢাকা শহরের এ রকম আরো উপনিবেশিক যুগের স্থাপত্যকর্ম তার পর্যবেক্ষণের মাধ্যমে নতুন অভিজ্ঞতার সঞ্চার করেছে।
ক. পুরনো হাইকোর্ট ভবনটি কোন আমলের তৈরি ?
খ. প্রত্নসম্পদ বলতে কী বোঝায় ?
গ. জনাব মঈন উদ্দিন খান পর্যবেক্ষণ কালে ঢাকা শহরের কোন স্থাপত্যকর্ম দেখে অবিভূত হন ? তার শৈল্পিক সৌন্দর্য ব্যাখ্যা
করো ।
ঘ. ‘ঔপনিবেশিক আমলের ঢাকা শহরের স্থাপত্যকর্মগুলো স্থাপত্যশিল্পের চমত্কার নিদর্শন।, উক্তিটির বিশ্লেষণ করো ।
৬। পাশের চিত্রটি দেখে সংশ্লিষ্ট প্রশ্নোগুলোর উত্তর দাও ।
ক. জেড ফোর্সের অধিনায়ক কে ছিলেন?
খ.মুক্তিযুদ্ধের সময় কেন বিভিন্ন সেক্টরে ভাগ করা হয় ? বুঝিয়ে বলো ।
গ.মানচিত্রে ‘B’ চিহ্নিত স্থানের গুরুত্ব সম্পর্কে তোমার মতামত তুলে ধরো ।
ঘ.‘A’ চিহ্নিত স্থানের সেক্টরটি ছিল অন্যান্য সেক্টর থেকে ব্যতিক্রমী ।
কেন এটি ব্যতিক্রমী ? বিশ্লেষণ করো ।
৭। রহিম মিয়া পার্বত্য চট্টগ্রামে পাহাড়ের পাদদেশে একটি মাটির ঘরে বসবাস করে।তিনি রান্না ঘর তৈরির জন্য মাটি এনেছেন তার ঘর সংলগ্ন পাহাড় থেকে। একদিন হঠাত্ করে বাইরে মানুষের শোরগোল শুনতে পেয়ে বাইরে যান। গিয়ে দেখেন পাহাড়ী এলাকায় জমিজমা নিয়ে বিবাদ চলছে । আকাশের অবস্থা খারাপ থাকায় তাড়াতাড়ি ঘরে ফিরে আসেন। ঘরে ফিরে আসতেই মুষলধারে বৃষ্টি শুরু হলো । স্বামী-স্ত্রী দুজনেই ঘরে ফিরে খাওয়াদাওয়া শেষ করে শোবার ঘরে যান। ইতোমধ্যে তাদের বাচ্চা যে ঘরে শোয়া ছিল ঘরটি মাটি চাপা পড়লো। তাদের পুরো ঘরটি ভেঙ্গে গেলো। তারা দুজন জীবিত থাকলেও তাদের বাচ্চাটি মারা গেলো।
ক. ভূমিধস কী ?
খ. কোন ধরনের পাহাড়ে ভূমিধসের আশংকা বেশি থাকে ?
গ. উদ্দীপকে যে মর্মান্তিক ঘটনাটি ঘটেছে এর জন্য কে দায়ী ? বুঝিয়ে বলো।
ঘ.উদ্দীপকে রহিম মিয়ার পরিবারের ওপর ঘটে যাওয়া ঘটনাটি
কী ? এর ভয়াবহতা তুলে ধরো।
৮। জনাব নুরুল ইসলাম সাত ছেলেমেয়ের জনক। তিনি একজন কৃষক। তার বড় ছেলেটা ঢাকা বিশ্ববিদ্যালয়ে আন্তর্জাতিক সম্পর্ক বিভাগে অনার্স করছে। তার খরচ যোগাতে তিনি হিমশিম খাচ্ছেন। মেজো মেয়েটা সবেমাত্র এইচএসসি পাশ করেছে। তাকে আইটি বিষয়ে পড়াবেন বলে ভাবছেন। বাকিদের নিয়ে তিনি রীতিমতো দুশ্চিন্তায় পড়ে গেছেন। তাদের গ্রামে একটি বেসরকারি সংস্থার নিকট হতে তার স্ত্রী মা ও শিশুর স্বাস্থ্য, পুষ্টি এবং পরিবার ছোটো রাখার প্রশিক্ষণ নিয়েছেন। প্রশিক্ষণের সময় তিনি আরো জেনেছেন জনসংখ্যা সব সময় অভিশাপ নয় আশীর্বাদও হতে পারে। কেবল দরকার কৌশল পরিবর্তন।
ক. বর্তমান বিশ্বে সবচেয়ে গুরুত্বপূর্ণ সম্পদ কী ?
খ.জনসংখ্যানীতি বলতে কী বোঝায়?
গ.উদ্দীপকে জনাব নুরুল ইসলামের দুশ্চিন্তার মূল অন্তরায় কী ? এ সমস্যা নিরসনে বেসরকারি সংস্থাগুলো কী কাজ করছে বুঝিয়ে
বলো ।
ঘ.উদ্দীপকে জনাব নুরুল ইসলামের স্ত্রী প্রশিক্ষণের সময় জনসংখ্যা সম্পর্কে যে উক্তিটি জেনেছেন তার যথার্থতা মূল্যায়ন করো।
৯। মিরাজের পিতামাতা তাকে সব সময় কঠোর অনুশাসনের মধ্যে রাখে। সবার সাথে মিশতে দেয় না। একটু সুযোগ পেলেই সে বন্ধুদের সাথে আড্ডায় মেতে উঠে। তার মা চাকরির ফাঁকে তাকে সময় দিতে পারে না। হঠাত্ করে তার মা মারা গেলে সে অবাধে বন্ধুদের সাথে মিশতে থাকে। চাকরিজীবী বাবার পক্ষে সম্ভব হয় না তার তদারকি করা। সে মোবাইলে অশালীন ছবিও দেখছে । বন্ধুদের প্ররোচনায় পড়ে সে ধূমপানে অভ্যস্ত হয়ে পড়েছে। কলেজ পা রাখার পরে তার বাবার অসুস্থতা,অবাধ স্বাধীনতা আর বন্ধুদের সাথে বাচবিচারহীন মেলামেশায় সে এখন বিভিন্ন ধরনের মাদক সেবনে অভ্যস্ত হয়ে পড়েছে। নানা ধরনের সমাজবিরোধী কাজে সে যুক্ত। পরিবারে তাকে নিয়ে অশান্তির শেষ নেই।
ক.কিশোর অপরাধের প্রধান কারণ কী ?
খ.অপসংস্কৃতির প্রভাব কীভাবে মাদকাসক্তির বড় কারণ হতে পারে ?
গ.মিরাজের কিশোর অপরাধী হওয়ার ভিত্তি কোথা থেকে রচিত হয়েছে বুঝিয়ে বলো।
ঘ.উদ্দীপকে মিরাজ কাদের মাধ্যমে মাদকাসক্ত হয়ে পড়েছে ? মিরাজের মাদকাসক্ত হওয়ার পেছনে কোনগুলো নিয়ামক শক্তি হিসেবে কাজ করেছে বিশ্লেষণ করো।



535160,550977
বিশ্ববিদ্যালয় ভর্তি পরীক্ষা
শিক্ষা
প্রকাশ : ২৮ সেপ্টেম্বর ২০১৩, ১৮:০৪
খ ও ঘ ইউনিট
সিএম মিরাজুল ইসলাম
লেখক: নলেজপিডিয়া
“bad money drives good money out of circulation” – বিধিটি কার?
ক.স্যার টমাস গ্রেসাম
খ. জে. এস. মিল
গ. স্যামুয়েলসন ঘ. জি. বি. ক্লার্ক
‘Das Capital’ গ্রন্থটি কত সালে প্রকাশিত হয়?
ক. ১৮৬৭ খ. ১৮৬৯
গ. ১৮৭৬ ঘ. ১৮৮৬
পৃথিবীর সর্বাধিক রপ্তানিকারক দেশ কোনটি?
ক. যুক্তরাষ্ট্র খ. জাপান
গ. চীন ঘ. জার্মানি
‘মিলেনিয়াম ডেভেলপমেন্ট গোলস্” অর্জনের সময়সীমা
ক. ২০১৪খ.২০২০গ. ২০১৬ঘ. ২০১৫
বাংলাদেশের কাগজের নোটের সংখ্যা কত?
ক. ৫টি খ. ৯টি গ. ১০ট ঘ. ৮টি
যে সালে বাংলাদেশের পোশাক শিল্পে কোটা ব্যবস্থার বিলুপ্তি ঘটে—
ক. ১৯৯৮ খ. ২০০০
গ. ২০০২ ঘ. ২০০৪
আদমজি পাটকল বন্ধ হয়—
ক. ৩০ জুন ২০০২ খ. ২৮ আগস্ট ২০০৩
গ. ২৬ মার্চ ২০০০ ঘ. ৩০ জুলাই ২০০২
বাংলাদেশের সাথে বাণিজ্য সম্পর্ক আছে কিন্তু কুটনৈতিক সম্পর্ক নেই —
ক. ইসরায়েল খ. তাইওয়ান
গ. দক্ষিণ আফ্রিকা ঘ. হাইতি
আধুনিক অর্থনীতির প্রবক্তা কে?
ক. আলফ্রেড মার্শাল খ. অধ্যাপক এল রবিন্স
গ. অ্যাডাম স্মিথ ঘ. এরিস্টটল
ক্ল্যাসিক্যাল অর্থনীতির প্রবক্তা—
ক. মার্শালের খ. অ্যাডাম স্মিথ
গ. কেইনসের ঘ. অধ্যাপক এল রবিন্স
‘থিওরি অব সারপ্লাস ভ্যালু’র- প্রবক্তা কে?
ক. অধ্যাপক এল রবিন্স খ. কার্ল মার্কস
গ. অ্যাডাম স্মিথ ঘ. ডেবিড রিকার্ডো
E-Commerce কী?
ক. টেলিফোনের মাধ্যমে ব্যবসা খ.ই-মেইলের মাধ্যমে ব্যবসা
গ. টেলেক্সের মাধ্যমে ব্যবসা ঘ. বিদেশে বসে ব্যবসা
বাংলাদেশের অর্থনীতিতে রেমিট্যান্স চালু হয়?
ক. ১৯৭৬ সালে খ. ১৯৮০ সালে
গ. ১৯৯০ সালে ঘ. ১৯৯১ সালে
“উত্কৃষ্ট মুদ্রাকে নিকৃষ্ট মুদ্রা বাজার থেকে বিতাড়িত করে”-বলেছেন—
ক. ওয়াকার খ. ফিসার
গ. গ্রেসাম ঘ. উপরের কেউ নন
‘জ্ঞানই পূণ্য’ - কে বলেছেন?
ক. প্লেটো খ. এরিস্টটল
গ. সক্রেটিস ঘ. হেগেল
নিম্নের কে গ্রিক দার্শনিক নন?
ক. প্লেটো খ. এ্যারিস্টটল
গ. ভলতেয়ার ঘ. সক্রেটিস
কনফুসিয়াস কে ছিলেন?
ক. চীনা দার্শনিক
খ. ভিয়েতনামের নেতা
গ. চীনের সম্রাট ঘ. মঙ্গোলীয় নেতা
তুলনামূলক খরচ তত্ত্বটি কার?
ক. এ্যাডাম স্মিথ খ. মার্শাল
গ. স্যামুয়েলসন ঘ. রিকার্ডো
আপনার মতামত জানাতে ফোন করুন০১৭১৪৭০৫৭২৭ অথবা ই-মেইল
anushilon.ittefaq10
@gmail.com



535161,550978
এইচএসসি’র ব্যবসায় সংগঠন ও বাংলা
শিক্ষা
প্রকাশ : ২৮ সেপ্টেম্বর ২০১৩, ১৮:০৫
ব্যবসায় সংগঠন
মো: কবির হোসেন (সুজন)প্রভাষক
ব্যবস্থাপনা বিভাগ
নিকুঞ্জ মডেল কলেজ, খিলক্ষেত, ঢাকা
জ্ঞানমূলক প্রশ্নোত্তর
গতকালের পর
১১.প্রত্যক্ষ সেবা কী ?
উত্তর: গ্রাহকের প্রয়োজন পূরণে সামর্থ এমন কোন কাজ,সুবিধা বাপ্তিকে প্রত্যক্ষ সেবা বলা হয়।
১২. সামাজিক ব্যবসায় কী ?
উত্তর: যে ব্যবসা গড়তে ব্যক্তি বা ব্যক্তিবর্গ মূলধন দেয় কিন্তু মুনাফা অর্জন মুখ্য উদ্দেশ্য না হলেও সমাজের কল্যাণ এবং দারিদ্র দূরীকরণ মুখ্য উদ্দেশ্য সেই ব্যবসাকে সামাজিক ব্যবসা বলা হয়।
অধ্যায়: ব্যবসায় পরিবেশ
১৩. পরিবেশ কী ?
উত্তর: যে পারিপার্শ্বিকতায় মানুষ বেঁচে থাকে ও জীবন ধারণ করে তাকেই পরিবেশ বলে।
১৪. ব্যবসায় পরিবেশ কী ?
উত্তর: যে প্রাকৃতিক এবং অপ্রাকৃতিক পরিবেশের অধীনে একটা এলাকার বা অঞ্চলের ব্যবসায় প্রতিষ্ঠানসমূহ গঠিত ও পরিচালিত হয় তাকে ব্যবসায় পরিবেশ বলে।
১৫. মানুষ আজন্ম কোনটি ধারা প্রভাবিত হয় ?
উত্তর: মানুষ আজন্ম পরিবেশ ধারা প্রভাবিত হয়।
১৬. প্রাকৃতিক পরিবেশ কী ?
উত্তর: কোন দেশের ভূ- প্রকৃতি, মৃত্তিকা, জলবায়ু, নদ-নদী, প্রাকৃতিক সম্পদ, দেশীয় অবস্থান ও দেশের আয়তন ইত্যাদির সমন্বয়ে যে পরিবেশ গড়ে উঠে তাকে প্রাকৃতিক পরিবেশ বলে।
১৭. অর্থনৈতিক পরিবেশ কী ?
উত্তর: সঞ্চয়, বিনিয়োগ, মূলধন, অর্থ ও ঋণ ব্যবস্থা, অর্থনৈতিক বিভিন্ন প্রতিষ্ঠান, মানব সম্পদ ইত্যাদির উপর ভিত্তি করে কোন দেশে যে পরিবেশ সৃষ্টি হয় তাকে অর্থনৈতিক পরিবেশ বলে।
১৮. সামাজিক পরিবেশ কী ?
উত্তর: কোন সমাজের বা জাতির মানুষের সংখ্যা, তাদের ধর্ম, বিশ্বাস, চিন্তাধারা, শিক্ষা-সংস্কৃতি, রীতি নীতি ও সমাজ সংশ্লিষ্ট বিভিন্ন প্রতিষ্ঠান মিলিয়ে যে পারিপার্শ্বিকতা গড়ে উঠে তাকেই সামাজিক পরিবেশ বলে।
১৯. রাজনৈতিক পরিবেশ ?
উত্তর: দেশের সার্বভৌমত্ব , সরকারের স্থিতিশীলতা, দৃষ্টিভঙ্গি ও নীতিমালা, রাজনৈতিক দল, নেতৃত্ব ও তাদের চিন্ত্মা ভাবনা আইন শৃঙ্খলা পরিস্থিতি মিলিয়ে যে পারিপার্শ্বিকতার জন্ম নেয় তাকে রাজনৈতিক পরিবেশ বলে।
২০. প্রযুক্তিগত পরিবেশ কী ?
উত্তর: বিজ্ঞান ও কারিগরি শিক্ষা, গবেষণা, উন্নত প্রযুক্তির ব্যবহার, প্রযুক্তি আমদানির সুযোগ ইত্যাদি মিলিয়ে সৃষ্ট পরিবেশকে প্রযুক্তিগত পরিবেশ বলে।
২২. আইনগত পরিবেশ কী ?
উত্তর: বাণিজ্যিক, শিল্প, পরিবেশ সংক্রান্ত, ভোক্তা অধিকার সংরক্ষণ সহ বিভিন্ন ধরনের আইনের সন্মিলনে যে পরিবেশ গড়ে উঠে তাকে আইনগত পরিবেশ বলে।
২৩.ব্যবসায়ের সামাজিক দায়িত্ব কী ?
উত্তর: কোন ব্যবসায় প্রতিষ্ঠান আইনগতভাবে করতে বাধ্য এসম দায়িত্ব বাদে সমাজের বিভিন্ন পক্ষ
যেমন: ক্রেতা-ভোক্তা, সরবরাহকারী, নিজস্ব ব্যবসায়ী সম্প্রদায়, প্রতিবেশি, সরকার প্রভৃতি পক্ষের প্রতি যে দায়িত্ব পালন করে তাকে ব্যবসায়ের সামাজিক দায়িত্ব বলে।
২৪. সাংস্কৃতিক পরিবেশ কী ?
উত্তর: কোন এলাকার লোকজনের দৃষ্টিভঙ্গি, চিন্তা-ভাবনার ধরণ, নীতি-নৈতিকতা, পছন্দ-অপছন্দ, রুচিবোধ ইত্যাদির সমন্বয় যে পরিবেশ গড়ে উঠে তাকে সাংস্কৃতিক পরিবেশ বলে।
২৫. ধর্মীয় পরিবেশ কী ?
উত্তর: ধর্মীয় বিশ্বাস, ধর্মীয় অনুশাসন ও আচার আচরণ থেকে কোন সমাজের অভ্যন্ত্মরে যে পারিপার্শ্বিকতার সৃষ্টি হয় তাকে ধর্মীয় পরিবেশ বলে।
বাংলা প্রথমপত্র
মোস্তাফিজুর রহমান লিটন
সিনিয়র শিক্ষক
বীরশ্রেষ্ঠ নূরমোহাম্মদ পাবলিক কলেজ, ঢাকা
অর্ধাঙ্গী
ক.‘শমস-উল-ওলামা’ অর্থ কী? ১
খ.‘স্বামীর’ স্থলে ‘অর্ধাঙ্গ’ শব্দটি প্রচলিত হওয়ার সুবিধা বর্ণনা
করো। ২
প্রশ্নের ‘ক’-এর উত্তর
শমস-উল-ওলামা অর্থ জ্ঞানীদের মধ্যে সূর্য।
প্রশ্নের ‘খ’-এর উত্তর
স্বামীর’ স্থলে ‘অর্ধাঙ্গ’ শব্দটি প্রচলিত হলে নারীরা নিজেদেরকে দাসী না ভেবে অর্ধাঙ্গী ভাবতে পারবে এবং মানসিক দাসত্ব থেকে বেরিয়ে এসে নিজেদের গুরুত্বপূর্ণ অবস্থান সম্পর্কে সচেতন হবে।
শরীরের প্রতিটি অঙ্গই যেমন মূল্যবান, সমাজে নারী-পুরুষও তেমনই। পুরুষ যদি নারীর প্রভু হয় তাহলে উন্নয়নের গতি স্থবির হয়ে পড়ে। একটি শরীরের সুস্থতার জন্যে প্রতিটি অঙ্গই মূল্যবান। এ কারণে ‘স্বামী বা প্রভু’ শব্দটির পরিবর্তে ‘অর্ধাঙ্গ’ শব্দটি প্রচলিত হওয়া উচিত। তাহলে নারীরা নিজেদেরকে দাসী না ভেবে অর্ধাঙ্গী ভাবতে পারবে এবং মানসিক দাসত্ব থেকে বেরিয়ে এসে নিজেদের গুরুত্বপূর্ণ অবস্থান সম্পর্কে সচেতন হবে।
ক.অবরোধ প্রথা কী? ১
খ.নারীর প্রতি পুরুষের কোন দৃষ্টিভঙ্গি ‘অর্ধাঙ্গী’ প্রবন্ধে প্রবন্ধকার সমালোচনা করেন? বর্ণনা করো। ২
প্রশ্নের ‘ক’-এর উত্তর
অবরোধ প্রথা হচ্ছে অন্তঃপুরে লোকচক্ষুর আড়ালে মেয়েদের আটক রাখার নিয়ম।
প্রশ্নের ‘খ’-এর উত্তর
নারীর প্রতি পুরুষের অসম্মানজনক দৃষ্টিভঙ্গিও যথাযথ সমালোচনা করেছেন প্রাবন্ধিক।
পুরুষরা নারীদেরকে পশ্চাদপদ করে রাখতে চায়। তারা মনে করে নারীরা চার দেয়ালের মধ্যে আবদ্ধ থাকলে সংসারকর্মে একনিষ্ঠ থাকতে পারবে। সংসার করার জন্যে তাদের পুস্তকের শিক্ষার দরকার নেই। প্রবন্ধকার মনে করেন নারীদের শিক্ষার অধিকার আছে। তাদের মানসিক দাসত্বের প্রধান কারণ শিক্ষার অভাব।



535162,550979
শ্যামলী আইডিয়াল পলিটেকনিক ইনস্টিটিউট -এর নবীন বরণ ও বৃত্তি প্রদান
শিক্ষা
প্রকাশ : ২৮ সেপ্টেম্বর ২০১৩, ১৮:০৫
গতকাল শনিবার ‘‘শ্যামলী আইডিয়াল পলিটেকনিক ইনস্টিটিউট’’ এর ডিপ্লোমা-ইন-ইঞ্জিনিয়ারিং শিক্ষাক্রমের ২০১৩ শিক্ষাবর্ষের ছাত্র-ছাত্রীদের নবীনবরণ ও কৃতি ছাত্রছাত্রীদের বৃত্তি প্রদান অনুষ্ঠিত হয়।
মোহাম্মদপুর টাউন হল শহীদ পার্ক মাঠে অনুষ্ঠিত অনুষ্ঠানে সভাপতিত্ব করেন কলেজের অধ্যক্ষ এম.এ.সাত্তার। এতে প্রধান অতিথি হিসেবে উপস্থিত ছিলেন কারিগরি শিক্ষা অধিদপ্তরের মহাপরিচালক জনাব শাহজাহান মিয়া। প্রধান অতিথি কারিগরি শিক্ষার প্রতি গুরুত্বারোপ করে বলেন দেশে কর্মমূখী শিক্ষার বিকল্প নেই। অনুষ্ঠানের বিশেষ অতিথি বাংলাদেশ কারিগরি শিক্ষা বোর্ডের চেয়ারম্যান প্রফেসর আবুল কাশেম, শ্যামলী আইডিয়াল পলিটেকনিক ইনস্টিটিউট কৃতি ছাত্র-ছাত্রীদের বৃত্তি প্রদানের মাধ্যমে কারিগরি শিক্ষায় উত্সাহ সৃষ্টির প্রশংসা করেন।তিনি আরও বলেন শুধু শিক্ষা গ্রহণই নয় শিক্ষার বাস্তব প্রয়োগের ক্ষেত্র তৈরিতে উদ্দ্যেগী পদক্ষেপের জন্য চিন্তা ও মননের যোগসূত্র ঘটাতে হবে । শুধু বাণিজ্যিকিকরনের মনোভাব পরিহার করতে হবে, বেসরকারী খাতে গড়ে ওঠা সকল শিক্ষা প্রতিষ্টানকে আর কর্মমুখী শিক্ষা গ্রহণের দ্বার খুলে দিতে হবে সবার জন্য; ছড়িয়ে দিতে হবে গ্রামেগঞ্জে সর্বত্র।



535163,550980
বিশ্ববিদ্যালয় ভর্তি
শিক্ষা
প্রকাশ : ২৮ সেপ্টেম্বর ২০১৩, ১৮:০৫
বিশ্ববিদ্যালয় ভর্তি ইচ্ছুক ছাত্র মেহেদী হাসান রাজশাহী থেকে জানতে চেয়েছে ঢাকা বিশ্ববিদ্যালয়ের ইংরেজি বিভাগে ভর্তি হতে চাইলে প্রস্তুতি কেমন হতে হবে বা কোন বিষয়ের উপর প্রাধান্য দিতে হবে
এ বিষয়ে দিক নির্দেশনামূলক লেখাটি সাজিয়ে পাঠিয়েছেন,
রণজিত্ দাশ,ইংরেজি বিভাগ, ঢা.বি.
বিশ্ববিদ্যালয় ভর্তির ক্ষেত্রে সবচেয়ে গুরুত্বপূর্ণ বিষয় ইংরেজি। চান্স পাওয়া বা ভালো সাবজেক্ট (যেমন-ইংরেজি, আইন, অর্থনীীত, সমাজবিজ্ঞান, আই. আর. ইত্যাদি) পাওয়া নির্ভর করে ইংরেজির ৩০ নম্বরের মধ্যে প্রাপ্ত নম্বরের উপর। যেমন কোন পরীক্ষার্থী যদি মেধা তালিকার শীর্ষেও থাকে কিন্তু ইংরেজি বিষয়ে ২০ নম্বর না পায় তবে ইংরেজি বিভাগে ভর্তি হতে পারবে না। আবার এমনও হয় যে কোন পরীক্ষার্থীর মেধাক্রম ১৫০০ তম কিন্তু তার ইংরেজি বিষয়ে অর্জিত নম্বর ২০ বা ততোধিক, এক্ষেত্রে সে ইংরেজি বা সমাজ বিজ্ঞান, আই.আর প্রভৃতি ডিপার্টমেন্টে ভর্তি হওয়া যেতে পারে। তাই ইংরেজি সবচেয়ে বেশী গুরুত্ব দিয়ে পড়া উচিত্। আজ ছাপা হল খ ইউনিটের ভর্তি পরীক্ষার ইংরেজির জন্য দিক নির্দেশনা।
খ ইউনিটের ভর্তি পরীক্ষায় ইংরেজি বিষয়ে প্রশ্ন থাকে মোট ২৫টি। এর মধ্যে ৫-৬ টি থাকে একটি Comprehension থেকে। Comprehension উত্তর করার জন্য প্রতিদিন Newspapers, short story, novel ইত্যাদি পড়ে reading skill বাড়াতে হবে এবং পাশাপাশি কোন বই থেকে Comprehension Practice করতে হবে।
Intermediate এর Text book থেকে ৮/১০টি প্রশ্ন আসে। Unit-6 এর Lesson-1,2,3,4,5,6,7। 18-এর Lesson-1,2,3,4,5,6। 12-এর Lesson- 7। 3- এর Lesson-2,3। 11- এর Lesson-5, 8, 9। 9- এর Lesson-1, 8। এই Lesson গুলো এবং Text book এর কবিতাগুলো অত্যন্ত গুরুত্বসহকারে পড়তে হবে। এছাড়াও অন্যান্য যে বিষয়গুলো থেকে প্রশ্ন আসে- Grammar, vocabulary, preposition, phrase & idioms, group verb, translation.
Book reference: TOEFL, Raymond Murphy (Grammar)। Text book, Arcadia (Text book এর সহায়ক বই)। এলোমেলো ভাবে না পড়ে বরং বিগত বছরের প্রশ্নগুলো বার বার চর্চা করে প্রশ্নের প্যাটার্ন বুঝে পড়লে সফলতা আসবেই।



535164,550981
খারাপ আবহাওয়ায় আত্মহত্যা বাড়ে!
অন্যান্য
প্রকাশ : ২৮ সেপ্টেম্বর ২০১৩, ২০:৩০
ব্যক্তিগত ব্যর্থতা কিংবা ভুল বোঝাবুঝি; তুচ্ছাতিতুচ্ছ কারণ থেকে শুরু করে বড় কোনো ুদুর্ঘটনা—এমনি কত শত কারণেই না আত্মহননের পথ বেছে নেয় মানুষ। কিন্তু তাই বলে আবহাওয়ার পরিবর্তন কি কখনো মানুষের এ ধরনের সিদ্ধান্তে প্রভাব বিস্তার করতে পারে? এ প্রশ্নের উত্তরে অধিকাংশ মানুষের মনেই হয়তো না-বোধক উত্তরটাই ঘুরে ফিরে আসবে। কিন্তু নানা সময়ে বিচিত্র সব তথ্য দিয়ে মানুষকে চমকে দেওয়া গবেষকরা কিন্তু এবার এর ভিন্ন কথাই বলছেন। বিশেষ করে গবেষকদের একটি দল সম্প্রতি জাপানিদের আত্মহত্যার প্রবণতা নিয়ে গবেষণা করে দেখেছেন, খারাপ আবহাওয়া মানুষের মাঝে আত্মহননের প্রবণতা অনেকটাই বাড়িয়ে দেয়। আর এ কারণেই মেঘাচ্ছন্ন আকাশ বা একটানা বৃষ্টির মতো প্রাকৃতিক বিষয়গুলো মানুষকে আত্মহননে যতটা উদ্বুদ্ধ করে রৌদ্রোজ্জ্বল আবহাওয়া সেটা অনেকাংশেই কমে আসে। জাপানের ইউনিভার্সিটি অব শিগার চিকিত্সাবিজ্ঞানী হিরোশি কাদোতানি ও তার সহযোগিরা বছরের বেশ কিছু সময়ে ঘটে যাওয়া আত্মহত্যা বা আত্মহত্যা প্রচেষ্টার সাথে সেই সময়ের আবহাওয়ার তুলনা করতে যেয়েই বিস্ময়কর এই সম্পর্ক খুঁজে বের করেন। তারা লক্ষ করেন যে, তাদের বিশ্লেষণ করা এ ধরনের ঘটনাগুলোর সাথে এর আগের তিন থেকে সাত দিনের আবহাওয়ার এক ধরনের যোগসূত্র রয়েছে। এতে যে ৯৭১টি ঘটনা পর্যালোচনা করা হয় সেগুলোর অধিকাংশগুলোর ক্ষেত্রেই ঘটনাটি ঘটার সময় আকাশ মেঘাচ্ছন্ন ছিল বা টানা বৃষ্টিপাত হচ্ছিল। আবার খারাপ আবহাওয়াকালীন এই সময়গুলোতে অন্য যেকোনো উপায়ে আত্মহত্যার চাইতে ট্রেন লাইনে আত্মহত্যা করতে চাওয়া লোকের সংখ্যা বেশি হয় বলেও মত প্রকাশ করেন হিরোশি ও তার সহযোগিরা। এদিকে খারাপ আবহাওয়ার সাথে মানুষের এই আত্মহননের প্রবণতার যে যোগসূত্র তার কারণটি গবেষকরা সুস্পষ্টভাবে ব্যাখ্যা করতে না পারলেও তাদের ধারণা প্রতিটি আবহাওয়াই যেমন মানুষের মনোভাবকে আন্দোলিত করে ঠিক তেমনি বৃষ্টিপাত বা মেঘলা আবহাওয়ার যে আবেগিয় প্রভাব সেটি থেকেই হয়তো মানুষ আরও বেশি করে আত্মহননে প্রবৃত্ত হয়। গবেষণার এই ফল প্রকাশিত হয়েছে জার্নাল অব অ্যাফেক্টিভ ডিজঅর্ডার্স সাময়িকীতে।



535165,550982
গিনেজ ওয়ার্ল্ড রেকর্ড
অন্যান্য
প্রকাশ : ২৮ সেপ্টেম্বর ২০১৩, ২০:৩০
১০০ মিটার স্প্রিন্টে বিশ্বের দ্রুততম মানব যে উসাইন বোল্ট এ তথ্যটি বোধকরি আপনার বেশ ভালোভাবেই জানা। কিন্তু যদি বলা হয় যে এই উসাইন বোল্টও ১০০ মিটার স্প্রিন্টে হেরে যাবেন জার্মানির অখ্যাত জুলিয়া প্লেচারের কাছে তাহলে নিশ্চয়ই খুব অবাক হবেন। যদিও এখানে শর্ত হিসেবে উসাইন বোল্টের পায়ে রানিং শু-এর পরিবর্তে থাকতে হবে হাই হিল জুতো। আর তাহলেই প্লেচারের কাছে বোল্টের হেরে যাওয়াটা একরকম নিশ্চিত। হাই হিল জুতো পড়ে যেখানে অনেকের পক্ষে একটু দ্রুত হাঁটাই দুস্কর সেখানে এ ধরনের জুতো পড়ে মাত্র ১৪.৫৩১ সেকেন্ডে ১০০ মিটার দৌড় শেষ করে কিন্তু গিনেজ বুকে নিজের নাম অনেকটা পাকাপোক্তই করে নিয়েছেন প্লেচার।



535166,550983
জোকস
অন্যান্য
প্রকাশ : ২৮ সেপ্টেম্বর ২০১৩, ২০:৩১
 আবুল সিনেমা হলে সিনেমা দেখছে। আবুলের পাশের সিটে বসেছে এক বুড়ো। ওই বুড়োর হাতে একটা ছোট পেপসির বোতল।
বুড়ো ৫ মিনিট পরপর বোতলে চুমুক দিচ্ছে। সিনেমায় দুর্দান্ত এ্যাকশন চলছে। কিন্তু একটু পরপর বুড়ো পেপসির বোতলে চুমুক দেওয়ায় আবুলের খুব ডিসটার্ব হচ্ছে। এভাবে অনেকক্ষণ চলার পরে আবুল বিরক্ত হয়ে বুড়োর হাত থেকে পেপসির বোতলটা কেড়ে নিয়ে বললঃ একটুখানি পেপসি খেতে চুমুক দিতে হয়? এই দেখেন, কিভাবে খেতে হয় !! এই বলে সে একচুমুকে বোতলের বাকি পেপসিটুকু খেয়ে ফেলল।
বুড়ো ভীষণ অবাক হয়ে বলল একি করলে বাবা !! আমিতো পেপসি খাচ্ছিলাম না !! ওই বোতলে একটু পর পর পানের পিক ফেলছিলাম !!!
 পোটলাদা নলাদার বাড়ি এসে দেখে, নলাদা বিশাল বড় একটা রাইফেল নিয়ে দাঁড়িয়ে আছে...
পোটলাদা বলল, ‘কিরে নলা কই যাস!’
নলাদা :বাঘ শিকার করতে... হুমমম...
পোটলাদা :তো দেরি করতাছশ ক্যান! যা...
নলাদা :না মানে...বাইরে একটা কুকুর দাঁড়ায় আছে তো তাই একটু অপেক্ষা করতাছি!!
 স্বামী তার স্ত্রী কে বলছে : আচ্ছা জান, আমি যদি কোনো লটারিতে জিতে যাই, তখন তুমি কি করবে ?
স্ত্রী :লটারিতে যে টাকা পাবে তার অর্ধেক তোমার থেকে নিয়ে আমি পালিয়ে যাব।
স্বামী :আমি একটা লটারিতে ৫০০ টাকা জিতেছি, এই নাও ২৫০ টাকা, এবার যাও ভাগো।
 বৌ :আচ্ছা আমি এভারেস্ট জিতলে আমাকে কি দেবে?
স্বামী :খুশিতে গদগদ হয়ে ছোট্ট একটা ধাক্কা দেব!



