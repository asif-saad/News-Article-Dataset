31369,47186
প্লট বিক্রয়
অন্যান্য
প্রকাশ : ২০ এপ্রিল ২০১৯, ০০:০০
প্লট বিক্রয়: বারিধারা জে ব্লকে ১২ নং রোড এ ৪.৫ কাঠা দক্ষিণমুখী উক্ত প্লটটি ৭ তলা প্লান পাস ও পাইলিং করা। ০১৭৩৮৯৯৯১১১, ০১৭১১১১৫৭৫৪।         সিকে-১০৭৭প্লট বিক্রয়: বসুন্ধরা রিভারভিউ এ ব্লকে, ডি ব্লকে ৫ কাঠা ৪ কাঠার রাজউকের পূর্বাচলের ১৩ সেক্টরে ৩ কাঠা ৫ কাঠার অন্যান্য সেক্টরে যথাক্রমে ৭.৫ কাঠা ১০ কাঠার ৩ কাঠা ৫ কাঠার ৩য় প্রকল্পে উত্তরার ৫ কাঠা ৩ কাঠার রাজউকের ঝিলমিলে ৩ কাঠা ৫ কাঠার। ০১৯১৭৮৮৮৪৭৯।        সিএম-৬৩৭প্লট বিক্রয়: রাজউক পূর্বাচলে ২নং সেক্টরে ১০ কাঠার প্লট বিক্রয়। শুধুমাত্র ক্রেতাগণ যোগাযোগ করুন। ০১৯০৯৫৭৮৬০৪।  সিএম-৬৩২   



31370,47187
ফ্ল্যাট বিক্রয়
অন্যান্য
প্রকাশ : ২০ এপ্রিল ২০১৯, ০০:০০
ফ্ল্যাট বিক্রয়: পূর্ব শেওড়াপাড়া, মনিপুর স্কুলের পূর্ব পাশে ৬ষ্ঠ তলা বিল্ডিং-এর নিচ তলায় বাণিজ্যিক স্পেস ২৫০০ বর্গফুট, বর্তমানে ভাড়া আসে= ৫০,০০০/-, কোচিং সেন্টার ভাড়া দেওয়া আছে, মালিকানা পরিবর্তন হলে ভাড়া পাবে কমপক্ষে= ৭০,০০০/-। যোগাযোগ: ০১৭২৭৬৯১০১৬।                সিকে-১০৭৫ফ্ল্যাট বিক্রয়: শান্তিবাগে নবনির্মিত দুইটি ফ্ল্যাট একটি ১৫০০ বর্গফুট অন্যটি ১৩২০ বর্গফুটের ফ্ল্যাট বিক্রয় হইবে। আগ্রহী ক্রেতাগণ যোগাযোগ করুন। ০১৭১৪৮৮৮১১১।      সিএম-৬৩৫রেডি ফ্ল্যাট বিক্রয়: পূর্ব শেওড়াপাড়া ৪র্থ তলায় ৩ বেড, ৩ বাথ, ৩ বারান্দা, ড্রইং-কাম-ডাইনিং, সম্পূর্ণ টাইলসকৃত রেডি ফ্ল্যাট বিক্রয়। ০১৯৫৯৫৩৬৫২০।      সিকে-১০৭৫(বি)



31371,47188
পাত্র/পাত্রী
অন্যান্য
প্রকাশ : ২০ এপ্রিল ২০১৯, ০০:০০
পাত্রী চাই: সাবেক সচিবের সুপুত্র, সুদর্শন (৩০, র্৫-র্৭র্ ), কার্ডিফ (লন্ডন) থেকে এমবিএ, প্রাইভেট ব্যাংকের ডাইরেক্টর, ড্রেজিং কোম্পানির ম্যানেজিং ডাইরেক্টর, ঢাকায় ব্যবসাসহ সুপ্রতিষ্ঠিত পাত্রের জন্য সুপ্রতিষ্ঠিত অভিজাত ও সম্ভ্রান্ত পরিবারের সমমর্যাদার সুশ্রী, ফর্সা, দীর্ঘাঙ্গি, সুপাত্রী আবশ্যক। ফোন: ০১৭১৬০১৩১৭৯।        সিকে-১০৭৮পাত্রী চাই: মেজর বাংলাদেশ সেনাবাহিনী, বিএসসি ইঞ্জিনিয়ার সিভিল বুয়েট বাবা বিসিএস কর্মকর্তা, ছোট পরিবার ঢাকায় নিজ বাড়ী (২৯, র্৫-র্৮র্ ) ভদ্র-মার্জিত পাত্রের পাত্রী। ০১৭৭৯০৬৪৯৩১।    সিকে-১০৭৬



31372,47189
জমি বিক্রয়
অন্যান্য
প্রকাশ : ২০ এপ্রিল ২০১৯, ০০:০০
জমি বিক্রয়: বৈশাখী মাসজুড়ে ১০% মূল্যছাড় !!! রাজধানীর মোহাম্মদপুরের সন্নিকটে, এখনই বাড়ী করার উপযোগী, এককালীন/কিস্তিতে জমি কেনার সুযোগ। বিস্তারিত: ০১৮৪১০০০৪০৭।                              সিএম-৬৩৩



31373,47190
বাগেরহাটে মাদরাসা ছাত্রী ধর্ষিত, আটক ১
সারাদেশ
প্রকাশ : ১৯ এপ্রিল ২০১৯, ২১:৪৩
বাগেরহাটের রামপালে দ্বিতীয় শ্রেণির এক মাদরাসা ছাত্রী ধর্ষণের শিকার হয়েছে। শুক্রবার দুপুরে অভিযোগ পেয়ে ঘটনায় জড়িত সন্দেহে পুলিশ ফেরদৌস শেখ (১৮) নামে এক তরুণকে আটক করেছে।ধর্ষিতা শিশুটি রামপাল উপজেলার শরাফপুর ফাজিল মাদরাসার দ্বিতীয় শ্রেণির ছাত্রী। সে ওই মাদরাসার আবাসিক শিক্ষার্থী। ফেরদৌস শেখ রামপাল উপজেলার শরাফপুর গ্রামের লুৎফর শেখের ছেলে।পরিবারের বরাত দিয়ে রামপাল থানার অফিসার ইনচার্জ মো. লুৎফর রহমান বিকেলে এই প্রতিবেদককে জানান, মেয়েটির বাড়ি নওগাঁ জেলায়। তার নানা বাড়ি বাগেরহাটের ফকিরহাট উপজেলাতে। সে মামাদের কাছে থাকে। ছয় মাস আগে মেয়েটিকে তার মামারা পাশের রামপাল উপজেলার শরাফপুর ফাজিল মাদরাসায় দ্বিতীয় শ্রেণিতে ভর্তি করে দেয়। তখন থেকে মেয়েটিকে ছাত্রাবাসে থেকে পড়ালেখা করছিল। এখানে ভর্তি হওয়ার পর মাদরাসার সামনের মুদি দোকানি ফেরদৌসের সঙ্গে তার পরিচয় হয়। সেই পরিচয়ের সূত্র ধরে গত ১১ এপ্রিল বিকেলে মুদি দোকানি ফেরদৌস কৌশলে মেয়েটিকে একটি ঘরে নিয়ে ধর্ষণ করে। আরও পড়ুন: ছোট ভাইকে অপহরণ করে বড় ভাইয়ের মুক্তিপণ দাবি!গত বৃহস্পতিবার মেয়েটি ছুটি নিয়ে ফকিরহাটে গিয়ে তার মামাদের বিষয়টি জানালে তারা পুলিশে অভিযোগ দেন। অভিযোগ পেয়ে মুদি দোকানি ফেরদৌসকে আটক করা হয়।ওসি আরও জানান, আমরা মেয়েটিকে পুলিশী হেফাজতে নিয়েছি। শনিবার বাগেরহাট সদর হাসপাতালে তার ডাক্তারি পরীক্ষা করা হবে।ইত্তেফাক/অনি



31374,47191
উচ্চ রক্তচাপ থেকে স্ট্রোক হতে পারে
ফিচার
প্রকাশ : ২০ এপ্রিল ২০১৯, ০০:০০
একবিংশ শতাব্দির শুরুর দিক থেকে রক্তচাপ নিয়ন্ত্রণের ক্ষেত্রে বেশ অগ্রগতি হয়েছে। তবু হার্ট এ্যাটাক, স্ট্রোক, হূদনিষ্ক্রিয়া ও কিডনি রোগের একটি মূল কারণ হিসেবে এটি চিহ্নিত হয়ে আছে। স্বাভাবিক রক্তচাপ থাকা উচিত ১২০/৮০ এর নিচে এবং অনেক লোক এর নিচে রক্তচাপকে নামাতে সক্ষম হননি। রক্তচাপের অসংখ্য ওষুধ ইতোমধ্যে উদ্ভাবিত হয়েছে। তবুও অনেক লোক রয়েছেন ঝুঁকির মধ্যে। যারা রক্তচাপ বিশেষজ্ঞ তারা বলেন, উচ্চ রক্তচাপ অনেকটাই প্রতিরোধ যোগ্য।l উচ্চ রক্তচাপ রোগীদের একটি তাত্পর্যপূর্ণ অংশ জানেনই না যে তাদের উচ্চ রক্তচাপ রয়েছে। কারণ এদের মধ্যে অনেকে কখনই ডাক্তারের কাছে যান না চেক আপের জন্য।lবাকি যে অংশ তাদের অবস্থা সম্বন্ধে অবহিত অনেকেই মনে করেন না এটি গুরুতর একটি রোগ। সেজন্য চিকিত্সাও নেন না, ডাক্তার বললেও একে অবহেলা করেন।lঅনেকে জীবন যাপনের বিধীতে তেমন কোন পরিবর্তন আনেন না। যেমন স্থূল শরীরের দিকে নজরদেন না, ব্যায়াম করেন না, লবণ খেয়ে চলেন বেশি বেশি, তখন উচ্চ রক্তচাপ নিয়ন্ত্রণ দু:সাধ্য হয়ে দাঁড়ায়। আমেরিকার উইল কর্নেল মেডিকেল কলেজের ক্লিনিক্যাল মেডিসিনের অধ্যাপক এবং উচ্চ রক্তচাপ বিশেষজ্ঞ ডা:স্যামুয়েল জে ম্যান আরেকটি সমস্যার কথা উল্লেখ করেছেন, উচ্চ রক্তচাপ রোগী যাদের চিকিত্সা হচ্ছে এদের ৭১ শতাংশ নিচ্ছেন ভূল ওষুধ অথবা সঠিক ওষুধ নিচ্ছেন ভূল মাত্রায়।ডা: ম্যান বলেন, প্রতিটি রোগীর রক্তচাপ সমস্যার অন্তর্নিহিতকারণ ও ওষুধের পার্শ্বপ্রতিক্রিয়াবা যে জন্য রোগী চিকিত্সা ছেড়ে দেন, সে সব বিষয় বিবেচনাকরা উচিত। তিনি দেখেছেনযখন ব্যক্তি বিশেষে রোগীরচিকিত্সা যখন লাগসই করা হয়, উপযোগী করা হয় তখন রক্তচাপ নিয়ন্ত্রণ অনেক সহজ হয়ে যায়।আর একার্যটি করা যায়সামান্য পাশ্বপ্রতিক্রিয়াকরে এবং সাশ্রয়ী মূল্যে।বেশিরভাগ রোগীর জন্যই নতুন ওষুধের প্রয়োজন পড়েনা। যা প্রয়োজন তাহলো প্রাপ্তিসাধ্যওষুধের সঠিক ব্যবহার।অনেক সময় সাধারণ চিকিত্সকরা রক্তচাপের ওষুধগুলোর মধ্যেকোনটি সে রোগীটির জন্যউপযোগী হবে, এরজন্য সূক্ষ্মবিচার বিবেচনার ব্যাপারটিরয়েছে এর প্রতি মনোযোগীহন না। রোগীর পর রোগীকেএকই ওষুধ পরপর প্রয়োগকরাতে কাজের কাজ হয়না। রোগী বিশেষে শ্রেষ্ঠ চিকিত্সাটি বেছেনেবার যে কৌশলটি তাহলোরোগীর উচ্চ রক্তচাপের অন্তনিহিত কারণ বা প্রকাশটি খুজে পাওয়া এবং সে হিসাবে চিকিত্সা দেওয়া।lলবণ-সংবেদী উচ্চ রক্তচাপ, বয়স্ক লোক ও আফ্রিকান-আমেরিকানদের মধ্যে বেশি দেখা যায়।  মূত্রবর্ধক ওষুধ এবং ক্যালসিয়াম চ্যানেল ব্লকারস্ ওষুধ দিলে এদের ক্ষেত্রে বেশ কাজ হয়।lকিডনি হরমোন রেনিনের সঙ্গে সম্প্রর্কিত উচ্চ রক্তচাপ এসিই ইনহিবিটারস ওষুধ এবং এনজিওটেনসিন রিস্পেটার ব্লকারস্ ওষুধ, সরাসরি বেনিন ইনবিহিটারস ও বিটাব্লকারস ওষুধে কাজ হয়।lনিউরোজেনিক উচ্চ রক্তচাপ হলো সমবেদী স্নায়ুতন্ত্রের সঙ্গে সম্পর্কিত। এদের ক্ষেত্রে বিটাব্লকারস,আলফাব্লকারস, ক্লোনিডিনের মত ওষুধে কাজ হয়।ডা: ম্যানের ভাষায়, নিউরোজেনিক উচ্চ রক্তচাপের মূলে রয়েছে অবদমিত মানসিক বিষন্নতা। তিনি দেখেছেন এদের মধ্যে জীবনের প্রথম দিকে থাকে আঘাত, অত্যাচার বা নির্যাতনের ইতিহাস। বাহিরে তারা শান্ত ও তৃপ্ত, দেখতে লাগলেও অন্তর্দহনের জ্বালা তাদের পুড়িয়ে মারে। ডা: ম্যান তেমন একজন রোগীর চিকিত্সার কথা বলেছেন, তার ২০ বছর বয়স থেকে ছিলো উচ্চ রক্তচাপ। পারিবারিকচিকিত্সকের পরামর্শে তিনটিওষুধে বেশ ভালো চলছিলো চিকিত্সা। ৪০ বছর বয়সে মাঝে মাঝে রক্তচাপ চেক করে দেখা গেলো, উচ্চ রক্তচাপ বেশি হয়মাঝে মাঝে খুব বেশি।ব্যবস্থাপত্রের ওষুধগুলোর মাত্রা বাড়লেও কাজ হলো না। অনেকভেবে চিন্তে ওষুধ দিলেন ডা: ম্যান। ওষুধের সংখ্যা কমলো।ব্যবস্থাপনা ভালো হলো। পার্শ্বপ্রতিক্রিয়াও কম হলো। তবে বেশিরভাগ রোগীদের বিশেষজ্ঞ ডাক্তার দেখানোর প্রয়োজন নেই। ইন্টানিস্ট বা পারিবারিকচিকিত্সকই যথেষ্ট। এক বাএকাধিক ওষুধ নিম্ন মাত্রায় শুরু করলে, যেমন ডাইইউবেটিকস্বাভাবিক চাপ অর্জনের জন্যওষুধ ও ওষুধের মাত্রার মধ্যে তারতম্য ক্রমে ক্রমে করা যেতে পারে। ১০-১৫ শতাংশ রোগী যাদেরকে তিন রকম ওষুধদিয়েও নিয়ন্ত্রণ করা যায় না।এদের জন্য বিশেষজ্ঞ পরামর্শ প্রয়োজন হয়।উচ্চ রক্তচাপের পেছনে অনেক সময় থাকে অন্তনির্হিত অন্য কোনও রোগ যার চিকিত্সা প্রয়োজন হয়ে পড়ে। চার বা পাঁচটি ওষুধ লাগা উচিত নয়। যদি লাগে তাহলে তা প্রশ্নের বিষয়। nঅধ্যাপক শুভাগত চৌধুরী পরিচালক, ল্যাবরেটরী সার্ভিসেসবারডেম, ঢাকা



31375,47192
ফুসফুস সুস্থ রাখার উপায়
ফিচার
প্রকাশ : ২০ এপ্রিল ২০১৯, ০০:০০
বিজ্ঞানের নানা সুফল আমরা ভোগ করছি। কিন্তু নগরায়নের দাপটে আজ আমাদের ফুসফুসের বারোটা বাজতে বসেছে। ফুসফুসের নানা সমস্যা বর্তমানে অনেক বেড়ে গেছে। ফুসফুস প্রধানত দুটি কারণে ক্ষতিগ্রস্ত হয়। প্রথমত, নানা ধরণের অসুখ বিসুখের কারণে এবং দ্বিতীয়ত, জন্মগত অসুখ। জন্মগত অসুখ প্রতিরোধ করা না গেলেও ফসুফুসের আরো অর্জিত বিভিন্ন অসুখ প্রতিরোধ করা যায় সহজেই। ফুসফুস ক্ষতিগ্রস্ত হবার বিভিন্ন কারণ নিম্নে আলোচিত হল-১. যক্ষ্মার জন্য ফুসফুস ক্ষতিগ্রস্ত হয়।২. মশার কয়েল থেকেও ফুসফুসের ভীষণ ক্ষতি হতে পারে।৩. দুর্ঘটনা জনিত কারণে এবং ফুসফুসে আঘাতের কারণে এর ক্ষতি হয়।৪. কয়লা খনিতে যারা কাজ করে তাদের যক্ষ্মাসহ বিভিন্ন ফুসফুসের অসুখ দেখা যায়। ফলে ফুসফুস ক্ষতিগ্রস্ত হয়।৫. ধোঁয়া, গাড়ির ধোঁয়া যাতে প্রচুর কার্বন ডাই অক্সাইড থাকে এগুলো ফুসফুসের জন্য ভীষণ বিপজ্জনক।৬. দূষিত পরিবেশ ফুসফুসকে ভীষণ ভাবে ক্ষতিগ্রস্ত  করে।৭. বিভিন্ন খনি অঞ্চলে ফুসফুসের অসুখ বেশী হয়।ফুসফুস জীবন রক্ষার অপরিহার্য অঙ্গ। যদিও একটি ফুসফুস নিয়ে বাঁচা সম্ভব কিন্তু দুটি ফুসফুসই যদি রোগাক্রান্ত  হয় তবে মৃত্যু অনিবার্য।ফুসফুস সুস্থ রাখতে নিম্নবর্ণিত নিয়ম মেনে চলতে হবে- ১. ধূমপানকে চিরবিদায় জানাতে হবে। ধূমপান ফুসফুসের অনেক ক্ষতি করে। ফুসফুসের ক্যান্সারের প্রধান কারণ ধূমপান।২. মশা তাড়াতে কয়েলের পরিবর্তে মশারি ব্যবহারকরা উচিত।৩. অ্যালার্জি দীর্ঘদিন থাকলে ফুসফুসের অনেক ক্ষতি হয়। যেসব খাবারে অ্যলার্জি হয় তা থেকে দূরে থাকতে হবে।৪. ধোঁয়াজনিত পরিবেশে অবশ্যই রুমাল ব্যবহার করতে হবে।৫. কলকারখানার ধোঁয়ার ব্যাপারে যথাযথ আইন প্রয়োগ ও বাস্তবায়ন করতে হবে।৬. গাড়ির ব্যবহার কমাতে হবে এবং পরিবেশে বান্ধব যানবাহন আবিষ্কার ও ব্যবহার বাড়াতে হবে।৭. যক্ষ্মা রোগীর কাছ থেকে দূরে থাকতে হবে। কাছে গেলে মাস্ক পড়তে হবে।৮. জন্মগত ফুসফুস রোগে যথাযথ চিকিত্সা করতে হবে।৯. বাড়ির চারপার্শ্বের পরিবেশ পরিষ্কার পরিচ্ছন্ন রাখতে হবে। ১০. ফুসফুস রোগাক্রান্ত হলে দ্রুত চিকিত্সকের শরণাপন্ন হতে হবে।তাই আশা করা যায় সবাই সচেতন হলে এই সুন্দর পৃথিবীতে শ্বাস প্রশ্বাস নিতে ফুসফুসের সুস্থতা অপরিহার্য। ¡ডাঃ মোঃ ফজলুল কবির পাভেলমেডিসিন বিভাগরাজশাহী মেডিক্যাল কলেজ ও হাসপাতাল



31376,47193
সাইফউদ্দিন ঝলকে আবাহনীর জয়
অন্যান্য
প্রকাশ : ২০ এপ্রিল ২০১৯, ০০:০০
জাতীয় দলের হেড কোচ স্টিভ রোডসের মনে ধরেছে মোহাম্মদ সাইফউদ্দিনকে। তরুণ পেস বোলিং অলরাউন্ডারের উপর অগাধ আস্থা রোডসের। একমাসের ছুটি শেষে গতকাল দুপুরে মিরপুর স্টেডিয়ামে আসেন এই ইংলিশ। বলাবাহুল্য, এদিন আবারো বল হাতে ঝলক দেখালেন সাইফউদ্দিন। লিস্ট-এ ক্রিকেটে দ্বিতীয়বার পাঁচ উইকেট তুলে নিয়েছেন তিনি। বিশ্বকাপের আগে কোচের চোখে তার প্রতি থাকা মুগ্ধতাকে আরো রঙিন আবরণে ঢেকে দিলেন এই তরুণ। সাইফউদ্দিনের বোলিং তোপেই সুপার লিগে টানা তৃতীয় জয় পেলো আবাহনী। গতকাল মিরপুরে প্রাইম ব্যাংককে ছয় উইকেটে পরাজিত করেছে মোসাদ্দেক হোসেন সৈকতের দল। ১৪ ম্যাচে ১১ জয় নিয়ে পয়েন্ট টেবিলের দ্বিতীয় স্থানে আবাহনী। সমান সংখ্যক ম্যাচে ১২ জয়ে শীর্ষে আছে রূপগঞ্জ। আগামীকাল বিকেএসপিতে এই দু’দলের ম্যাচটা হয়ে যেতে পারে লিগ শিরোপার নির্ধারক।গতকাল আগে ব্যাট করে ৪৯.৩ ওভারে ২২৬ রানে অলআউট হয় প্রাইম ব্যাংক। জবাবে ৪৪.৪ ওভারে চার উইকেটে ২২৮ রান তুলে ম্যাচ জিতে নেয় আবাহনী। ৩২ রানে পাঁচ উইকেট নিয়ে ম্যাচ সেরা হন সাইফউদ্দিন। মিরপুরের উইকেট সকালে সবসময় বোলারদের সাহায্য করে। টসভাগ্যে জয় পেয়ে প্রাইম ব্যাংককে ব্যাটিংয়ে পাঠান আবাহনীর অধিনায়ক মোসাদ্দেক। সেই সিদ্ধান্তের সুফল পেতে সময় লাগেনি। ইনিংসের প্রথম বলেই এনামুল হক বিজয়কে (০) ফেরান সাইফউদ্দিন। নিজের পরের ওভারে আরেক ওপেনার রুবেল মিয়াও (২) তার শিকার হন। তারপর মাশরাফি-সৌম্যর ছোবলে ৬৬ রানে ছয় উইকেট হারিয়ে বসে প্রাইম ব্যাংক। সালমান ১৬, আল-আমিন জুনিয়র ১৮ রান করেন।সপ্তম উইকেটে প্রতিরোধ গড়েন অলক কাপালি ও নাঈম হাসান। তাদের ১১০ রানের জুটিতেই লড়াইয়ের পুঁজি পায় প্রাইম ব্যাংক। কাপালি ১১২ বলে ৮০ রানের ইনিংস খেলেন। তবে একপ্রান্ত আগলে ছিলেন নাঈম হাসান। অপরাজিত ৫১ রান করেন এই তরুণ। মনির হোসেন ১৯ রান করেন। আবাহনীর সাইফউদ্দিন পাঁচটি, মাশরাফি- সৌম্য দুটি করে, মিরাজ একটি উইকেট পান।২২৭ রানের টার্গেটটা আবাহনীর ব্যাটিং লাইনের সামনে কঠিন কর্ম ছিল না। তারপরও ৫৫ রানে তিন উইকেট হারিয়ে বসেছিল দলটি। চতুর্থ উইকেটে অভিজ্ঞ ওয়াসিম জাফর ও নাজমুল শান্তর ব্যাটিং দৃঢ়তায় ঘুরে দাঁড়ায় আবাহনী। তাদের ১২২ রানের জুটিতে জয়ের কাছাকাছি চলে যায় দলটি। ব্যক্তিগত ৬৪ রানে নাঈম হাসানের শিকার হন ওয়াসিম জাফর। তবে ম্যাচ শেষ করে এসেছেন শান্ত। ৭৭ রানে অপরাজিত ছিলেন তিনি। অপরাজিত ৩৩ রান করেছেন মিঠুন। প্রাইম ব্যাংকের নাঈম হাসান দুটি, রাজ্জাক-আরিফুল একটি করে উইকেট পান।  সংক্ষিপ্ত স্কোরপ্রাইম ব্যাংক: ৪৯.৩ ওভারে ২২৬ (অলক কাপালি ৮০, নাঈম হাসান ৫১*, মনির হোসেন ১৯, আল-আমিন ১৮, সালমান হোসেন ১৬; সাইফউদ্দিন ৫/৩২, সৌম্য ২/৪২, মাশরাফি ২/৫০, মিরাজ ১/৩৬)আবাহনী: ৪৪.৪ ওভারে ২২৮/৪ (শান্ত ৭৭*, মিঠুন ৩৩*, ওয়াসিম জাফর ৬৪, সাব্বির ২৬, জহুরুল ২৪; নাঈম হাসান ২/৪৯, আরিফুল ১/২৭, রাজ্জাক ১/৬৮)ফলাফল: আবাহনী ছয় উইকেটে জয়ীম্যাচ সেরা : মোহাম্মদ সাইফউদ্দিন



31377,47194
রোডস-ওয়ালশদের ব্যস্ততা শুরু
অন্যান্য
প্রকাশ : ২০ এপ্রিল ২০১৯, ০০:০০
বিমানবন্দর থেকে সরাসরি মিরপুর স্টেডিয়ামে চলে এসেছেন স্টিভ রোডস। প্রায় এক মাস ছুটি কাটিয়ে ফেরা বাংলাদেশের হেড কোচ ভ্রমণক্লান্তি ভুলে শেরেবাংলায় হাজির হন গতকাল দুপুরে। ঠিক তখনই তপ্ত রোদে বিসিবি একাডেমি মাঠের নেটে সাইড স্ট্রেইনের ইনজুরি কাটিয়ে উঠা রুবেল হোসেনকে নিয়ে ব্যস্ত সময় কাটাচ্ছিলেন বোলিং কোচ কোর্টনি ওয়ালশ। মাহমুদউল্লাহ রিয়াদ, মুশফিকুর রহিমদের নিয়ে স্ট্রেন্থ অ্যান্ড কন্ডিশনিং কোচ মারিও ভিল্লাভারায়ন কাজ করছেন গত কয়েকদিন ধরেই।সবমিলিয়ে আনুষ্ঠানিক ক্যাম্প শুরুর আগেই রোডস-ওয়ালশদের ব্যস্ততা শুরু হয়ে গেছে। বিশ্বকাপের জন্য বাংলাদেশের ক্যাম্প শুরু হবে আগামী ২২ এপ্রিল। ২৯ এপ্রিল পর্যন্ত চলবে ক্যাম্প। ঢাকা প্রিমিয়ার লিগে না খেললেও তামিম, মুশফিকরা নিয়মিত ব্যাটিং অনুশীলন করছেন।গতকাল মিরপুর স্টেডিয়ামে প্রাইম ব্যাংক-আবাহনীর খেলা দেখেছেন রোডস। বিসিবির কর্মকর্তাদের সঙ্গে সাক্ষাত্ করেছেন তিনি। কথা বলেছেন মিরপুরের কিউরেটর গামিনি ডি সিলভার সঙ্গে। আবাহনীর ড্রেসিংরুমে ঢুকে মাশরাফি, সৌম্য, সাইফউদ্দিন, মিঠুন, সাব্বির, মোসাদ্দেক, মিরাজদের সঙ্গেও আলাদাভাবে কুশল বিনিময় করেছেন ইংলিশ এ কোচ।তবে সংবাদমাধ্যমের সঙ্গে কথা বলতে রাজি হননি রোডস। গতকাল বিসিবি কার্যালয়ের বারান্দায় হাঁটতে হাঁটতে তিনি বলেছেন, ‘আমি মাত্রই ইংল্যান্ড থেকে আসলাম। আমার আগে সবার সঙ্গে কথা বলতে হবে। আগামী দুইদিন পর আপনাদের সঙ্গে কথা বলব।’রোডস, ওয়ালশ এবং ভিল্লাভারায়ন চলে এসেছেন ঢাকায়। স্পিন কোচ সুনীল যোশি, ব্যাটিং কোচ নেইল ম্যাকেঞ্জি, ফিল্ডিং কোচ রায়ান কুকসহ অন্য কোচিং স্টাফরা ক্যাম্প শুরুর আগেই ঢাকায় চলে আসবেন।



31378,47195
‘সৌম্য একটা ভালো ইনিংস দূরে’
অন্যান্য
প্রকাশ : ২০ এপ্রিল ২০১৯, ০০:০০
সৌম্য সরকারের মনটা বিষণ্ন। মুখশ্রীতে যার ছাপ স্পষ্ট। গতকালও মিরপুরে প্রাইম ব্যাংকের বিরুদ্ধে রানের খাতা খোলার আগেই আউট হয়েছেন। বিকেলে ম্যাচ শেষে লম্বা টিম মিটিংয়ের পর ড্রেসিংরুম থেকে বের হওয়া সৌম্যকে বেশ বিচলিতই দেখালো।বিশ্বকাপ দলে জায়গা পাকা হয়েছে বাঁহাতি এই ওপেনারের। ইংল্যান্ডের কন্ডিশনে তার ব্যাটে অনেক ভরসা দেখছে বাংলাদেশ। কিন্তু চলমান ঢাকা প্রিমিয়ার লিগে হাসছে না সৌম্যর ব্যাট। শেষ ১০ ম্যাচে সর্বসাকুল্যে ১৬৪ রান করেছেন তিনি।বিশ্বকাপের আগে সৌম্যর ব্যাটের এই হাল চিন্তারই কথা। তবে এই তরুণকে অভয় দিচ্ছেন আবাহনীর কোচ খালেদ মাহমুদ সুজন। গতকাল ম্যাচ শেষে মিরপুর স্টেডিয়ামে সাবেক এই অধিনায়ক বলছেন, বিশ্বকাপে ভালো করবেন সৌম্য। তার বিশ্বাস, একটা ভালো ইনিংস বদলে দিবে এই টপঅর্ডার ব্যাটসম্যানের চারপাশের জগত।গতকাল অফস্পিনার নাঈম ইসলামের বলে স্ট্যাম্পড হয়ে ফিরেছেন সৌম্য। তবে তার এই অফফর্মে চিন্তিত নন সুজন। গতকাল ম্যাচ শেষে তিনি বলেছেন, ‘একটা প্লেয়ারের অফফর্ম থাকেই। ছোট বেলা থেকেই বুলবুল ভাই বলতেন, ‘ফর্ম ইজ টেম্পোরারি, ক্লাস ইজ পারমানেন্ট।’ আমি মনে করি সৌম্য ক্লাস প্লেয়ার। সৌম্য একটা ভালো ইনিংস দূরে, আমি মনে করি একটা ভালো ইনিংস খেললেই সে ঠিক হয়ে যাবে।’বিশ্বকাপে সৌম্যর কাছ থেকে বাংলাদেশ ভালো সার্ভিস পাবে বলেই বিশ্বাস সুজনের। গতকাল তিনি বলেছেন, ‘সৌম্যর সেই সামর্থ্য আছে বড় রান করার। আমি বিশ্বাস করি সৌম্যর খারাপ সময় কেটে যাবে। যেহেতু আমরা আয়ারল্যান্ড যাচ্ছি, প্র্যাকটিস ম্যাচ খেলবে, বিশ্বকাপের তো সময় আছে এখনো। আমি বিশ্বাস করি সৌম্য কাটিয়ে উঠবে এবং বাংলাদেশকে ভালো সার্ভিস দিবে।’তবে চলমান রান খরার কারণে বেশ চাপে আছেন সৌম্য। সেটা স্বীকার করেছেন সুজনও। গতকাল আবাহনীর কোচ বলেছেন, ‘প্রিমিয়ার লিগ চাপের খেলা। সৌম্য যেহেতু রানে নেই, সেহেতু চাপে আছে অবশ্যই। দল নির্বাচন হয়েছে, বিশ্বকাপ দলে আছে। চাপ তো ওর ওপর আছেই। আমি মনে করি ও যেই রকম প্লেয়ার, ছোট বেলা থেকেই দেখছি আমি, দারুণ হ্যান্ড আই কোর্ডিনেশনের প্লেয়ার।’সুজনের আশা, বিশ্বকাপে রান করবেন সৌম্য। তিনি বলেছেন, ‘আজকের (গতকাল) খেলার পরও দেখলাম মন খারাপ করে বসে আছে। এগুলো নিয়ে চিন্তা করার কিছু নেই। বিশ্বকাপে সে অনেক রান করবে। সৌম্য যেই রকম প্লেয়ার আমার মনে হয় ওই উইকেটে অনেক রান করবে। আবাহনীর হয়ে ভালো বোলিং করছে, জাতীয় দলের কাজে দিবে। আলাদা একটা চাপ তো থাকেই। আমার মনে হয় একটা ভালো ইনিংস হলে সবকিছু পরিবর্তন হয়ে যাবে।’শুধু সৌম্য নন বিশ্বকাপ দলে সুযোগ পাওয়া সাব্বির, মিঠুনরাও ব্যাটিংয়ে খুব ভালো অবস্থানে নেই। তারাও ইনিংস শেষ করতে পারছেন না। বিশ্বকাপে তাদের দুজনকেই শেষ দিকে ব্যাটিংয়ের বড় দায়িত্ব নিতে হবে।সুজন বলেছেন, ‘সাব্বির মিঠুন যারাই আছে, খারাপ খেলছে তা না, কিন্তু তারা শেষ করতে পারছে না। এটা উদ্বেগজনক। তবে ওরা রানে আছে এটা ভালো দিক। মিঠুনের সেই টেম্পারমেন্ট আছে। সাব্বিরও কোয়ালিটি প্লেয়ার।’ 



31379,47196
পাকিস্তান দলকে ইমরানের টোটকা
অন্যান্য
প্রকাশ : ২০ এপ্রিল ২০১৯, ০০:০০
বিশ্বকাপের আগে গতকাল শুক্রবার নিজেদের দেশের প্রধানমন্ত্রীর সাথে দেখা করেছেন পাকিস্তান দলের ক্রিকেটাররা। আর সেই প্রধানমন্ত্রীই যখন পাকিস্তানের বিশ্বকাপ জয়ী একমাত্র অধিনায়ক, তখন সেটা স্রেফ ক্রিকেটারদের জন্য অভ্যর্থনার থেকেও বেশি কিছু হয়ে রইল। ইমরান খান দলকে দিলেন বিশ্বকাপ জয়ের টোটকা।প্রধানমন্ত্রী ইমরান খান প্রায় ঘণ্টাখানেক সময় নিয়ে ক্রিকেট দলের সাথে আলাপ করেন, নিজের অভিজ্ঞতাটা সবার মধ্যে ছড়িয়ে দেন। তিনি দলীয় স্পিরিটকে বাড়তি জোর দিচ্ছেন। তিনি বলেন, ‘একটা চ্যাম্পিয়ন দল যখন রণসজ্জায় সজ্জিত হয়ে মাঠে নামে, তখন তার থাকে একাগ্রতা ও পরিকল্পনা। মনে রাখতে হবে জয়ের জন্য সবচেয়ে গুরুত্বপূর্ণ হল টিম স্পিরিট।’সরফরাজ আহমেদের দলকে উত্সাহ দিয়ে তিনি আরো বলেন, ‘নিজেদের দক্ষতা, স্পিরিট দিয়ে দেশের নামকে সম্মানিত করো। পুরো দেশের সবাই তোমাদের সাথে আছে। দেশকে আন্তর্জাতিক একটি মঞ্চে প্রতিনিধিত্ব করা বিশাল ব্যাপার। তোমরা জাতির প্রতিনিধি। মানুষ তোমাদের দিকে অনেক আশা নিয়ে চেয়ে আছে।’পাকিস্তান দল ২৩ এপ্রিল ইংল্যান্ডের উদ্দেশে দেশ ছাড়বে। সেখানে বিশ্বকাপের আগেই ১১টি ম্যাচ খেলবে পাকিস্তান। এর মধ্যে ৯টি ওয়ানডে ম্যাচ আছে। বিশ্বকাপ শুরু হবে আগামী ৩০ মে। বিশ্বকাপকে সামনে রেখে এরই মধ্যে নিজেদের দল ঘোষণা করে ফেলেছে পাকিস্তান ক্রিকেট বোর্ড (পিসিবি)। এই দলে নেই বাঁ-হাতি পেসার মোহাম্মদ আমির। ১৫ জনের দলে তার পাশাপাশি জায়গা পাননি আরেক বাঁ-হাতি পেসার উসমান শিনওয়ারি ও হার্ড হিটার আসিফ আলিও।আমিরের আশা অবশ্য এখনো শেষ হয়ে যায়নি। দল ঘোষণার জন্য ক্রিকেটের নিয়ন্ত্রক সংস্থা আইসিসির বেঁধে দেয়া সময়সীমা ২৩ এপ্রিল। দলগুলো চাইলে সেই সময়ের মধ্যে দলে পরিবর্তন আনতে পারবে, সেটাও আইসিসির টেকনিক্যাল কমিটির কোনো অনুমতি ছাড়াই।যদিও নিজের গড়া দলে সম্পূর্ণ আস্থা আছে প্রধান নির্বাচক ইনজামাম উল হকের। তিনি মনে করেন, এটা ত্রিমাত্রিক একটা স্কোয়াড। বললেন, ‘আমরা ত্রিমাত্রিক একটা স্কোয়াড নির্বাচন করেছি। এই দলটাতে আমরা অধিনায়কের জন্য এমন সুযোগ রেখেছি যাতে করে প্রতিটি ম্যাচের জন্য আলাদা আলাদা করে পরিকল্পনা করা যায়। আমাদের অভিজ্ঞ ব্যাটসম্যান ও বৈচিত্র্যময় বোলিং লাইন আপ আছে যারা যেকোনো কন্ডিশনে নিজেদের মানিয়ে নিতে পারদর্শী।’



31380,47197
বহুপাক্ষিক বাণিজ্য কার্যকরে প্রধানমন্ত্রীর মুখ্য সচিবের ৬ সুপারিশ
জাতীয়
প্রকাশ : ১৯ এপ্রিল ২০১৯, ২১:৪৭
ইকোসকের উন্নয়নের জন্য অর্থায়ন (এফএফডি) ফোরামের শেষ দিনে আজ জাতিসংঘ সদরদপ্তরে অনুষ্ঠিত থিমেটিক প্যানেল আলোচনায় অন্যতম একজন প্যানেলিস্ট হিসেবে বাংলাদেশের পক্ষে অংশ নেন প্রধানমন্ত্রীর মুখ্য সচিব মো. নজিবুর রহমান। বাণিজ্য, বিজ্ঞান, টেকনোলজি, উদ্ভাবন ও সক্ষমতা বিনির্মাণ বিষয়ক এই উচ্চ পর্যায়ের থিমেটিক আলোচনায় মুখ্য সচিবের সাথে প্যানেলিস্ট হিসেবে ছিলেন আইটিইউ এর রেগুলেটরি এন্ড মার্কেটিং এনভায়রনমেন্ট ডিভিশন এর প্রধান মিজ সোফিয়ে ম্যাডেনস এবং আঙ্কটাড এর গ্লোবাল এন্ড রিজিওনাল ট্রেড অ্যানালাইসিস সেকশন এর প্রধান মিজ মিহো শিরোতরি।প্রদত্ত বক্তব্যে মুখ্য সচিব বহুপাক্ষিক বাণিজ্য ব্যবস্থাকে আরও কার্যকর করার বিষয়ে বেশকিছু সুপারিশ প্রদান করেন। এগুলো হল:১) আন্তর্জাতিক সম্প্রদায়কে অবশ্যই একটি সার্বজনীন, নীতি-ভিত্তিক, উন্মুক্ত, স্বচ্ছ, প্রত্যাশিত, অন্তর্ভুক্তিমূলক, বৈষম্যহীন এবং ন্যায়সঙ্গত বহুপাক্ষিক বাণিজ্য ব্যবস্থা গড়ে তুলতে হবে। এক্ষেত্রে ডব্লিউটিও এর মন্ত্রী পর্যায়ের সিদ্ধান্তসমূহের বাস্তবায়ন অত্যন্ত গুরুত্বপূর্ণ।২) আন্তর্জাতিক বাণিজ্য ব্যবস্থার চলতি চ্যালেঞ্জসমূহ মোকাবিলা করা এবং বাণিজ্য ব্যবস্থাকে শক্তিশালী করা বিশ্বব্যাংকের জন্য অপরিহার্য একটি বিষয়। এটি অবশ্যই নিশ্চিত করতে হবে যাতে বহুপাক্ষিক বাণিজ্য ব্যবস্থা উন্নয়নের একটি বড় নিয়ামকে পরিণত হয়।৩) বাণিজ্য বাধা, বাণিজ্যকে ক্ষতিগ্রস্থ করার ক্ষেত্রে ভর্তুকি এবং অন্যান্য বাণিজ্য ক্ষতির পদক্ষেপসমূহকে অবশ্যই আমলে নিতে হবে।৪) বহুপাক্ষিক বাণিজ্য ব্যবস্থার পদ্ধতিগত ভারসাম্যহীনতা দূর করার জন্য গৃহীত ‘দোহা ডেভোলপমেন্ট এজেন্ডা’র আলোচনা সমাপ্ত করতে হবে।৫) ডিজিটাল প্লাটফর্ম এবং আর্থিক-প্রযুক্তি এমএসএমই-এর বাণিজ্য অর্থায়নের ক্ষেত্রে কার্যকর একটি ব্যবস্থা হতে পারে।৬) সক্ষমতা বিনির্মাণ, বৈচিত্র সৃষ্টি, মূল্য সংযোজন এবং বৈশ্বিক মূল্য চেইনে সমন্বয় আনতে বাণিজ্য অগ্রসরতায় সহায়তা বৃদ্ধি করতে হবে।ই-কর্মাস, ডিজিটাল ইকোনমি ও প্রযুক্তি ব্যবহার বিষয়ে মুখ্য সচিব বাংলাদেশের উদাহরণ টেনে বলেন, “প্রধানমন্ত্রী শেখ হাসিনার দূরদর্শী নেতৃত্বে ‘ডিজিটাল বাংলাদেশ’ কর্মসূচি বাস্তবায়নের মাধ্যমে বাংলাদেশ ডিজিটাল ইকোনমিতে তাৎপর্যপূর্ণ অবদান রেখে চলেছে। ই-কর্মাসের সম্ভাবনাগুলোর পূর্ণ ব্যবহারে শেখ হাসিনা সরকার একটি ডিজিটাল সোসাইটি বিনির্মাণ করেছে”। `সরকারের এসকল পদক্ষেপের ফলেই আমরা ‘প্রযুক্তি-নির্ভর ও দক্ষতা ভিত্তিক ডিজিটাল অর্থনীতির একটি প্লাটফর্ম তৈরি করতে পেরেছি” মর্মে মন্তব্য করেন তিনি।আরো পড়ুন: ‘দেশ ছাড়, নইলে আবার জেলে ঢোকাবো’‘বাংলাদেশ টেলিযোগাযোগ অবকাঠামো, বাণিজ্য সরবরাহ, পেমেন্ট ব্যবস্থা, আইন ও প্রবিধান, দক্ষতা এবং অর্থায়নের উন্নয়নের মাধ্যমে ই-কমার্সকে ত্বরান্বিত করে এর সুবিধা অর্থনীতিতে ছড়িয়ে দিয়েছে’ মর্মে আন্কটাড এর ই-ট্রেডিং রেডিনেস অ্যাসেস্মেন্ট প্রদত্ত স্বীকৃতির কথা উল্লেখ করেন মুখ্য সচিব।‘ই-কর্মাস এর অগ্রযাত্রা মাত্রই উন্নয়নশীল দেশে শুরু হয়েছে’ মর্মে উল্লেখ করে মুখ্য সচিব মো: নজিবুর রহমান বলেন, “ই-কমার্সের সুবিধাগুলো ঘরে তুলতে, এর ঝুঁকি মোকাবিলা করতে এবং এর প্রতি জনগণের আস্থা সৃষ্টি করতে ‘ইকোসিস্টেম দৃষ্টিকোন’ থেকে আমাদেরকে বাণিজ্য বাধাসমূহ ভেঙ্গে ফেলতে হবে। নতুন চতুর্থ শিল্প বিপ্লব যেমন অটোমেশন, থ্রি-ডি প্রিন্টিং, কৃত্রিম বুদ্ধিমত্তার মতো বিষয়গুলো ই-কর্মাস প্রসারের সাথে সংযুক্ত করতে হবে কারণ বিশ্বের অনেক দেশ এখনও দ্বিতীয় বা তৃতীয় শিল্প বিপ্লবের স্তরে রয়েছে”। তিনি উন্নয়নশীল দেশ বা স্বল্পোন্নত দেশ উভয়ের জন্যই এসকল ক্ষেত্রে আন্তর্জাতিক সহযোগিতা ব্যবস্থা অব্যাহত রাখার উপর গুরুত্বারোপ করেন।

উন্নয়নশীল দেশের জন্য শুল্কমুক্ত ও কোটামুক্ত বাজারে প্রবেশাধিকার সংক্রান্ত টেকসই উন্নয়ন লক্ষসমূহের অভীষ্ট ১৭.১২ এর কথা উল্লেখ করে মুখ্য সচিব বলেন, “এর পূর্ণ বাস্তবায়ন ঘটাতে হবে”।উন্নয়ন অগ্রযাত্রা ও বাণিজ্য সম্প্রসারণে মুখ্য সচিব আ লিক ও উপ-আ লিক সহযোগিতা কাঠামোর উপর জোর দেন। এক্ষেত্রে তিনি বিবিএনজি (বাংলাদেশ, ভূটান, ভারত ও নেপাল) এবং বিসিআইএম (বাংলাদেশ, চীন, ভারত ও মিয়ানমার) সহযোগিতা কাঠামোর কথা উল্লেখ করেন।

প্যানেল আলোচনায় এবং উপস্থিত অংশীজনদের প্রশ্ন ও মতামতে উঠে আসে বাংলাদেশের উন্নয়ন অগ্রযাত্রার নানা উদাহরণ, যা ছিল এই থিমেটিক আলোচনার অন্যতম একটি লক্ষণীয় বিষয়।১৫ এপ্রিল শুরু হওয়া ৪র্থ এফএফডি ফোরামের এই অধিবেশন আন্তরাষ্ট্রীয় আলোচনার মাধ্যমে প্রস্তুতকৃত আউটকাম ডকুমেন্ট সর্বসম্মতিক্রমে গৃহীত হওয়ার মধ্য দিয়ে শেষ হয়।ইত্তেফাক/বিএএফ



31381,47198
বল দিয়ে জবাব দিলেন তাসকিন!
অন্যান্য
প্রকাশ : ২০ এপ্রিল ২০১৯, ০০:০০
তাকে বিশ্বকাপ দলে নেওয়া হয়নি। এমনকি আয়ারল্যান্ড সফরের দলেও রাখা হয়নি। বলা হয়েছে, তিনি ম্যাচ খেলার মতো ফিট নন।বিশ্বকাপ দল ঘোষণার দুই দিনের মাথায় নিজেকে অনেকটাই প্রমাণ করে ফেললেন তাসকিন আহমেদ। বিকেএসপিতে রূপগঞ্জের হয়ে তুলে নিলেন ৪ উইকেট। তার এই অসাধারণ বোলিংয়ে ভর করে প্রাইম দোলেশ্বরকে ৭ উইকেটে হারিয়ে শীর্ষস্থান ধরে রাখলো রূপগঞ্জ। দিনের অন্য ম্যাচে মোহামেডানকে ৭ উইকেটে হারিয়েছে শেখ জামাল ধানমন্ডি ক্লাব। সুপার লিগে ওঠার পর এই নিয়ে টানা তিন ম্যাচেই হারলো মোহামেডান।নির্বাচকরা বলেছেন, আয়ারল্যান্ড সফরে কেউ ভালো করলে বিশ্বকাপ দলে তার জায়গা হতে পারে। সে অর্থে দেখলে তাসকিনের জন্য এই দুয়ারটাও খোলা রাখা হয়নি। কারণ তাকে আয়াল্যান্ড সফরের দলেও রাখা হয়নি। বিশ্বকাপের সব দুয়ার বন্ধ হয়ে যাওয়ার পর কেঁদেই ফেলেছিলেন প্রতিক্রিয়া জানাতে গিয়ে। তবে বলেছিলেন, তিনি তার কাজ করে যাবেন। গতকাল সেই কাজটাই করলেন।আগে ব্যাট করা প্রাইম দোলেশ্বরকে ২০৫ রানে অলআউট করায় নেতৃত্ব দিলেন। ৯ ওভারে ৫৪ রান দিয়ে নিয়েছেন ৪ উইকেট। সেই সাথে মোহাম্মদ শহীদ নেন ৩ উইকেট। ফলে সৈকত আলীর ৭২ রান খুব একটা কাজে দেয়নি। সৈকত আলী ও সাইফ হাসানের জমে ওঠা জুটির দুই জনকেই ফিরিয়েছেন তাসকিন।২০৬ রানের লক্ষ্যে খেলতে নেমে বিনা রানেই প্রথম উইকেট হারিয়েছিল রূপগঞ্জ। কিন্তু ধাক্কাটা টের পেতে দেননি শাহরিয়ার নাফীস। আরেক ওপেনার মেহেদী মারুফকে নিয়ে ১০০ রানের জুটি করেন। এরপর আসিফ আহমেদ রাতুলের সাথে ৫১ রানের একটা জুটি করেন নাফীস। রাতুল ১৭ রান করে ফেরেন। আর অধিনায়ক নাঈম ইসলাম ৩২ রান করে শাহরিয়ার নাফীসকে সঙ্গ দেন। নাফীস শেষ পর্যন্ত ১১৩ রানে অপরাজিত ছিলেন।দিনের অন্য ম্যাচে সামান্য রানেই আত্মসমর্পণ করে মোহামেডান। তানভির হায়দার ও খালেদ আহমেদের বোলিংয়ের সামনে ১৫৯ রানে অলআউট হয় মোহামেডান। একমাত্র তুষার ইমরান ৫৬ রান করে যা একটু চেষ্টা করেছিলেন।এই সামান্য রান তাড়া করতে গিয়েও ১৩ রানে ২ উইকেট হারিয়ে বিপাকে পড়েছিল শেখ জামাল। কিন্তু নুরুল হাসান সোহান ৮৩ রানের অপরাজিত ইনিংস খেলে উদ্ধার করেন দলকে। সাথে ইমতিয়াজ হোসেন খেলেন ৫৪ রানের ইনিংস। সংক্ষিপ্ত স্কোরপ্রাইম দোলেশ্বর—লিজেন্ডস অব রূপগঞ্জপ্রাইম দোলেশ্বর: ৪৫ ওভারে ২০৫/১০ (সৈকত আলী ৭২, সাইফ ৩৭, তাইবুর ২৭, মাহমুদুল ২৫*; তাসকিন ৪/৫৪, শহীদ ৩/৩৫, ধাওয়ান ২/৩২)।লিজেন্ডস অব রূপগঞ্জ: ৪৪.২ ওভারে ২০৮/৩ (শাহরিয়ার নাফীস ১১৩*, মেহেদী মারুফ ৪১, নাঈম ৩২*)।ফল: লিজেন্ডস অব রূপগঞ্জ ৭ উইকেটে জয়ীম্যান অব দ্য ম্যাচ: শাহরিয়ার নাফীসমোহামেডান—শেখ জামালমোহামেডান স্পোর্টিং ক্লাব: ৪৪.৪ ওভারে ১৫৯/১০ (তুষার ইমরান ৫৬, লিটন ২৬, আশরাফুল ২১; তানভির ৪/১৬, খালেদ ২/৩২)।শেখ জামাল ধানমন্ডি ক্লাব: ৩৩.৩ ওভারে ১৬৩/৩ (নুরুল হাসান ৮৩*, ইমতিয়াজ ৫৪)।ফল: শেখ জামাল ৭ উইকেটে জয়ীম্যান অব দ্য ম্যাচ: নুরুল হাসান সোহান



31382,47199
স্কটিশ স্পিনারের অকালপ্রয়াণ
অন্যান্য
প্রকাশ : ২০ এপ্রিল ২০১৯, ০০:০০
মাত্র ৩৮ বছর বয়সে মারা গেলেন স্কটল্যান্ড জাতীয় দলে খেলা বাঁ-হাতি স্পিনার কন ডি ল্যাং। গত বছর ডি ল্যাংয়ের মাথায় টিউমার ধরা পড়ে। তারপর থেকে এই রোগের সঙ্গে লড়ছিলেন তিনি। এর মধ্যে তার কয়েকবার অস্ত্রপচার হয়েছে এবং কেমো ও রেডিওথেরাপি দেওয়া হয়েছে। ক্রিকেট স্কটল্যান্ড তার জন্য তহবিল সংগ্রহের একটা উদ্যোগও নিয়েছিলো। ২০১৭ সালে তিনি পাপুয়া নিউগিনির সঙ্গে শেষ ওয়ানডে খেলেছেন। সেই ম্যাচে সহ-অধিনায়ক ছিলেন তিনি। সবমিলিয়ে দক্ষিণ আফ্রিকায় জন্ম নেওয়া ডি ল্যাং স্কটল্যান্ডের হয়ে ১৩টি ওয়ানডে ও আটটি টি-টোয়েন্টি খেলেছেন। জিম্বাবুয়ের বিপক্ষে স্কটল্যান্ডের ঐতিহাসিক জয়ের অন্যতম নায়ক ছিলেন ডি ল্যাং। সেই ম্যাচে ৫ উইকেট পেয়েছিলেন তিনি। স্কটল্যান্ডে আসার আগে তিনি দক্ষিণ আফ্রিকায় ঘরোয়া ক্রিকেট খেলতেন।



31383,47200
রহমতগঞ্জের কাছেও হারল মোহামেডান
অন্যান্য
প্রকাশ : ২০ এপ্রিল ২০১৯, ০০:০০
ফুটবল মাঠে মোহামেডানের হার এখন গা সওয়া হয়ে গেছে। ফুটবল মাঠে মোহামেডান হারবে এটাই এখন স্বাভাবিক। গতকাল বঙ্গবন্ধু স্টেডিয়ামে প্রিমিয়ার ফুটবলের প্রথম পর্বে নিজেদের শেষ ম্যাচে আবার হেরেছে মোহামেডান। রহমতগঞ্জ ২-১ গোলে মোহামেডানকে হারিয়েছে।  ১৩ দলের মধ্যে মোহামেডানের স্থান এখন ১১ নম্বরে। ১২ খেলায় মাত্র ৬ পয়েন্ট। ১১ নম্বরেও থাকতে পারবে কিনা সেটা নিয়েও আশঙ্কা আছে। কারণ আজকে ব্রাদার্সের খেলা আছে। যদি ব্রাদার্স জিতে যায় তাহলে মোহামেডানের উপরে চলে যাবে। মোহামেডান নিচে নেমে আসবে। লিগের  প্রথম খেলায় জয় দিয়ে শুরু করেছিল মোহামেডান। তারপর আর জয় দেখেনি সাদাকালো মোহামেডান। প্রথম পর্ব শেষ করল ১ জয়, ৩ ড্র এবং ৮ হার নিয়ে। ফুটবল বোদ্ধারা বলছেন মোহামেডানের ইতিহাসে এতো খারাপ অবস্থা আর কখনো হয়নি। ১২ খেলায় মাত্র ৬ পয়েন্ট। ৭৪ সালে মোহামেডান প্রথম ফুটবলের সুপার লিগে উঠতে পারেনি। সেবারও এমন দুরবস্থা ছিল না। ৮৩ সালে প্রথম বিভাগ ফুটবলেও বাজে সময় গেছে মোহামেডানের। ৮৫ সালে আবাহনী হ্যাটট্রিক চ্যাম্পিয়ন হলো। ব্রাদার্স রানার্সআপ এবং মোহামেডান তৃতীয় হয়ে লিগ শেষ করল। ৮ ম্যাচে হার প্রথম পর্বে সেটা মানতে পারছেন না মোহামেডান ভক্তরা। মোহামেডানের ফুটবল ইতিহাস কলঙ্কিত হচ্ছে।গতকাল রহমতগঞ্জের জয় যতটা না আলোড়িত করল তার চেয়ে মোহামেডানের হার আরো বেশি সমালোচিত হলো। দলের ফুটবলাররাই বলছেন এখানে কোচের দোষ দিয়ে কোনো লাভ নেই। এখানে কোচ মরিনহোকে আনলে কোনো লাভ হবে না। কারণ এমন সব ফুটবলার নিয়ে দল গড়া হয়েছে যাদের দিয়ে চাইলেও কিছু হবে না। তার ওপর কাজের স্বাধীনতা নেই একথা আগেই জানিয়ে গেছেন দল ত্যাগ করা কোচ আলী আজগর নাসির। তার কথাই মিলে যাচ্ছে। মোহামেডান এবার নিয়ে তিনবার কোচ পরিবর্তন করল। এখন অস্ট্রেলিয়ান কোচ সিনলেন দায়িত্ব পালন করছেন। এই কোচ কাল খেলা শেষে আক্ষেপ করলেন। পুরো দলের ওপরই দায় দিলেন তিনি। ডাগ আউটে সাইড বেঞ্চের পাশে দাঁড়িয়ে কথা বলছিলেন কোচ। হতাশার কথাগুলোই ফুটে উঠল তার কণ্ঠে। পুরো দলটাই কোচের অপছন্দ। লিগের বিরতি আছে। এসময়ে কিছু কিছু খেলোয়াড় পরিবর্তন করবেন। বিদেশি খেলোয়াড়ও পরিবর্তন করতে চান কোচ। এসব কথা যখন বলছিলেন তখন পেছনে মোহামেডানের নিজেদের খেলোয়াড়দের মধ্যে উত্তেজনা। দেশিরা বিদেশি ফুটবলারদের দোষ দিচ্ছেন আর বিদেশিরা দেশিদের দোষ দিলেন। এরই ফাঁকে উধাও দলের ম্যানেজার আমিরুল ইসলাম বাবু।মোহামেডান ৪ মিনিটে গোল হজম করে। রহমতগঞ্জের সিউ জুনাপিওর ঠেলে দেওয়া বলে মোহামেডান ডিফেন্ডারদের কাটিয়ে গোল করেছেন ফয়সাল আহমেদ ১-০।  ১১ মিনিটে গোল শোধ করে মোহামেডান। মোহামেডানের নাইজেরিয়ান অধিনায়ক এনকোচা কিংসলে চিগোজির উত্স থেকে হাবিবুর রহমান সোহাগ ভলি করে গোল করেন ১-১। পিছিয়ে থাকা মোহামেডান এগিয়ে যাওয়ার সুযোগ পেয়েছিল পেনাল্টি পেয়ে। কিংসলে পেনাল্টি মারলেন বাইরে। এটা নিয়ে আক্ষেপ করলেন মোহামেডান কোচ সিনলেন। বললেন, ‘ওটা গোল করতে পারলে ম্যাচটা ঘুরে যেত।’ ৭৫ মিনিটে রহমতগঞ্জ গোল করে। উইং থেকে আসা বলে জুনাপিও গোল করেন ২-১। কঙ্গোর এই ফরোয়ার্ড গোল করালেন; গোল করলেন।  রহমতগঞ্জের কোচ গোলাম জিলানী খেলা শেষে বলেন, ‘আমরা জেতার জন্যই নেমে ছিলাম। কারণ হারলে অনেক পিছিয়ে যাব। জয় পেয়ে ভালো অবস্থানে যাব। এসব ভেবেই আমরা অলআউট ফুটবল খেলেছি।’ ১২ খেলায় ১২ পয়েন্ট নিয়ে এখন ৯ নম্বরে। কাল ছিল রহমগঞ্জের দ্বিতীয় জয়।     আজকের খেলা: ব্রাদার্স ও আরামবাগ। ৩.৩০, ময়মনসিং। শেখ রাসেল ও বিজেএমসি। ৩.৩০, নোয়াখালী।  



31384,47201
দলকে ভারসাম্যপূর্ণ মানছেন বিরাট
অন্যান্য
প্রকাশ : ২০ এপ্রিল ২০১৯, ০০:০০
ভারতের বিশ্বকাপ দল ঘোষণার পর থেকেই ঋশাভ পান্ত ও আম্বাতি রাইডুর দলে জায়গা না পাওয়া এবং দলে বিজয় শঙ্করের জায়গা নিয়ে দেশটিতে বইছে আলোচনার ঝড়। এরপর ভারতীয় দলের প্রধান নির্বাচক মানভ প্রসাদ জানিয়েছিলেন দলে ত্রিমাত্রিক ভূমিকা পালন করবেন বিজয়। এবার অধিনায়ক বিরাট কোহলিও প্রায় কাছাকাছি মন্তব্যই করলেন। জানালেন বিজয়ের অন্তর্ভুক্তি দলে দারুণ ভারসাম্য আনবে।বিজয়ের দলে আসার ফলে দলের ব্যাটিং অর্ডারে গুরুত্বপূর্ণ জায়গা চার নম্বরে কে খেলবেন তা নিয়েও প্রশ্ন উঠছে। কোহলি জানালেন, এ ব্যাপারে পরে সিদ্ধান্ত নেবে দল।সমপ্রতি ইন্ডিয়া টুডেকে দেয়া এক সাক্ষাতকারে কোহলি বলেন, ‘আমরা অনেক কিছু চেষ্টা করেছি। যখন বিজয় এলো তখন সে তিনটা মাত্রায় পারফর্ম করলো। সে ব্যাট করতে পারে, বোলিং করতে পারে, ফিল্ডিংও করতে পারে। সে একজন উপযুক্ত ব্যাটসম্যান, যেটা আমাদের হাতে বিকল্প এনে দেয়। এটা দলে ভারসাম্য আনে যা অন্যান্য দলে অনেক বছর ধরেই আছে। এই দৃষ্টিকোণ আমরা সবাই রাজি হয়েছি।’প্রসাদ জানিয়েছিলেন বিজয় চার নম্বরেই প্রথম পছন্দ হিসেবে থাকবেন, লোকেশ রাহুল ও দীনেশ কার্তিক থাকবেন বিকল্প হিসেবে। কোহলি এর সঙ্গে যোগ করে বলেন, ‘বিশ্বকাপে আমরা কেমন রূপ নিয়ে যাবো তা আমরা সমাধান করে ফেলেছি। কে কোথায় ব্যাট করবে সে প্রশ্ন ভবিষ্যতের জন্য তোলা রইলো।’সাবেক অধিনায়ক মহেন্দ্র সিং ধোনির সামগ্রিক পারফর্মেন্স সামপ্রতিক সময়ে কিছুটা ম্লান। তবে এই সময়ে অধিনায়ক কোহলিকে ঠিকই পাশে পাচ্ছেন তিনি। কোহলির ভাষায়, ‘এটা এমন কিছু নয় যে আমরা তাকে সুযোগ দিচ্ছি। সে যোগ্য হিসেবেই আছে। তার জীবনে ও ক্রিকেটীয় জীবন কেমন যাচ্ছে তা বুঝার জন্য যথেষ্ট বুদ্ধিমান সে। তাকে তার নিজের মতো করে কিছুটা জায়গা দেয়া প্রয়োজন, যার জন্যে একটা সময় মানুষজনের ধৈর্য ছিল না। কিন্তু ১২ মাস পরে এখন ঠিকই বলছে যে, সেই বিশ্বকাপে দলের সবচেয়ে গুরুত্বপূর্ণ সদস্য, যা পুরোপুরি সত্যি। আমরা এটা আগ থেকেই জানতাম।’অধিনায়ক হিসেবে প্রথমবারের মত বিশ্বকাপে আসার পর নতুন সব চ্যালেঞ্জের মুখোমুখি হতেও প্রস্তুত তিনি। তৃতীয়বারের মত উইজডেন বর্ষসেরা হওয়া এই ক্রিকেটার বলেন, ‘এটা এমন এক প্রতিযোগিতা হতে যাচ্ছে যাতে আমাকে অনেক কিছুতে সংযুক্ত হতে হবে। ২০১১ সালে অনেক কিছুতে আমি যুক্ত ছিলাম না। এমনকি ২০১৫ সালেও একটা নির্দিষ্ট গণ্ডিতে আটকা ছিলাম যেখানে আমাকে সবকিছুতেই যুক্ত হতে হতো।’তিনি আরও বলেন, ‘একজন অধিনায়কের দৃষ্টিকোণ থেকে প্রতিযোগিতাটাকে দেখা, এর বিশালত্ব বুঝা সম্পূর্ণ ভিন্ন এক ব্যাপার। যখন আপনি অনেক আন্তর্জাতিক ক্রিকেট খেলে ফেলেন, একটা সময় বড় চ্যালেঞ্জের প্রয়োজন হয় আপনার, আর বিশ্বকাপের চেয়ে বড় চ্যালেঞ্জ আর কিছু হতেই পারে না।’



31385,47202
শেষ চারে চেলসি ও আর্সেনাল
অন্যান্য
প্রকাশ : ২০ এপ্রিল ২০১৯, ০০:০০
পেদ্রো রদ্রিগেজের জোড়া গোলে ইউরোপা লিগের কোয়ার্টার ফাইনালের ফিরতি লেগে স্লাভিয়া প্রাহাকে ৪-৩ গোলে হারিয়ে শেষ চারে উঠে গেছে চেলসি। আরেক ইংলিশ দল আর্সেনালও সেমিফাইনালের টিকিট কেটেছে। নাপোলির মাঠ থেকে ১-০ গোলের জয় নিয়ে ফিরেছে তারা। প্রতিযোগিতার অন্য ম্যাচগুলোয় ভ্যালেন্সিয়া ও এইনট্র্যাখট ফ্রাঙ্কফুর্ট যথাক্রমে ভিয়ারিয়াল ও বেনফিকাকে হারিয়ে শেষ চার নিশ্চিত করেছে।প্রথম লেগে স্লাভিয়ার মাঠ থেকে ১-০ গোলে জিতে আসা চেলসি বৃহস্পতিবার নিজেদের মাঠে পেদ্রোর জোড়া গোল ও অলিভিয়ের জিরুর লক্ষ্যভেদ ও একটি আত্মঘাতী গোলের সুবাদে প্রথমার্ধেই ৪-১ গোলে এগিয়ে যায়। তবে দ্বিতীয়ার্ধে লড়াইয়ে ফেরার জোর চেষ্টা চালিয়েছিল সফরকারীরা। ঘণ্টার কাঁটা পেরোনোর আগেই পিয়েতর সেভচিকের জোড়া গোলে স্কোরলাইন ৪-৩ করে ফেলেছিল তারা। তবে এরপর খেলায় স্থিতি এনে এই ব্যবধানেই জয় নিয়ে মাঠ ছাড়ে কোচ মাওরিজিও সারির দল। সেমিফাইনালে উঠে উচ্ছ্বসিত হলেও দ্বিতীয়ার্ধে দলের পারফর্মেন্স নিয়ে কিছুটা উদ্বিগ্ন চেলসি ফরোয়ার্ড জিরু। তিনি বলেন, ‘আমরা ম্যাচটা ভালো উদ্দেশ্য নিয়েই শুরু করেছিলাম। আক্রমণে ক্ষুরধার ছিলাম আর আমাদের রক্ষণ ছিল নিখুঁত। তবে প্রথমার্ধের এই তীব্রতা বিরতির পর কিছুটা হারিয়ে ফেলেছিলাম আমরা। কিন্তু এই দল কখনো হাল ছাড়ে না এবং শেষ দশ মিনিটে খেলাটা বক্স থেকে বক্সে হয়েছে। দারুণ লড়াই ছিল এটা। এখন আমরা সেমিফাইনালে।’লন্ডনের আরেক দল আর্সেনাল নিজেদের মাঠে প্রথম লেগে নাপোলিকে ২-০ গোলে হারিয়ে সেমির পথে এগিয়ে ছিল। বৃহস্পতিবার রাতে আলেক্সান্ডার লাকাজেতের গোলে নেপলসেও জয় নিয়ে শেষ চারে উঠে গেছে গানাররা।দলের কোচ উনাই এমেরির ইউরোপা লিগ অভিজ্ঞতা বেশ সমৃদ্ধ। ২০১৪ থেকে ২০১৬ পর্যন্ত টানা তিন বছর সেভিয়াকে ইউরোপার শিরোপা জিতিয়েছিলেন তিনি। তবে আর্সেনাল কোচ এবার এই প্রতিযোগিতাকে দেখছেন চ্যাম্পিয়ন্স লিগ নিশ্চিত করার সোপান হিসেবেই।স্প্যানিশ এই কোচ বলেন, ‘আমি এই প্রতিযোগিতায় অনেক পরিণত হয়েছি। আমি মনে করি, যখন আপনি চ্যাম্পিয়ন্স লিগ খেলতে পারছেন না তখন গুরুত্বপূর্ণ কিছু করার জন্য ইউরোপা লিগ আপনাকে অনেক বড় সুযোগ দেয়। এটা একটা শিরোপা কিন্তু এটা আগামী মৌসুমে আমাদের চ্যাম্পিয়ন্স লিগে খেলার সুযোগ দিচ্ছে। বিশেষ করে যখন আমাদের ঘরোয়া ফুটবলে অনেকগুলো দল প্রতিযোগিতাটিতে খেলা নিশ্চিত করতে চেষ্টা করছে তখন তো অবশ্যই! প্রিমিয়ার লিগের সঙ্গে সঙ্গে ইউরোপা লিগও আমাদের জন্য সমান গুরুত্বপূর্ণ।’প্রতিযোগিতার অন্য ম্যাচে প্রথম লেগে বেনফিকার মাঠ থেকে ৪-২ গোলে হেরে আসা এইনট্র্যাখট ফ্রাঙ্কফুর্ট দারুণ এক প্রত্যাবর্তনের গল্প লিখেছে। নিজেদের মাঠে ফেলিপ কস্তিচ ও সেবাস্তিয়ান রোডার গোলে ২-০ গোলের জয় নিয়ে অ্যাওয়ে গোল সুবিধায় সেমিফাইনাল নিশ্চিত করেছে তারা।এদিকে কোয়ার্টার ফাইনালের স্প্যানিশ দ্বৈরথে ভিয়ারিয়ালকে ২-০ গোলে হারিয়ে শেষ চারের টিকিট কেটেছে ভ্যালেন্সিয়া। সেমিফাইনালে প্রতিপক্ষ হিসেবে আর্সেনালকে পাচ্ছে তারা। এইনট্র্যাখট খেলবে চেলসির বিপক্ষে। 



31386,47203
বিশ্বকাপের আগেই মালিঙ্গার অবসর!
অন্যান্য
প্রকাশ : ২০ এপ্রিল ২০১৯, ০০:০০
শুধু বিশ্বকাপ খেলাই নয়, অধিনায়ক হিসেবে খেলার কথা ছিল লাসিথ মালিঙ্গার। তবে, বিশ্বকাপের ঠিক আগে অধিনায়কত্ব হারানোর জের ধরে বিশ্বকাপের আগেই অবসর নিয়ে বসতে পারেন এই পেসার।ঘটনার সূত্রপাত বিশ্বকাপের দল ঘোষণার মধ্য দিয়ে। সেখানে সবচেয়ে বড় চমক হলো দ্বিমুথ করুণারত্নে। তিনি টেস্ট অধিনায়ক। ক’দিন আগে শিরোনামে এসেছিলেন মদ্যপ অবস্থায় গাড়ি চালাতে গিয়ে দুর্ঘটনা ঘটিয়ে। এবার আলোচনায় এলেন বিশ্বকাপের দলে উড়ে এসে অধিনায়ক হয়ে। চার বছর পর ওয়ানডে দলে এসেই বিশ্বকাপ অধিনায়ক হয়ে গেছেন দিমুথ করুনারত্নে।শ্রীলঙ্কার বিশ্বকাপ দলে চমক এখানেই শেষ নয়। তাদের দলে জায়গা হয়নি সাবেক অধিনায়ক দিনেশ চান্দিমাল, উপল থারাঙ্গা, নিরোশান ডিকওয়েলা, অফস্পিনার আকিলা ধনাঞ্জয়া ও দানুষ্কা গুনাতিলাকার। ওয়ানডে দলের এইসব নিয়মিত মুখের বদলে শ্রীলঙ্কার নির্বাচকরা বিশ্বকাপে আস্থা রাখছেন দলে ফেরা লাহিরু থিরিমান্নে, মিলিন্দা সিরিবর্ধনা, জীবন মেন্ডিস, জেফরি ভ্যান্ডারসের মতো খেলোয়াড়দের ওপর।আলোচনা তুঙ্গে। তবে কিছু খেলোয়াড় খুব ক্ষুব্ধ বোর্ডের এমন সিদ্ধান্তে। সেই ক্ষোভ এতটাই যে, রীতিমতো অবসর নিয়ে ফেলার কথাও ভাবছেন তিনি। দল ঘোষণার ঘণ্টা খানেক পর শ্রীলঙ্কা দলের খেলোয়াড়দের হোয়াটসঅ্যাপ গ্রুপে নিজের ভাবনা ব্যক্ত করেন মালিঙ্গা। সেখানে তিনি লিখেন, ‘মাঠে আমাদের আর হয়তো দেখা হবে না। আমার পাশে যারা ছিলেন, ঈশ্বর তাদের মঙ্গল করুন।’অবশ্য দল ঘোষণার আগে শ্রীলঙ্কা ক্রিকেটের (এসএলসি) প্রধান নির্বাচক অশন্থা ডি মেল ফোন করেছিলেন মালিঙ্গাকে। তার কাছে প্রধান নির্বাচক জানতে চান, অধিনায়ক না হলে তিনি বিশ্বকাপে খেলবেন কি না। তখন কিছুই বলেননি মালিঙ্গা। কিন্তু পরে ঠিকই নিজের অবসর নিয়ে ইঙ্গিত দিয়েছেন মালিঙ্গা।মালিঙ্গার অবসরের ইঙ্গিতের ব্যাপারে এসএলসির এক কর্মকর্তা জানান, ‘মালিঙ্গার অবসরের বিষয়টি স্পষ্ট নয়। মনে হচ্ছে, সে নিজে থেকেই সড়ে যেতে চাচ্ছে। তবে মালিঙ্গার বোঝা উচিত, দেশের হয়ে খেলা নেতৃত্বের থেকেও অনেক বেশি গুরুত্বপূর্ণ। তার নেতৃত্বে ১৪টি ম্যাচের মধ্যে ১৩টিতেই শ্রীলঙ্কা হেরেছে। এটিও বোধ হয় সে জানে।’চলতি বছর মালিঙ্গার নেতৃত্বে ওয়ানডেতে নিউজিল্যান্ডের মাটিতে তিন ম্যাচ এবং দক্ষিণ আফ্রিকার মাটিতে পাঁচ ম্যাচের সিরিজে হোয়াইটওয়াশ হয় শ্রীলঙ্কা। তবে দক্ষিণ আফ্রিকা সফরে টেস্ট সিরিজে আচমকা অধিনায়কত্ব পেয়েই দলকে বিরাট সাফল্য এনে দেন করুনারত্নে। দুুই ম্যাচের সিরিজে প্রোটিয়াদের হোয়াইটওয়াশ করে শ্রীলঙ্কা। প্রধান নির্বাচক বলেন, ‘দক্ষিণ আফ্রিকায় তার নেতৃত্ব দলকে একত্রিত করেছিল। সেই অভিজ্ঞতা থেকেই এবার দায়িত্ব পেয়েছেন করুনারত্নে।’ 



31387,47204
সেমির আগে আয়াক্সের বড় বিশ্রাম!
অন্যান্য
প্রকাশ : ২০ এপ্রিল ২০১৯, ০০:০০
১৯৯৬ সালের পর প্রথমবারের মত চ্যাম্পিয়ন্স লিগের সেমিফাইনালে উঠেছে আয়াক্স আমস্টারডাম। দলটিকে প্রতিযোগিতার চূড়ান্ত লড়াইয়ে দেখতে অভিনব এক সিদ্ধান্ত নিয়েছে ডাচ ফুটবল অ্যাসোসিয়েশন (কেএনভিবি)। ৩০ এপ্রিল আয়াক্স টটেনহ্যামের মাঠে সেমিফাইনালের প্রথম লিগ খেলবে। তার আগে ডাচ লিগের সব ধরনের ম্যাচ পিছিয়ে দিয়েছে এরেডিভিসি লিগ কর্তৃপক্ষ। এর ফলে ২৪ এপ্রিল ঘরোয়া লিগে ভিতেসের মুখোমুখি হবার পর চ্যাম্পিয়ন্স লিগের জন্য প্রস্তুত হতে প্রায় সাত দিন সময় পাবে। ২৮ এপ্রিলের সব ম্যাচের সূচি পিছিয়ে নিয়ে যাওয়া হয়েছে ১৫ মে, ফলে এটিই হবে লিগের শেষ রাউন্ড। শুরুতে অবশ্য এই রাউন্ডটি এক কিংবা দুইদিন পিছিয়ে নেবার চেষ্টা করেছিল কর্তৃপক্ষ, তবে পরের শুক্র ও শনিবার দেশটির সরকারি ছুটির দিন হওয়ায় সে প্রয়াস আলোর মুখ দেখেনি।



31388,47205
সিটির বাঁচামরার লড়াই
অন্যান্য
প্রকাশ : ২০ এপ্রিল ২০১৯, ০০:০০
দিন চারেক আগেই চ্যাম্পিয়ন্স লিগ থেকে ম্যানচেস্টার সিটিকে বিদায় করেছিলো টটেনহ্যাম। আজ বিকেলে প্রিমিয়ার লিগের ম্যাচে সেই টটেনহ্যামকেই আবার নিজেদের মাঠে আতিথ্য দেবে শিরোপাধারী সিটি।এক ম্যাচ কম খেলে লিভারপুল থেকে দুই পয়েন্টে পিছিয়ে থাকা সিটি এই ম্যাচে হারলেই লিভারপুলের হাতে চলে যাবে শিরোপা, বিশ্বাস দলটির সাবেক ডিফেন্ডার ড্যানি মিলসের। তিনি এটাও বিশ্বাস করেন যে, গেল সপ্তাহেই সম্ভাব্য চার শিরোপার সন্ধানে থাকা সিটি প্রিমিয়ার লিগ জিততে ব্যর্থ হলে মৌসুমটাকে ব্যর্থ হিসেবেই ধরা হবে। ‘কোয়াড্রুপল’ বা সম্ভাব্য চার শিরোপার যাত্রা থেকে ছিটকে গেলেও টানা দ্বিতীয় ইংলিশ প্রিমিয়ার লিগ শিরোপার যাত্রা এখনো শেষ হয়ে যায়নি সিটির। লিভারপুলের চেয়ে দুই পয়েন্টে পিছিয়ে থাকলেও এক ম্যাচ কম খেলা সিটি নিজেদের বাকি সব ম্যাচে জয়লাভ করলেই শিরোপা জিতবে।অন্যদিকে, টটেনহ্যামের শিরোপার স্বপ্ন ফেব্রুয়ারি-মার্চের দিকে টানা পাঁচ হারেই ধূলিসাত্ হয়ে গেছে। শীর্ষ চারে থেকে মৌসুম শেষ করতে দলটি এখনো আর্সেনাল, চেলসি ও ম্যানচেস্টার ইউনাইটেডের সঙ্গে লড়ছে। গেল সপ্তাহে এই টটেনহ্যামই চ্যাম্পিয়ন্স লিগ থেকে ছিটকে দিয়েছিলো সিটিকে। লিগেও এর পুনরাবৃত্তি ঘটলে এর মাসুল শিরোপা হাতছাড়া করেই দিতে হবে বলে বিশ্বাস মিলসের। তিনি বলেন,‘ম্যানচেস্টার সিটি যদি ম্যাচটি জিততে না পারে তবে শিরোপা হাতছাড়া হয়ে যাবে। তাই হলে, চারদিনের ব্যবধানে চ্যাম্পিয়ন্স লিগ ও প্রিমিয়ার লিগের আশা শেষ হয়ে যাবে।’চ্যাম্পিয়ন্স লিগের পর প্রিমিয়ার লিগও জিততে ব্যর্থ হলে সিটির মৌসুমটা ব্যর্থই হবে বলে মনে করেন তিনি। সাবেক সিটি ডিফেন্ডার বলেন, ‘এরপর তাদের হাতে এফএ কাপ থাকবে কিন্তু একটি শিরোপা নিয়ে মৌসুম শেষ করার আশঙ্কাও আছে। যদি তাই হয় তবে কি এটা ‘ব্যর্থ মৌসুম’ হবে না?’



31389,47206
জয়ে শেষ হলো সাইফের প্রথম পর্ব
অন্যান্য
প্রকাশ : ২০ এপ্রিল ২০১৯, ০০:০০
গোপালগঞ্জে  ফজলুল হক মনি স্মৃতি স্টেডিয়ামে অনুষ্ঠিত প্রিমিয়ার ফুটবল লিগের  খেলায় জয় পেয়েছে সাইফ স্পোর্টিং ক্লাব। স্টেডিয়ামে সাইফ স্পোর্টিং ২-০ গোলে মুক্তিযোদ্ধা সংসদকে হারায়। খেলায় দ্বিতীয়ার্ধের ৪৮ মিনিটে সাইফের রিয়াদুল হাসান রাফির কাছ থেকে বল পেয়ে রাশিয়ান ফরোয়ার্ড ড্যানিস দুর্দান্ত শর্টে মুক্তিযোদ্ধার গোলরক্ষক হিমেলকে পরাস্ত করেন ১-০।  ৫২ মিনিটে রাশিয়ান ফরোয়ার্ড ড্যানিস ডানপ্রান্তে রহিম উদ্দিনকে দিলে ফাঁকায় বল পেয়ে দুরন্ত গতিতে ঢুকে রহিম গোল করেন ২-০। জয় দিয়ে সাইফ স্পোর্টিংও লিগের প্রথম পর্ব শেষ করল। 



31390,47207
বঙ্গামাতা ফুটবলে কঠোর নিরাপত্তা
অন্যান্য
প্রকাশ : ২০ এপ্রিল ২০১৯, ০০:০০
সোমবার শুরু হবে বঙ্গমাতা অনূর্ধ্ব-১৯ আন্তর্জাতিক নারী ফুটবল। ৬ জাতির এই টুর্নামেন্টে অংশগ্রহণ করতে বিদেশি দলগুলো বাংলাদেশে আসতে শুরু করেছে। অতিথি দলগুলোকে সর্বোচ্চ নিরাপত্তা দেওয়া হবে। যতদিন টুর্নামেন্ট হবে সার্বক্ষণিক নিরাপত্তা দেওয়ার ব্যবস্থা করা হয়েছে। প্রতিদিন খেলা হবে বঙ্গবন্ধু স্টেডিয়ামে। স্টেডিয়ামে দর্শকদের জন্য নিরাপত্তা জোরদার করা হবে। তবে দর্শকের জন্য কিছু নির্দেশনা রাখা হয়েছে। ছুরি কাঁচি ব্লেড সঙ্গে নিয়ে ঢোকা যাবে না। এমনকি ভারী ব্যাগ নিয়েও না। বিদেশি নারী ফুটবলারদের নিরাপত্তা দিতে স্টেডিয়ামের গেটে পুলিশ দেহ তল্লাশি করতে পারে।  



31391,47208
বিশ্বকাপ ফুটবলের দেশে এশিয়ান অ্যাথলেটিকস
অন্যান্য
প্রকাশ : ২০ এপ্রিল ২০১৯, ০০:০০
কাতারে বিশ্বকাপ ফুটবল অনুুষ্ঠিত হবে আগামী ২০২২ সালে। বিশ্বকাপ ফুটবলের দেশ কাতারের রাজধানী দোহায় এশিয়ান অ্যাথলেটিকসের সেরা আসর বসতে যাচ্ছে আগামী। বাংলাদেশ এশিয়ান অ্যাথলেটিকসে অংশগ্রহণ করতে যাবে। তিন অ্যাথলেট কাতারে যাচ্ছেন। ১০০ মিটার ইভেন্টে নৌবাহিনীর ইসমাইল, শিরিন আক্তার, সোহাগী আক্তার ১০০ মিটার ইভেন্টে বিকেএসপির হাসান মিয়া, বিকেএসপির আরেক অ্যাথলেট জহির রায়হান ৪০০ মিটার ইভেন্টে লড়াই করবেন। 



31392,47209
আজকের টিভি
অন্যান্য
প্রকাশ : ২০ এপ্রিল ২০১৯, ০০:০০
ক্রিকেটআইপিএলরাজস্থান-মুম্বাই, দিল্লী-পাঞ্জাবসরাসরি বিকাল সাড়ে ৪ টাও রাত সাড়ে ৮ টাস্টার স্পোর্টস ১ ও চ্যানেল নাইনফুটবলইংলিশ প্রিমিয়ার লিগম্যানচেস্টার সিটি-টটেনহ্যামসরাসরি বিকাল সাড়ে ৫ টাস্টার স্পোর্টস সিলেক্ট ১সিরি ‘এ’জুভেন্তাস-ফিওরেন্তিনাসরাসরি রাত ১০টাসনি টেন ২লা লিগাএইবার-অ্যাটলেটিকো মাদ্রিদসরাসরি রাত সোয়া ৮ টাবার্সেলোনা-সোসিয়েদাদসরাসরি রাত পৌনে ১ টাসনি টেন ১



31393,47210
টেকনাফ পৌর এলাকার প্রধান সড়ক বেহাল!
অন্যান্য
প্রকাশ : ২০ এপ্রিল ২০১৯, ০০:০০
কক্সবাজারের টেকনাফ পৌর এলাকার প্রধান সড়কটি দীর্ঘদিন ধরে বেহাল। সড়কের কার্পেটিং উঠে গিয়ে বিভিন্ন স্থানে দেখা দিয়েছে অসংখ্য ছোট-বড় গর্ত। সড়কজুড়ে থাকা এসব গর্তের কারণে জনসাধারণের চলাচলে দুর্ভোগ সৃষ্টি হচ্ছে। এতে স্থানীয় বাসিন্দাদের মধ্যে দেখা দিয়েছে ক্ষুদ্ধ প্রতিক্রিয়া। পৌরসভার প্রবেশদ্বার নাইট্যাংপাড়া থেকে ২ কিলোমিটারেরও বেশি সড়কের অবস্থা বর্তমানে খুবই নাজুক।পুরাতন পল্লান এলাকার নজরুল ইসলাম নামের এক ব্যবসায়ী জানান, বছরের প্রায় সময় পৌর শহরে দেশি-বিদেশি পর্যটকের সমাগম ঘটে। রোহিঙ্গা আগমনের পর থেকে প্রায় সময় ভিআইপি ডেলিগেটের পদচারণা থাকে এখানে।পৌর এলাকার অভ্যন্তরে মডেল থানা, উপজেলা পরিষদ, ঐতিহাসিক মাথিনের কূপ, দৃষ্টিনন্দন ট্রানজিট জেটি, বাস টার্মিনাল, সরকারি কলেজ, বড় মাদ্রাসা এবং বেশ কয়েকটি প্রতিষ্ঠান রয়েছে। পৌরসভার অদূরে রয়েছে বিজিবি ব্যাটালিয়ন সদর দপ্তর। এ কারণেই টেকনাফ পৌরসভার গুরুত্ব খুব বেশি জানিয়ে তরুণ এই ব্যবসায়ী আরো জানান, বছরের প্রায় সময় এ পৌর সড়কের এমন দুর্দশা থেকে মুক্তি পাচ্ছেন না এখানকার জনসাধারণ।পৌরসভার ৭নং ওয়ার্ডের বাসিন্দা সচেতন নাগরিক সমাজের প্রতিনিধি নুর বখত জানান, শহরের প্রধান সড়কসহ বেশ কয়েকটি সড়ক চলাচলের অযোগ্য হয়ে পড়েছে। চলাচলে সাধারণ মানুষের যেমন সমস্যা হচ্ছে তার চেয়েও বেশি রিকশা এবং ইজিবাইক নিয়ে রোগীদের চলাচল মুশকিল হয়ে পড়েছে।এ সড়কে চলাচলকারী শাব্বির নামের এক রিকশাচালক জানান, ছোট ছোট গর্তের কারণে গাড়ি চালানোই মুসিবত। তারপরেও পেটের দায়ে রিকশা চালিয়ে যাচ্ছি। পৌরসভার অধিবাসী আলমগীর নামের একজন ব্যবসায়ী জানান, আমরা পৌরকর ঠিক সময়ে প্রদান করছি। অথচ সড়ক সংস্কার ব্যবস্থাপনায় পৌর কর্তৃপক্ষ অনিয়মিত বললেই চলে।উপজেলা ক্রীড়া সংস্থার সাধারণ সম্পাদক জিয়াউর রহমান জিয়া বলেন, পৌর মেয়র অযথা সওজের বাহানা দিয়ে নিজের দায় এড়িয়ে চলার চেষ্টা করছেন। তিনি আরো বলেন, পৌর কর্তৃপক্ষ চাইলে একদিনেই এই সড়ক সংস্কার করা সম্ভব।এ বিষয়ে জানতে টেকনাফ পৌরসভার মেয়র মোহাম্মদ ইসলামের মুঠোফোনে বেশ কয়েকবার যোগাযোগ করা হলে তিনি মোবাইল রিসিভ না করায় বক্তব্য নেওয়া সম্ভব হয়নি। তবে নাম প্রকাশে অনিচ্ছুক কয়েকজন পৌর কাউন্সিলর সড়কের বেহাল অবস্থার কথা অকপটে স্বীকার করেন।টেকনাফ উপজেলা নির্বাহী কর্মকর্তা (ইউএনও) মো. রবিউল হাসান জানান, এখানে সওজ এবং পৌরসভার মধ্যে সড়ক সংস্কার নিয়ে সমস্যা দেখা দিয়েছে। জেলা সমন্বয় সভায় বেশ কয়েকবার পৌর সড়ক মেরামতের কথা উত্থাপন করে ইউএনও আরো বলেন, দ্রুত সময়ে পৌর সড়ক সংস্কারের জন্য তিনি মেয়রকে বলবেন। 



31394,47211
ধর্মপাশায় বোরো ধানে চিটা
অন্যান্য
প্রকাশ : ২০ এপ্রিল ২০১৯, ০০:০০
সুনামগঞ্জের ধর্মপাশা উপজেলায় আগাম লাগানো ব্রি-২৮ জাতের ধান এবার আর পুষ্ট হয়নি। ধর্মপাশা উপজেলার বিভিন্ন হাওরের বেশিরভাগ ক্ষেতে ধান মরে সাদা হয়ে শিষ ঝুলে আছে। দূর থেকে দেখলে মনে হয় পাকা ধানে ক্ষেত ভরে রয়েছে। কাছে গিয়ে দেখা যায় চালবিহীন সাদা চিটায় ভরা শিষ শুকিয়ে ঝুঁকে পড়েছে।ঘুলুয়া গ্রামের বর্গাচাষি রসু মিয়া ও মোশারফ হোসেন জানান, ধান ক্ষেতে প্রথমে পাতা মরে যায়, পরবর্তীতে চিটা হয়ে ধানের শিষ বের হতে থাকে। কৃষকরা নানা রকম ওষুধ প্রয়োগ করেও কোনো প্রতিকার পাননি।জমির মালিক মো. ইউনুছ আলী জানান, প্রায় ৪ একর জমি তিনি ওই এলাকার রসু মিয়া ও মোশারফ হোসেনসহ কয়েকজন কৃষকের কাছে বর্গা দিয়েছেন। ক্ষেতের ফসল নষ্ট হওয়ায় তিনি অর্থনৈতিকভাবে যথেষ্ট ক্ষতির সম্মুখীন হবেন। তিনি আরো জানান, ৮ একর জমির ব্রি-২৮ জাতের ধান মাড়াই করে মাত্র ৮০ মণ ধান পেয়েছেন। সে হিসাবে একরপ্রতি ফলন হয়েছে মাত্র ১০ মণ। অথচ বরাবর ওই জমিতে ৩৫০ থেকে ৩৯০ মণ ধান হয়। মেউহারী গ্রামের কৃষক খুরশিদ মিয়া জানান, এবার বাড়ির পাশের জাবরা হাওরে ২০ একর জমিতে তিনি বোরো ধান চাষ করেন। এর মধ্যে ১১ একর জমির ধানেই চিটা হয়েছে। উপজেলার কয়েক হাজার কৃষকেরই উঠতি বোরো ধান নিয়ে এমন বিপর্যয়ে তারা এখন দিশেহারা।ধর্মপাশা কৃষি অফিস সূত্রে জানা যায়, উপজেলার ১০টি ইউনিয়নে এবার ৩১ হাজার ৮০০ হেক্টর জমিতে বোরো ধান আবাদ হয়। এর মধ্যে চিটা হয়েছে ৫ হাজার হেক্টর জমির ফসলে। তবে স্থানীয় কৃষকদের সঙ্গে কথা বলে জানা যায়, প্রকৃত আক্রান্ত জমির পরিমাণ আরো বেশি। বিশেষ করে ধর্মপাশা উপজেলার ধারাম, শাসকা, ধানকুনিয়া, সোনা মড়ল, কাইল্যানি, ঘোড়াডুবা, শৈল চাপড়া, বাইন চাপড়া, টগার হাওরের কয়েক হাজার একর জমির ফসল চিটায় পরিণত হয়েছে।সুনামগঞ্জ কৃষি সম্প্রসারণ অধিদপ্তরের মতে, বিআর ২৮ ধান যারা ১৫ নভেম্বরের আগে রোপণ করেছেন তাদের ধানই কিছু নষ্ট হয়েছে। তা ছাড়া সময়ে বৃষ্টি না হওয়া এবং রোপণের পর শীতও চিটা দেখা দেওয়ার কারণ। তবে জেলার প্রায় উপজেলায় তেমন কোনো চিটা দেখা দেয়নি।উপজেলা কৃষি সম্প্রসারণ কর্মকর্তা নাজমুল ইসলাম বলেন, ২৯ থেকে ৩১ জানুয়ারি পর্যন্ত রাতে তাপমাত্রা ১০ থেকে ১২ ডিগ্রি এবং দিনে ২৫ থেকে ২৬ ডিগ্রি সেলসিয়াসের মধ্যে থাকায় বীজতলা তৈরি ও চারা রোপণকালে বোরো ধানের চারা কোল্ড ইনজুরিতে আক্রান্ত হয়। ফলে ধানে ব্যাপক আকারে চিটা দেখা দিয়েছে। এটা বীজের কোনো সমস্যা নয়, এটা হলো শীতজনিত সমস্যা। উপজেলার হাওরে প্রায় ৫ হাজার হেক্টর জমির বোরো ধান কোল্ড ইনজুরিতে আক্রান্ত হয়েছে। বিষয়টি ঊর্ধ্বতন কর্তৃপক্ষকে জানানো হয়েছে। পাশাপাশি আবহাওয়াজনিত কারণে কিছু কিছু এলাকায় ব্ল­াস্ট দেখা দিলেও ধানের মড়ক ও বালাই নিয়ন্ত্রণে আছে।



31395,47212
ওসমানীনগরে বিদ্যালয়ে গার্লস ফ্যাসিলিটিজ কক্ষ
অন্যান্য
প্রকাশ : ২০ এপ্রিল ২০১৯, ০০:০০
ওসমানীনগর উপজেলার দয়ামীর ইউনিয়নের সদরুন্নেছা উচ্চ বিদ্যালয়ে স্থাপন করা হয়েছে ব্যতিক্রর্মী ‘গার্লস ফ্যাসিলিটিজ’ কক্ষ।সংশ্লিষ্টরা জানান, এসব কক্ষের সুবিধা নিয়ে ছাত্রীরা বিদ্যালয়ে আরো মনোযোগী হবেন এবং স্বাচ্ছন্দ্যে পাঠদান চালিয়ে যেতে পারবেন।সূত্র জানায়, এলজিএসপি প্রকল্পের আওতায় প্রায় ৭ লাখ টাকা ব্যয়ে কক্ষটি স্থাপন করা হয়। ৪১০ বর্গফুটের বিশেষ এই কক্ষটি বিভিন্ন আসবাবপত্র দিয়ে সুসজ্জিত করে তুলা হয়েছে। যার সুবিধা ভোগ করছে বিদ্যালয়ের প্রায় ৭শ ছাত্রী। গত ১৯ ফেব্রুয়ারি এটির আনুষ্ঠানিক উদ্বোধন করেন সিলেটের জেলা প্রশাসক এম কাজী এমদাদুল ইসলাম।বুধবার সরেজমিনে গিয়ে দেখা যায়, দয়ামীর সদরুন্নেছা উচ্চ বিদ্যালয়ে শিক্ষা প্রকৌশল অধিদপ্তরের ভবনের দ্বিতীয় তলার একটি কক্ষে আসবাবপত্রসহ নানা প্রয়োজনীয় জিনিসপত্র দিয়ে সাজিয়ে-গুছিয়ে ‘গার্লস ফ্যাসিলিটিজ’ রুমটি প্রস্তুত করা হয়েছে। দেয়ালে সাঁটানো রয়েছে বিভিন্ন মনীষির ছবি। রুমের একপাশে রয়েছে পড়ার চেয়ার-টেবিল এবং অন্যপাশে বসার জন্য সোফা। দেয়াল ঘেঁষে রয়েছে একটি ক্যাবিনেট যেখানে প্রাথমিক চিকিত্সা সরঞ্জাম রাখা হয়েছে। রুমের ভেতরে রয়েছে একটি ওয়াশরুম। এর পাশেই রয়েছে পোশাক পরিবর্তনের কক্ষ, যেখানে অসুস্থতাজনিত কারণে ছাত্রীদের বিশ্রামের জন্য একটি খাটও রাখা রয়েছে। ছাত্রীদের ‘বিশেষ সময়ে’ ব্যবহার করার জন্য ন্যাপকিন প্যাডও রাখা হয়েছে।বিদ্যালয়ের শিক্ষার্থী লাভলী বেগম ও তাহমিনা আক্তার বলেন, আমাদের ফ্যাসিলিটির জন্য নির্মিত কক্ষটি খুব সুন্দর। কক্ষটি ব্যবহার করে আমরা খুবই স্বস্তি ও আনন্দ বোধ করছি।বিদ্যালয়ের প্রধান শিক্ষক মোহাম্মদ দুলাল মিয়া বলেন, উপজেলা নির্বাহী কর্মকর্তার উদ্যোগে ছাত্রীদের জন্য এই প্রকল্পটি বাস্তবায়ন করা হয়েছে।‘গার্লস ফ্যাসিলিটিজ’ কক্ষ স্থাপনের উদ্যোক্তা উপজেলা নির্বাহী কর্মকর্তা মো. আনিছুর রহমান বলেন, আমাদের মেয়েরা  বিদ্যালয়ে গিয়ে যেন কোনো সমস্যার সম্মুখীন না হয় এবং স্বাচ্ছন্দ্যবোধ করতে পারে সেই চিন্তা মাথায় রেখে এই উদ্যোগ গ্রহণ করেছি। আমার জানা মতে, বাংলাদেশের আর কোনো বিদ্যালয়ে এমন ব্যবস্থা নেই। দয়ামীর সদরুন্নেছা উচ্চ বিদ্যালয়ে ‘গার্লস ফ্যাসিলিটিজ’  বাস্তবায়নের পর উপজেলার আরো ৭টি শিক্ষা প্রতিষ্ঠানে এটি বাস্তবায়নের কাজ চলছে।



31396,47213
আমরা ক্লাসে মাত্র পাঁচ পারসেন্ট পড়াই
অন্যান্য
প্রকাশ : ২০ এপ্রিল ২০১৯, ০০:০০
জনপ্রিয় কথাসাহিত্যিক ও গবেষক ড. মুহাম্মদ জাফর ইকবাল বলেছেন, আমরা ক্লাসে মাত্র মাত্র ৫ পারসেন্ট পড়াই। খুব অল্প সময়ে এর বেশি আর পড়ানো সম্ভব নয়। আর বাকি ৯৫ পারসেন্ট শিক্ষার্থীদের নিজের চেষ্টায় পড়ে নিতে হয়।শুক্রবার শাহজালাল বিজ্ঞান ও প্রযুক্তি বিশ্ববিদ্যালয়ের ড. এম এ ওয়াজেদ মিয়া আইআইসিটি ভবনে অনুষ্ঠিত ‘এলআইসিটি সাস্ট টিচ ফেস্ট’ অনুষ্ঠানে বিশেষ অতিথির বক্তব্যে তিনি এসব কথা বলেন। বিশ্ববিদ্যালয়ের কম্পিউটার সায়েন্স এন্ড ইঞ্জিনিয়ারিং বিভাগ, এসডব্লিউই-আইআইসিটি ও ইলেকট্রিক্যাল এন্ড ইলেকট্রনিক্স ইঞ্জিনিয়ারিং বিভাগের যৌথ উদ্যোগে অনুষ্ঠিত দুইদিনব্যাপী অনুষ্ঠানটি আগামীকাল শনিবার শেষ হবে।অনুষ্ঠানের আহ্বায়ক কম্পিউটার সায়েন্স এন্ড ইঞ্জিনিয়ারিং বিভাগের বিভাগীয় প্রধান অধ্যাপক ড. মো. জহিরুল ইসলামের সভাপতিত্বে অনুষ্ঠানে প্রধান অতিথি হিসেবে উপস্থিত ছিলেন কোষাধ্যক্ষ অধ্যাপক ড. আনোয়ারুল ইসলাম, এছাড়া আরো উপস্থিত ছিলেন আইকিউএসি’র ডিরেক্টর অধ্যাপক ড. আব্দুল আউয়াল বিশ্বাস, আইআইসিটি’র ডিরেক্টর অধ্যাপক ড. মো. শাহিদুর রহমান,  ইলেকট্রিক্যাল এন্ড ইলেকট্রনিক্স ইঞ্জিনিয়ারিং (ইইই) বিভাগের প্রধান সহকারী অধ্যাপক আরিফ আহাম্মদ প্রমুখ। পরে শাবি কোষাধ্যক্ষ বেলুন উড়িয়ে অনুষ্ঠানটির উদ্বোধন ঘোষণা করেন।উল্লেখ্য, শনিবার সকালে ‘টিস টক উইথ পলক’ সেশনে প্রধান অতিথি হিসেবে থাকবেন বাংলাদেশ সরকারের তথ্য ও যোগাযোগ প্রযুক্তি মন্ত্রণালয়ের প্রতিমন্ত্রী জুনাইদ আহমেদ পলক। 



31397,47214
জমজমাট চড়ক পূজা
অন্যান্য
প্রকাশ : ২০ এপ্রিল ২০১৯, ০০:০০
বড়শিতে গাঁথা জলজ্যান্ত মানুষকে চড়কে ঝুলিয়ে প্রায় ২৫ ফুট শূন্যে ঘুরাতে ঘুরাতে সন্ন্যাসীরা ছুঁড়ে দিচ্ছেন বাতাসা আর কলা। গতকাল শুক্রবার বিকেলে এই দৃশ্য দেখতে এলাকার কয়েক হাজার লোক জড়ো হয়েছিলেন ওসমানীনগরের গোয়ালাবাজার ইউনিয়নের পুরুকায়স্থ পাড়া গ্রামের চন্দ্র কুমার সরকারি প্রাথমিক বিদ্যালয় মাঠে। শিব পূজারই অংশ এই চড়ক উত্সব বিভিন্ন বয়সী মানুষের মিলনমেলায় পরিণত হয়।জানা গেছে, গ্রামের বাটুল মালাকারের পুত্র রন মালাকার প্রতি বছরের ন্যায় এবারও আয়োজন করেছেন এই চড়ক পূজার। এই পূজার মূল আকর্ষণ কয়েকজন সন্ন্যাসী বড়শি বিদ্ধ হয়ে শূন্যে ঘোরা। স্থানীয়রা জানান, প্রায় দেড় যুগ ধরে চলে আসছে এ চড়ক পূজা। আর এ পূজাকে ঘিরে স্থানীয় বিদ্যালয়ের পাশের মাঠে বসে দিনব্যাপী বর্ণাঢ্য লোকজ মেলা।সরেজমিনে দেখা গেছে, বিকেলের মধ্যে লোকে লোকারণ্য হয়ে যায় পুরো স্কুল মাঠ। চারদিকে সাজ-সাজ রব। পুরো এলাকা জুড়ে উত্সবের আমেজ। বিকেল ৫ টার দিকে কয়েকজন সন্ন্যাসী পার্শ্ববর্তী পুকুরে স্নান করেন। এরপর ৬ জন সন্ন্যাসী মাটির কলসে পানি ভরে মাথায় নিয়ে আসেন তাদের চড়ক গাছের কাছে। সাড়ে ৫টার দিকে সন্ন্যাসীদের পিঠে দুটি বড়শি বিদ্ধ করা হয়। এ সময় স্মরণ করা হয় মহাদেব শিব ঠাকুরকে। এরপর সন্ন্যাসীদের ১০-১৫ জন পুরুষ ধরাধরি করে ঝুলিয়ে দেন চড়ক গাছে। গাছের অপর প্রান্তে থাকা কপিকলের বাঁশ জোরে-জোরে ঘোরাতে থাকেন ২০-২৫জন যুবক। চড়ক গাছে লটকে দেওয়ার সাথে সাথে কিছু নারী তাদের শিশু সন্তানকে তুলে দেন সন্ন্যাসীদের হাতে। শিশুদের নিয়েই শূন্যে ঘুরতে থাকেন সন্ন্যাসীরা, আর এ অবস্থায় ছিটিয়ে দেওয়া হয় বাতাসা আর কলা।এভাবেই দীর্ঘক্ষণ শূন্যে ঘুরে নেমে আসেন সন্ন্যাসীরা। তারা জানান, সবাই চড়ক গাছে উঠতে পারে না। এতে সাহস লাগে। শিব ঠাকুরের সন্তুষ্টির জন্যই তারা প্রতি বছর চড়ক গাছে চড়ে থাকেন। শরীরে বড়শি বিদ্ধ হওয়ার ফলে বড় ধরনের ক্ষতের সৃষ্টি না হলেও সামান্য রক্ত বের হয়। কিন্তু এর জন্য কোনো ওষুধ লাগে না। চড়ক গাছ থেকে নামিয়ে গাছের গোড়ায় থাকা সিঁদুর টিপে দিলেই হয়। তারা পূর্বপুরুষদের আমল থেকেই মহাদেবের ভক্ত এবং এ কাজ করে আসছেন।পূজার আয়োজকরা জানান, দীর্ঘ কয়েক বছর যাবত আমরা এ পূজার অয়োজন করছি। চড়ক পূজা মূলত শিব পূজারই অংশ। নানা আনুষ্ঠানিকতায় তা সম্পন্ন করা হয়। এদিকে মেলায় দোকান নিয়ে আসা তাহির আলী, বকুল দাসসহ কয়েকজন জানান, বিভিন্ন রকমের পসরার বিকিনিকি ভালই হচ্ছে।



31398,47215
কঙ্গো শান্তিরক্ষা মিশনের ফোর্স কমান্ডারের সঙ্গে সেনাপ্রধানের সাক্ষাত্
অন্যান্য
প্রকাশ : ২০ এপ্রিল ২০১৯, ০০:০০
কঙ্গোতে নিয়োজিত জাতিসংঘ শান্তিরক্ষা মিশন মনুস্কো-এর ফোর্স কমান্ডার লে. জেনারেল ইলিয়া রর্ডিগেজ মার্টিনস ফিলহো-এর সঙ্গে বুধবার সৌজন্য সাক্ষাত্ করেন মিশন এলাকায় সফরত বাংলাদেশ সেনাবাহিনী প্রধান জেনারেল আজিজ আহমেদ। সাক্ষাত্কালে তারা উভয়ই কঙ্গোতে শান্তিরক্ষা মিশনে নিয়োজিত বাংলাদেশি কন্টিনজেন্টসমূহের কর্মকাণ্ডের ভূয়সী প্রশংসা করেন এবং বাংলাদেশি সেনা সদস্যেদের পেশাদারিত্ব, আন্তরিকতা ও জাতিসংঘ শান্তিরক্ষা কার্যক্রমে পারদর্শিতা সম্পর্কে অত্যন্ত উঁচু মনোভাব প্রকাশ করেন। এছাড়া সেনাবাহিনী প্রধান বৃহস্পতিবার কঙ্গোর ইতুরি প্রদেশের গভর্নর মি. প্যাসিফিক কেটা উপার-এর সঙ্গে সৌজন্য সাক্ষাত্ করেন।সেনাবাহিনী প্রধান কঙ্গোতে নিয়োজিত বাংলাদেশ সেনাবাহিনীর কন্টিনজেন্টসমূহ পরিদর্শন করেন এবং দরবারে সেনা সদস্যদের উদ্দেশে দিক-নির্দেশনামূলক বক্তব্য প্রদান করেন। তিনি পৃথকভাবে কন্টিনজেন্টসমূহের অফিসারদের উদ্দেশেও বক্তব্য প্রদান করেন।  



31399,47216
চূড়ান্ত নিষ্পত্তি হয়নি রাবির চার শিক্ষক হত্যা মামলা
অন্যান্য
প্রকাশ : ২০ এপ্রিল ২০১৯, ০০:০০
গত এক যুগে রাজশাহী বিশ্ববিদ্যালয়ে (রাবি) চারজন শিক্ষককে নৃশংসভাবে খুন করা হয়েছে। এসব ঘটনায় দায়েরকৃত মামলার কোনোটি বিচারের একধাপ পেরিয়েছে। কোনোটি নিষ্পত্তি হয়েছে হাইকোর্টে। কিন্তু কোনো মামলারই চূড়ান্ত নিষ্পত্তি হয়নি এখনো। নিহতদের পরিবার ন্যায়বিচারের আশায় পথ চেয়ে আছে। তারা বলছেন, দ্রুত এসব মামলা নিষ্পত্তি করে খুনিদের ফাঁসি  কার্যকর করা হোক। ২০০৪ থেকে ২০১৬ সালের বিভিন্ন সময় রাবির মেধাবী চার শিক্ষককে খুন হতে হয়। এই চার শিক্ষক হলেন— অর্থনীতি বিভাগের অধ্যাপক মোহাম্মদ ইউনূস, ড. এস তাহের আহমদ, ইংরেজি বিভাগের এ এফ এম রেজাউল করিম সিদ্দিকী মুকুল ও সমাজ বিজ্ঞান বিভাগের অধ্যাপক এ কে এম শফিউল ইসলাম লিলন। সবর্েশষ গত সোমবার অধ্যাপক শফিউল হত্যা মামলায় নিম্ন আদালত রায় ঘোষণা করেন। রায়ে তিনজনকে মৃত্যুদণ্ড দেওয়া হয়। মৃত্যুদণ্ডের ওই রায় ডেথ রেফারেন্স আকারে হাইকোর্টে পাঠানোর বিষয়টি প্রক্রিয়াধীন।অধ্যাপক মোহাম্মদ ইউনূস২০০৪ সালের ২৪ ডিসেম্বর রাবি শাখা বঙ্গবন্ধু পরিষদের সভাপতি ও সাবেক ভারপ্রাপ্ত রেজিস্ট্রার মোহাম্মদ ইউনূসকে নগরীর বিনোদপুরের নিজ বাসার অদূরে নৃশংসভাবে হত্যা করা হয়। আদালত সূত্রে জানা যায়, অধ্যাপক মোহাম্মদ ইউনূস হত্যা মামলায় ২০১০ সালের ২৮ জানুয়ারি ঘোষিত প্রথম রায়ে জেএমবির অপারেশন কমান্ডার সিদ্দিকুল ইসলাম ওরফে বাংলা ভাইয়ের বড়ভাই রফিকুল ইসলামের মেয়ের জামাই, নওগাঁ সদর থানার সারকডাঙ্গার শহিদুল্লাহ্ ওরফে মাহবুবকে এবং রাবির আরবি বিভাগের অধ্যাপক ড. মুহম্মদ আসাদুল্লাহ আল গালিবের কথিত ভাগ্নে, সাতক্ষীরা সদর থানার ইটাগাছার শফিউল্ল­াহ্ তারেক ওরফে আবুল কালামকে ফাঁসির আদেশ দেন রাজশাহী দ্রুত বিচার ট্রাইব্যুনালের বিচারক মঞ্জুরুল বাছিদ। তবে অপর ৬ আসামি যথাক্রমে রাবির আরবি বিভাগের প্রাক্তন ছাত্র জামালপুরের শেখেরভিটার গোলামুর রহমান ওরফে গোলাম মোস্তফা, সিরাজগঞ্জের বেলকুচির আবু ঈসা ওরফে এনামুল, বাগমারার আবুল মতিন ওরফে বোমারু মতিন ও তক্তপাড়ার জাকির ওরফে জায়েদ ওরফে জাহিদ, শিবগঞ্জের সন্ন্যাসীকুপ গ্রামের আবুল কাশেম ওরফে তুফান এবং দিনাজপুর নবাবগঞ্জের আবদুর রহমান ওরফে আরিফ ওরফে ফাহাদ ওরফে আলালকে বেকসুর খালাস দেন।রায় ঘোষণার সময় আসামি জাকির ওরফে জায়েদ পলাতক ছিল। পরে আসামিদের আপিলের প্রেক্ষিতে উচ্চ আদালত মামলাটির রায় পুনর্বিবেচনার আদেশ দেন। রাজশাহী দ্রুত বিচার ট্রাইব্যুনালে মামলাটির পুনরায় বিচার শুরু হয়। ২০১৬ সালের ২৪ ফেব্রুয়ারি বিচারক গোলাম আহমেদ খলিলুর রহমান আগের ফাঁসির দণ্ডপ্রাপ্ত দুই জেএমবির সাজা কমিয়ে যাবজ্জীবন কারাদণ্ড প্রদান করেন।ড. এস তাহের আহমদ২০০৬ সালের ১ ফেব্রুয়ারি রাতে অধ্যাপক তাহের বিশ্ববিদ্যালয়ের আবাসিক এলাকার পশ্চিম ২৩/বি বাসা থেকে নিখোঁজ হন। পরে ৩ ফেব্রুয়ারি সকালে নিজ বাসার পেছনের সেপটিক ট্যাংক থেকে তার লাশ উদ্ধার করা হয়। এ ঘটনায় শিক্ষক তাহেরের ছেলে সানজিদ আলভী নগরীর মতিহার থানায় হত্যা মামলা দায়ের করেন।আদালত সূত্রে জানা যায়, ২০০৭ সালের ৩ জুলাই রাজশাহী দ্রুত বিচার ট্রাইব্যুনালে মামলার বিচার কাজ শুরু হয়। ২০০৮ সালের ২২ মে আদালত শিক্ষক মিয়া মোহাম্মদ মহিউদ্দিন, বাসার কেয়ারটেকার জাহাঙ্গীর আলম, জাহাঙ্গীরের ভাই শিবির কর্মী আব্দুস সালাম ও নাজমুল ইসলামের ফাঁসির আদেশ দেন। অভিযোগপত্রের অপর দুই আসামি রাবি শাখা ছাত্রশিবিরের তত্কালীন সভাপতি মাহবুবুল আলম সালেহী ও জাহাঙ্গীরের বাবা আজিমুদ্দিনকে বেকসুর খালাস দেন আদালত।এ এফ এম রেজাউল করিম সিদ্দিকী মুকুল ২০১৬ সালের ২৩ এপ্রিল সকালে নগরীর শালবাগান এলাকায় নিজ বাড়ির অদূরে রাবির ইংরেজি বিভাগের অধ্যাপক ড. এ এফ এম রেজাউল করিম সিদ্দিকী মুকুলকে কুপিয়ে হত্যা করা হয়। পরদিন ২৪ এপ্রিল নিহতের ছেলে রিয়াসাত ইমতিয়াজ সৌরভ অজ্ঞাত সন্ত্রাসীদের বিরুদ্ধে নগরীর বোয়ালিয়া থানায় হত্যা মামলা করেন।২০১৮ সালের ৮ মে রাজশাহী দ্রুত বিচার ট্রাইব্যুনালের বিচারক শিরিন কবিতা আখতার দুই জঙ্গির ফাঁসি ও তিনজনের যাবজ্জীবন কারাদণ্ডের আদেশ দেন। ফাঁসির দণ্ডপ্রাপ্ত জঙ্গিরা হচ্ছেন: রাজশাহী বিশ্ববিদ্যালয়ের ইংরেজি বিভাগের শিক্ষার্থী, বাগমারায় শিক্ষক মুকুলের এলাকার বাসিন্দা শরিফুল ইসলাম ও বগুড়ার শিবগঞ্জের মাসকাওয়াত হাসান ওরফে আব্দুল্লাহ ওরফে সাকিব। যাবজ্জীবন কারাদণ্ডপ্রাপ্তরা হচ্ছেন: নীলফামারির মিয়াপাড়ার রহমত উল্লাহ, খুনিদের আশ্রয়দাতা রাজশাহীর পবার নারকেলবাড়িয়া পূর্বপাড়ার আব্দুস সাত্তার ও তার ছেলে রিপন আলী। ফাঁসির দণ্ডপ্রাপ্ত সাকিব ও যাবজ্জীবন দণ্ডপ্রাপ্ত রহমত উল্লাহ রায়ের বিরুদ্ধে আপিল করেছেন।চাঞ্চল্যকর এ হত্যাকাণ্ডের মূল পরিকল্পনাকারী জঙ্গি শরিফুল পলাতক থাকলেও সম্প্রতি তাকে র্যাব একটি মামলায় গ্রেপ্তার দেখিয়েছে। পুলিশের চার্জশিটে হত্যাকাণ্ডে অভিযুক্ত আট আসামির মধ্যে জঙ্গি খায়রুল ইসলাম বাঁধন, নজরুল ইসলাম ওরফে হাসান ওরফে বাইক হাসান এবং তারেক হাসান ওরফে নিলু ওরফে ওসমান ‘বন্দুকযুদ্ধে’ নিহত হন।এ কে এম শফিউল ইসলাম লিলন২০১৪ সালের ১৫ নভেম্বর বিশ্ববিদ্যালয় সংলগ্ন চৌদ্দপাই এলাকায় নিজ বাসার সামনে দুর্বৃত্তরা কুপিয়ে হত্যা করে অধ্যাপক ড. এ কে এম শফিউল ইসলাম লিলনকে। গত সোমবার লিলন হত্যা মামলায় তিন আসামির ফাঁসির আদেশ দিয়েছেন রাজশাহী দ্রুত বিচার ট্রাইব্যুনালের বিচারক অনুপ কুমার। দণ্ডিতরা হলেন: রাবি ছাত্রদলের সাবেক সহ-সভাপতি আবদুস সামাদ পিন্টু, কাটাখালি পৌর যুবদলের সাবেক সভাপতি আরিফুল ইসলাম মানিক ও যুবদল কর্মী সবুজ শেখ। আসামি সবুজ শেখ পলাতক।অনুসন্ধানে জানা যায়, দেশের বিভিন্ন স্থানে জঙ্গিদের চোরাগোপ্তা হামলার মধ্যে অধ্যাপক শফিউল ইসলাম লিলনকে কুপিয়ে হত্যার ঘটনায় ধর্মীয় উগ্রবাদীদের দিকেই তদন্তকারী সংস্থার বিশেষ সন্দেহ ছিল। এছাড়া চাঞ্চল্যকর এ হত্যাকাণ্ডের পর ‘আনসার আল ইসলাম বাংলাদেশ-২’ নামে খোলা ফেইসবুক একাউন্টে হত্যাকাণ্ডের দায় স্বীকার করে বার্তা আসে। ওই বার্তা প্রদানে জড়িত এক শিক্ষার্থীকে পুলিশ বগুড়া থেকে গ্রেপ্তারও করেছিল। এছাড়া তার দুই সহযোগীকে পুলিশ হন্যে হয়ে খুঁজছিল। এদিকে অধ্যাপক শফিউলের ছেলে সৌমিন শাহরিদ পিতার হত্যার জন্য পরোক্ষভাবে জঙ্গিদের দায়ী করলেও র্যাবের অভিযানের পর তাদের দেখানো পথেই এগোয় পুলিশের তদন্ত।    



31400,47217
রোজার আগেই ঊর্ধ্বমুখী চট্টগ্রামের বাজার
অন্যান্য
প্রকাশ : ২০ এপ্রিল ২০১৯, ০০:০০
রমজান মাস আসার আরো কিছুদিন বাকি থাকলেও চট্টগ্রামে মাছ, মাংস, শাকসবজিসহ নিত্যপণ্যের দাম বাড়তে শুরু করেছে। গত কিছুদিন ধরে এই ঊর্ধ্বমুখী প্রবণতা চলে আসছে বলে ব্যবসায়ী ও ক্রেতারা জানিয়েছেন। বিভিন্ন ধরনের মাছের দাম কেজিতে ৫০ থেকে ১০০ টাকা বেড়েছে। দেশি ও পোল্ট্রি মুরগির দাম বেড়েছে ২০ থেকে ৩০ টাকা করে। গরুর মাংসের দাম অপরিবর্তিত থাকলেও খাসির মাংসের দাম বাড়তির দিকে বলে ক্রেতারা অভিযোগ করেছেন। প্রায় সব ধরনের সবজির দামই ২ থেকে ৪ টাকা করে বেড়েছে।বরাবরের মতো এবারও ব্যবসায়ীরা জানিয়েছেন, পর্যাপ্ত মজুদ থাকায় চিনি, ছোলা, তেলসহ রমজানের কোনো আইটেমের দামই বাড়বে না। তবে প্রতিবারই কৃত্রিম সংকট সৃষ্টি করে এসব পণ্যের দাম বাড়ানো হয়। এবারও বাড়তি দামের চাপে নিম্নআয়ের লোকজনকে হিমশিম খেতে হবে বলে ধারণা করা হচ্ছে। তবে অসাধু ব্যবসায়ীদের যে কোনো তত্পরতা রোধে কঠোর ব্যবস্থা নেওয়া হবে বলে জেলা প্রশাসন সতর্ক করে দিয়েছে।   গত বৃহস্পতিবার চট্টগ্রাম জেলা প্রশাসন আয়োজিত এক মতবিনিময় সভায় বাণিজ্য মন্ত্রণালয়ের সচিব মো. মফিজুল ইসলাম বলেন, রমজানে সব ধরনের পণ্যের পর্যাপ্ত মজুদ রয়েছে বলে ব্যবসায়ীরা তাকে জানিয়েছেন। আসন্ন রমজানে দ্রব্যমূল্য বাড়বে না বলে ব্যবসায়ীরা আশ্বস্ত করেছেন। সভায় রমজানে প্রতিদিন বাজার মনিটরিং ও ভ্রাম্যমাণ আদালত পরিচালনার সিদ্ধান্ত হয়। পচা-বাসি ইফতারি, পোড়া তেল ব্যবহার বন্ধে কঠোর ব্যবস্থা নেওয়া হবে বলে সতর্ক করে দেওয়া হয়। দ্রব্যমূল্যের অস্থিতিশীলতা রোধে মজুদ, ভেজাল খাদ্য ও কালোবাজারি ঠেকাতে তথ্যকেন্দ্র চালু করার ঘোষণা দেয় জেলা প্রশাসন। রমজান মাসে নিয়মিত ভ্রাম্যমাণ আদালত পরিচালনা করার অনুরোধ করেছেন ক্যাব সভাপতি এস এম নাজের হোসাইন।গতকাল নগরীর কয়েকটি বাজার ঘুরে দেখা যায়, মাছ, মাংস, শাকসবজিসহ সব ধরনের পণ্যের দামই বাড়তির দিকে। প্রতি কেজি ইলিশের দাম ১২০০ টাকা, রুই মাছ ৩৫০-৪০০ টাকা, কাতল ৪৫০ থেকে ৫০০ টাকা, চিংড়ি ৫০০ থেকে ১ হাজার টাকা, রূপচাঁদা ৫০০ থেকে ৮০০ টাকা, নাইলেটিকা ১৬০ থেকে ১৮০ টাকা, পোল্ট্রি মুরগি ১৭০ টাকা, দেশি মুরগি ৪০০ থেকে ৪৫০ টাকা, গরুর মাংস ৬৫০ টাকা, খাসির মাংস ৭৫০ টাকা। সবজির মধ্যে বরবটি ৬০ থেকে ৮০ টাকা, পটল ৫০ থেকে ৬০ টাকা, করলা ৬০ টাকা, ঢেঁড়স ৫০ থেকে ৬০ টাকা, বেগুন ৩০ থেকে ৪০ টাকা ও কাঁচা মরিচ ৮০ টাকা কেজিতে বিক্রি হচ্ছে।



31401,47218
সাতক্ষীরায় পাঁচটি সংখ্যালঘু পরিবার জিম্মি
অন্যান্য
প্রকাশ : ২০ এপ্রিল ২০১৯, ০০:০০
পারিবারিক জমি নিয়ে বিরোধের জেরে সৃষ্ট মামলায় জামিন পেয়েও বাড়িঘরে উঠতে পারছেন না সাতক্ষীরার পাঁচটি সংখ্যালঘু পরিবারের সদস্যরা। প্রতিপক্ষের সন্ত্রাসী হামলার মুখে তারা বাড়ি ছেড়ে পালিয়ে থাকছেন। তারা তাদের দোকানপাট খুলতে পারছেন না। তাদের শিশুরাও স্কুলে যেতে পারছে না। শুক্রবার এসব পরিবারের বেশ কয়েকজন নারী ও পুরুষ সদস্য তাদের তল্পিতল্পা নিয়ে সাতক্ষীরা প্রেসক্লাবে  আশ্রয় নিতে এসে  বলেন, আমাদের নিরাপত্তা নেই। আমরা বাড়ি ফিরতে পারছি না।  আতঙ্কিত এসব পরিবারের সদস্যদের বাড়ি সাতক্ষীরা সদর উপজেলার আখড়াখোলা গ্রামে। আখড়াখোলা বাজারে বাড়ি সংলগ্ন দোকানপাট রয়েছে তাদের। তাদের মধ্যে রয়েছেন সাধন সাধু, কার্তিক সাধু, সন্তোষ সাধু ও নিমাই সাধু। তাদের সঙ্গে তাদের স্ত্রী চায়না রানী, স্বপ্না রানী, রমা রানী ও লক্ষ্মী রানী উপস্থিত ছিলেন। তারা বলেন, পৈতৃক সূত্রে পাওয়া ৩০ শতক জমির ওপর তাদের শরিকদের বসবাস ও দোকানপাট। তাদের একজন শরিক দুলাল সাধুর ১০ শতাংশ জমি জবরদখলের লক্ষ্যে পার্শ্ববর্তী এগারোআনি গ্রামের মো. আলাউদ্দিন সরদার তার ছেলে সুমন সাধুকে অপহরণ করেন। পরে তাকে জিম্মি করে রেখে দুলাল সাধুর কাছ থেকে ১০ শতক জমি জোর করে লিখে নেন। দুলাল এ ঘটনার পরপরই ভারতে পালিয়ে যান। আর তিনি ফিরে আসেননি।এদিকে, জমির দলিল হাজির করে মো. আলাউদ্দিন সরদার ওই জমি দখল করে নেন। এ জমির শরিকদের অভিযোগ- আলাউদ্দিন তার ১০ শতক জমির বাইরে দু’টি দাগে আরো ছয় শতক জমি জবরদখল করে নিয়েছেন। এরই মধ্যে সেখানে দোকান তৈরির লক্ষ্যে আলাউদ্দিন সরদার পার্শ্ববর্তী শরিক তুলশি সাধুর টালির  ছাউনির ঘরের একাংশ জোর করে কেটে ফেলেন। এ ঘটনা নিয়ে স্থানীয়ভাবে সালিশদাররা মীমাংসা করার লক্ষ্যে তাদের ন্যায্য পাওনা জমি ও ঘরে পুনঃদখল করিয়ে দেন। ভুক্তভোগী সদস্যরা জানান, এতে সংক্ষুব্ধ হয়ে আলাউদ্দিন ১১জন  বিশিষ্ট ব্যক্তির বিরুদ্ধে আদালতে মামলা করেন। এই মামলার আসামিদের মধ্যে রয়েছেন ঝাউডাংগা ইউনিয়ন আওয়ামী লীগ সভাপতি রমজান আলি, সাংবাদিক ইয়ারব হোসেনসহ অনেকেই। মামলাটি এখনো তদন্তাধীন রয়েছে বলে জানিয়েছেন তারা।গ্রামবাসী আরো জানান, আলাউদ্দিন সরদার তাদের পরিবারগুলিকে হেনস্থা করার লক্ষ্যে ৮ জনের বিরুদ্ধে দ্রুত বিচার আইনে আরো একটি মামলা করেন। এ মামলায় আসামি করা হয়েছে আখড়াখোলা গ্রামের তুলশী চরণ সাধু, মধুসূদন সাধু, সাধন চন্দ্র, কার্তিক চন্দ্র, দেবচন্দ্র, মিলন চন্দ্র, সন্তোষ চন্দ্র ও নিমাই চন্দ্র সাধুকে । তাদের মধ্যে একজন কলেজ ছাত্রও রয়েছে।বিষয়টি সম্পর্কে জানতে চাইলে সদর থানার ভারপ্রাপ্ত কর্মকর্তা (ওসি) মোস্তাফিজুর রহমান জানান, আমি তাদের মধ্যে মীমাংসা করতে সালিশ বসিয়ে দিয়েছিলাম। কিন্তু আলাউদ্দিন সরদার সালিশ মানেননি। 



31402,47219
এক মাসের মধ্যে সরে যাওয়ার নির্দেশ
অন্যান্য
প্রকাশ : ২০ এপ্রিল ২০১৯, ০০:০০
চট্টগ্রাম নগরীর বিভিন্ন পাহাড়ে ঝুঁকি নিয়ে বসবাসকারী লোকজনকে সরাতে কঠোর হওয়ার কথা জানিয়েছে প্রশাসন। আগামী এক মাসের মধ্যে এসব পরিবারকে সরে যাওয়ার নির্দেশ দিয়ে ১৫ দিনের মধ্যে তাদের বাসাবাড়িতে দেওয়া গ্যাস, পানি ও বিদ্যুতের অবৈধ সংযোগ বিচ্ছিন্ন করার সিদ্ধান্ত নেওয়া হয়েছে। অবৈধ সংযোগ বিচ্ছিন্ন করা না হলে সংশ্লিষ্ট প্রতিষ্ঠানের বিরুদ্ধে মামলা করার ঘোষণা দিয়েছেন চট্টগ্রামের জেলা প্রশাসক মো. ইলিয়াস হোসেন। এছাড়া পাহাড়ে বসতি তৈরি করে ভাড়া দেওয়ার সঙ্গে জড়িত প্রভাবশালীদের চিহ্নিত করে আইনের আওতায় আনা হবে বলে জানিয়েছেন তিনি। জেলা প্রশাসন সূত্রে জানা গেছে, চট্টগ্রামে সরকারি প্রতিষ্ঠান ও ব্যক্তি মালিকানাধীন মিলিয়ে ১৭টি পাহাড়ে ঝুঁকিপূর্ণভাবে ৮৩৫টি পরিবার বসবাস করছে। এসব পাহাড়ের মধ্যে ১০টি ব্যক্তি মালিকানাধীন এবং বাকি সাতটির মালিক সিটি করপোরেশন, রেলওয়ে, চট্টগ্রাম ওয়াসা, গণপূর্ত ও জাতীয় গৃহায়ন কর্তৃপক্ষ। এর মধ্যে ব্যক্তি মালিকানাধীন অবৈধভাবে বসবাসকারী পরিবারের সংখ্যা ৫৩১টি এবং সরকারি বিভিন্ন সংস্থা ও বিভাগের মালিকানাধীন সাতটি পাহাড়ে বসবাসকারী পরিবারের সংখ্যা ৩০৪টি। এসব পাহাড়ে অবৈধভাবে বসবাসকারীদের এক মাসের মধ্যে সরিয়ে দেওয়ার সিদ্ধান্ত নিয়েছে জেলা প্রশাসন। 



31403,47220
বিভিন্ন স্থানে তিন জনের লাশ উদ্ধার
অন্যান্য
প্রকাশ : ২০ এপ্রিল ২০১৯, ০০:০০
বিভিন্ন স্থানে তিন জনের মৃতদেহ উদ্ধার করা হয়েছে। আমাদের প্রতিনিধি ও সংবাদদাতাদের পাঠানো খবর:জৈন্তাপুর (সিলেট): জৈন্তাপুর উপজেলার ফতেহপুর ইউনিয়নের সিলেট-তামাবিল মহাসড়কের পাখিটিকি নামক স্থানে একটি ফিশারি থেকে ভাসমান অবস্থায় শিশুর লাশ উদ্ধার করেছে পুলিশ। জানা যায়, শুক্রবার সকাল অনুমান সাড়ে ১০টায় ওই ফিশারিতে ভাসমান অবস্থায় ১৬/১৭ মাস বয়সী ছেলে শিশুর মৃতদেহ দেখতে পায় স্থানীয়রা। পরে জৈন্তাপুর মডেল থানার এস আই আজিজুল ইসলাম একদল পুলিশ নিয়ে ঘটনাস্থল থেকে লাশটি উদ্ধার করে সিলেট ওসমানী মেডিক্যাল কলেজ হাসপাতালে প্রেরণ করে। থানার ওসি খান মো. মাঈনুল জাকির বিষয়টি নিশ্চিত করে বলেন, এ ব্যাপারে একটি ইউডি মামলা রেকর্ড করা হবে। শিশুটির পরিচয় জানার জন্য তিনি সকলের সহযোগিতা চেয়েছেন।রামু (কক্সবাজার) : রামু ফতেখাঁরকুল ইউনিয়নে মোহাম্মদ সামি (২৯) নামে এক ব্যক্তির মরদেহ উদ্ধার করা হয়েছে। গতকাল শুক্রবার ভোররাতে ফতেখঁরকুল ইউনিয়নের ৯নং ওয়ার্ডে তেচ্ছিপুল মুসলিমপাড়া এলাকায় এ ঘটনা ঘটে। এক কন্যাসন্তানের জনক নিহত মোহাম্মদ সামী স্থানীয় মৃত ছুরত আলমের ছেলে । স্থানীয় ৯ নং ওয়ার্ডের মেম্বার মোবারক হোসেন জানান, ঘরের সিলিং ফ্যানের সাথে ঝুলন্ত অবস্থায় তার লাশ উদ্ধার করা হয়েছে।হাটহাজারী (চট্টগ্রাম) : হাটহাজারীতে সুমি আকতার (৩২) নামের এক গৃহবধূর লাশ উদ্ধার করা হয়েছে। বৃহস্পতিবার বেলা দুটার দিকে পৌরসভার উত্তর মোহাম্মদপুর ৯নং ওয়ার্ডের আনসার আলী সুফির বাড়ি থেকে লাশটি উদ্ধার করা হয়। জানা যায়, পৌরসভার চন্দ্রপুর ৭নং ওয়ার্ডস্থ হক সাহেব পাড়ার মৃত অলী ও মনোয়ারা বেগমের কন্যা সুমি। স্বামী রাশেদের সাথে তার তেরো বছর পূর্বে পারিবারিকভাবে বিয়ে হয়। তাদের সংসারে রুমি (১০) ও নাইম (৮) নামের দুটি ছেলে-মেয়ে রয়েছে। মডেল থানার এস আই জসিম জানান, খবর পেয়ে ফোর্স নিয়ে ঘটনাস্থল গিয়ে শ্বশুরবাড়ির ঘরের ফ্লোর থেকে লাশ উদ্ধার করে লাশের সুরতহাল তৈরি করে ময়না তদন্তের জন্য চমেক হাসপাতাল মর্গে পাঠানো হয়েছে। প্রাথমিকভাবে এটি হত্যা বলে ধারণা করা হচ্ছে।



31404,47221
ওসমানীনগরে অবৈধভাবে এলপিজি গ্যাস বিক্রয়কারীদের বিরুদ্ধে অভিযান শুরু
অন্যান্য
প্রকাশ : ২০ এপ্রিল ২০১৯, ০০:০০
ওসমানীনগরে যত্রতত্রভাবে গড়ে ওঠা এলপিজি গ্যাসসহ সিলিন্ডার বিক্রির দোকানগুলোর বিরুদ্ধে অভিযানে নেমেছে উপজেলা প্রশাসন। গত বৃহস্পতিবার বিকালে উপজেলা প্রশাসনের উদ্যোগে ভ্রাম্যমাণ আদালত পরিচালনা করে উপজেলার সিলেট-ঢাকা মহাসড়কের গোলায়ালা বাজার, তাজপুর বাজারে অবৈধ পন্থায় ও খোলামেলাভাবে এলপিজি গ্যাস বিক্রির অভিযোগে পাঁচটি দোকান থেকে প্রায় ৩০ হাজার টাকা জরিমানা আদায় করা হয়েছে। ভ্রাম্যমাণ আদালত পরিচালনাকালে তাজপুর রবিদাস এলাকার মেসার্স রকি এন্টারপ্রাইজ থেকে ১০ হাজার টাকা, তাজপুর বাজার ও কদমতলা এলাকার রোজী এন্টারপ্রাইজ থেকে ৫ হাজার টাকা, দিলকসাদ পেইন্টার্স থেকে পাঁচ হাজার টাকা, প্রাপ্তি ট্রেডার্স থেকে পাঁচ হাজার টাকা ও গোয়ালাবাজার শেখ ট্রেডার্স থেকে পাঁচ হাজার টাকা জরিমানা আদায় করা হয়। জরিমানা আদায়ের বিষয়টি নিশ্চিত করে ওসমানীনগর উপজেলা নির্বাহী কর্মকর্তা আনিছুর রহমান বলেন, এ অভিযান অব্যাহত থাকবে।উল্লেখ্য, গত ১৯ ফেব্রুয়ারি ‘ব্যাঙের ছাতার মত গড়ে উঠেছে এলপিজি গ্যাসের দোকান’ শিরোনামে ইত্তেফাকে সংবাদ প্রকাশিত হয়। 



31405,47222
চট্টগ্রামে ‘প্রেস ক্যাফে’র যাত্রা শুরু
অন্যান্য
প্রকাশ : ২০ এপ্রিল ২০১৯, ০০:০০
দেশের ইতিহাস ঐতিহ্য তুলে ধরে স্বাস্থ্যসম্মত ও রুচিশীল খাবার পবিবেশনের অঙ্গীকার নিয়ে যাত্রা শুরু করেছে প্রেস ক্যাফে।চট্টগ্রামের জামালখানে চট্টগ্রাম প্রেস ক্লাব ভবনের ২য় তলায় ফিতা কেটে ‘প্রেস ক্যাফে’ এর উদ্বোধনকালে সিটি মেয়র বলেন, প্রেস ক্যাফে’তে শুধু খাওয়া-দাওয়া নয়, ক্যাফে’তে আসলে জানা যাবে দেশের স্বাধীনতা সংগ্রামের ইতিহাস ও বাংলাদেশ চলচ্চিত্রের সোনালী অধ্যায়ে নির্মিত ছবি’র কথা ও সাংস্কৃতিক ঐতিহ্য, ছবির মাধ্যমে তুলে ধরা হয়েছে দেশের খ্যাতনামা লেখকদের বইয়ের প্রচ্ছদ। গত রবিবার উদ্বোধনী অনুষ্ঠানে উপস্থিত ছিলেন প্রেস ক্লাব সভাপতি আলী আব্বাস, চসিক প্যানেল মেয়র চৌধুরী হাসান মাহমুদ হাসনী, প্রেস ক্লাব সাধারণ সম্পাদক চৌধুরী ফরিদ, প্রেস ক্লাবের সিনিয়র সহ-সভাপতি সালাহউদ্দিন মো. রেজা, রুপম চক্রবর্তী, এস প্রকাশ পালসহ বিভিন্ন শ্রেণী-পেশার ব্যক্তিরা।



31406,47223
নদী দখল-দূষণ বন্ধের দাবিতে হবিগঞ্জে মানববন্ধন
অন্যান্য
প্রকাশ : ২০ এপ্রিল ২০১৯, ০০:০০
হবিগঞ্জে খোয়াই এবং সুতাং নদী দখল ও দূষণমুক্ত করার দাবিতে মানববন্ধন করা হয়েছে। শুক্রবার বেসরকারি স্বেচ্ছাসেবী সংগঠন গ্রীন ভয়েসের উদ্যোগে এম সাইফুর রহমান টাউন হলের সামনে এ মানববন্ধন অনুষ্ঠিত হয়। এ সময় পরিত্যক্ত খোয়াই নদী দখলমুক্ত, সুতাং নদী দূষণমুক্ত করার দাবি জানানো হয়। বাপা সভাপতি অধ্যাপক মো. ইকরামুল ওয়াদুদের সভাপতিত্বে ও মো. আমিনুল ইসলামের পরিচালনায় এতে বক্তৃতা করেন সহ-সভাপতি অ্যাডভোকেট মনসুর উদ্দিন আহমেদ ইকবাল, তাহমিনা বেগম গিনি, সাধারণ সম্পাদক ও খোয়াই রিভার ওয়াটারকিপার তোফাজ্জল সোহেল, পরিবেশকর্মী সৈয়দ সাইফুল আলম শোভন। 



31407,47224
প্রফেসর ডাক্তার টি এ চৌধুরীকে সেনবাগে সংবর্ধনা প্রদান
অন্যান্য
প্রকাশ : ২০ এপ্রিল ২০১৯, ০০:০০
স্বাধীনতা পদকপ্রাপ্ত প্রফেসর টি এ চৌধুরীকে সংবর্ধনা দিয়েছে নোয়াখালীর সেনবাগ উপজেলার এম এম চৌধুরী মেমোরিয়াল উচ্চ বিদ্যালয় ও এলাকাবাসী। গত বৃহস্পতিবার দুপুরে স্কুল মিলনায়তনে প্রধান শিক্ষক মোহাম্মদ ওয়াজি উল্যার সভাপতিত্বে ও মাস্টার শিপনের পরিচালনায় সংবর্ধনা সভা অনুষ্ঠিত হয়েছে। সংবর্ধনায় প্রধান অতিথি হিসেবে বক্তব্য রাখেন সংবর্ধিত স্বাধীনতা পদকপ্রাপ্ত প্রখ্যাত গাইনি চিকিত্সক ও বিদ্যালয় পরিচালনা কমিটির সভাপতি টি এ চৌধুরী। এ সময় বক্তব্য রাখেন অধ্যক্ষ কামরুজ্জামান, সেনবাগ উপজেলা পরিষদের ভাইস চেয়ারম্যান গোলাম কবির, বাজার ব্যবসায়ী সমিতির সভাপতি আমান উল্যা, পৌর কাউন্সিলর সাখাওয়াত হোসেন প্রমুখ। 



31408,47225
বান্দরবানে দু’দিনব্যাপী নদী রক্ষা সম্মেলন শুরু
অন্যান্য
প্রকাশ : ২০ এপ্রিল ২০১৯, ০০:০০
পাহাড়ের নদীগুলো বাঁচাতে বান্দরবানে দু’দিনব্যাপী পার্বত্য নদী রক্ষা সম্মেলন শুরু হয়েছে। শুক্রবার বিকালে বান্দরবান শহরের হিলভিউ কনভেনশন সেন্টারে আয়োজিত সম্মেলনের আনুষ্ঠানিক উদ্বোধন করেন প্রধান অতিথি জাতীয় নদী রক্ষা কমিশনের চেয়ারম্যান ড. মুজিবুর রহমান হাওলাদার। এসময় অন্যদের মধ্যে জাতীয় নদী রক্ষা কমিশনের সদস্য শারমিন সোনিয়া মুরশিদ, সদস্য মো. আলাউদ্দিন, বান্দরবান ৬৯ সেনা রিজিয়নের কমান্ডার ব্রিগেডিয়ার জেনারেল খন্দকার মো. শাহিদুল এমরান, বান্দরবান পার্বত্য জেলা পরিষদের চেয়ারম্যান ক্যশৈহ্লা, বান্দরবান জেলা প্রশাসক মো. দাউদুল ইসলাম, রাঙামাটি জেলা প্রশাসক একেএম মামুনুর রশীদ, খাগড়াছড়ি জেলা প্রশাসক মো. শহীদুল ইসলাম, বাংলাদেশ নদী পরিব্রাজক দলের সভাপতি ও প্রধান গবেষক মো. মনির হোসেনসহ তিন পার্বত্য জেলার সামরিক-বেসামরিক উচ্চপদস্থ কর্মকর্তা এবং সুধী সমাজের প্রতিনিধিরা উপস্থিত ছিলেন।এদিকে সকালে জাতীয় নদী রক্ষা কমিশনের চেয়ারম্যানের নেতৃত্বে একটি দল বান্দরবানের সাঙ্গু নদীর উজানে তারাছা, ক্যাচিংঘাটাসহ আশপাশের এলাকাগুলো পরিদর্শন করেছে।



31409,47226
কমলনগরে ইউপি সদস্যের ওপর শ্রমিকলীগ নেতার হামলা!
অন্যান্য
প্রকাশ : ২০ এপ্রিল ২০১৯, ০০:০০
লক্ষ্মীপুরের কমলনগরে ইউপি সদস্যের ওপর উপজেলা শ্রমিকলীগের সাবেক সভাপতি মোশারফ হোসেন রাসেল ও তার লোকজন হামলা চালিয়েছে বলে অভিযোগ পাওয়া গেছে। গত বৃহস্পতিবার বিকালে উপজেলার হাজিরহাট ইউনিয়ন পরিষদে ঢুকে ওই ইউনিয়নের ৭ নম্বর ওয়ার্ডের সদস্য মো. সেলিমের ওপর এ হামলা চালায় বলে জানা গেছে। এ ঘটনায় ওই রাতে সেলিম বাদী হয়ে রাসেলকে প্রধান আসামি করে ৫ জনের নাম উল্লেখসহ কমলনগর থানায় একটি মামলা দায়ের করেন।হাসপাতালে ভর্তি ইউপি সদস্য মো. সেলিম বলেন, ঘটনার সময় দলবল নিয়ে সে ইউনিয়ন পরিষদে সবার সামনে আমার ওপর হামলা চালায়।এদিকে শ্রমিকলীগ নেতা মোশারফ হোসেন রাসেল দাবি করেন, উপজেলার করুনানগর বাজার গত বছর তিনি ইজারা নিয়েছেন। এ বছর বাজার না পওয়ায় উপজেলা পরিষদ থেকে জামানতের টাকা উঠানোর জন্য চেয়ারম্যানের কাছে পরিষদে গেলে স্বাক্ষর দিতে অপারগতা প্রকাশ করলে কথা কাটাকাটি হয়। একপর্যায়ে চেয়ারম্যান ও তার পরিষদের সদস্যরা মিলে তাদের ওপর হামলা চালায়। এ ঘটনায় মামলা করার জন্য থানায় গেলে পুলিশ তাদের মামলা না নিয়ে উল্টো তাদের বিরুদ্ধে মামলা রেকর্ড করে।কমলনগর থানা ভারপ্রাপ্ত কর্মকর্তা (ওসি-তদন্ত) মুহাম্মদ আলমগীর হোসেন জানান, ইউনিয়ন পরিষদে হামলার ঘটনায় মামলা হয়েছে। আসামিদের গ্রেফতারের চেষ্টা চলছে।  



31410,47227
সুনামগঞ্জে কৃষক লীগের প্রতিষ্ঠাবার্ষিকী পালন
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশ কৃষক লীগের ৪৭তম প্রতিষ্ঠাবার্ষিকী পালন করেছে সুনামগঞ্জ জেলা কৃষক লীগ। প্রতিষ্ঠাবার্ষিকী উদযাপন উপলক্ষে কেক কাটা ও আলোচনা অনুষ্ঠিত হয়েছে।গতকাল শুক্রবার দুপুরে সুনামগঞ্জ পৌর শহরের ডিএস রোডের আব্দুল মজিদ প্লাজার জেলা কৃষক লীগের দলীয় কার্যালয়ে আলোচনা সভা ও কেক কাটা হয়। আলোচনা সভায় দালালমুক্ত পরিবেশে প্রকৃত কৃষকদের কাছ থেকে বোরো ধান ক্রয়ের অনুরোধ জানানো হয়। জেলা কৃষক লীগের আহ্বায়ক আব্দুল কাদির শান্তি মিয়ার সভাপতিত্বে ও সদস্য সচিব বিন্দু তালুকদারের পরিচালনায় আলোচনা সভায় প্রধান অতিথির বক্তব্য রাখেন, জেলা আওয়ামী লীগের যুগ্ম-সাধারণ সম্পাদক অ্যাডভোকেট নান্টু রায়। বিশেষ অতিথির বক্তব্য রাখেন, জেলা আওয়ামী লীগের যুগ্ম-সাধারণ সম্পাদক অ্যাড. হায়দার চৌধুরী লিটন, সাংগঠনিক সম্পাদক শংকর চন্দ্র দাস, ধর্ম বিষয়ক সম্পাদক মফিজুল হক, ত্রাণ ও সমাজকল্যাণ বিষয়ক সম্পাদক শাহ আবু নাসের।আরও বক্তব্য রাখেন, জেলা কৃষক লীগের সদস্য তাহের উদ্দিন, সাব্বির আহমদ, তারেক মিয়া, সদর উপজেলা কৃষক লীগের আহ্বায়ক মাইনুল হক, পৌর কৃষক লীগের যুগ্ম-আহ্বায়ক হুমায়ুন কবীর প্রমুখ।সভায় বক্তারা বলেন, ‘সরকারি গুদাম কর্মকর্তা-কর্মচারীদের সাথে আঁতাত করে একশ্রেণির দালালচক্র কৃষকদের নামে ফায়দা লুটে। প্রকৃত কৃষকদের কাছ থেকেই বোরো ধান সংগ্রহ করতে হবে।’ 



31411,47228
রামুতে বৌদ্ধদের স্বর্গপুরী উত্সবে পুণ্যার্থীদের ঢল
অন্যান্য
প্রকাশ : ২০ এপ্রিল ২০১৯, ০০:০০
কক্সবাজারের রামুর উত্তর মিঠাছড়ি প্রজ্ঞামিত্র বনবিহারে গতকাল শুক্রবার বৌদ্ধ সমপ্রদায়ের ঐতিহ্যবাহী স্বর্গপুরী উত্সবে পুণ্যার্থীদের ঢল নামে। এসময় সব ধর্মের মানুষের অংশগ্রহণে এ উত্সব সার্বজনীন মিলনমেলায় পরিণত হয়। বাঁশ-কাঠ ও কাগজের নানা কারুকার্য খচিত দোতলা দৃষ্টিনন্দন এ স্বর্গপুরী তৈরি করা হয়েছে। অনুষ্ঠানে প্রধান অতিথি ছিলেন স্থানীয় এমপি সাইমুম সরওয়ার কমল। সভাপতিত্ব করেন উপ-সংঘরাজ ও রামু কেন্দ্রীয় সীমা মহাবিহারের অধ্যক্ষ, একুশে পদকপ্রাপ্ত পণ্ডিত সত্যপ্রিয় মহাথের।বিহার প্রাঙ্গণে আয়োজিত হয় প্রভাতফেরি সহকারে বুদ্ধ পূজা, অষ্টপরিষ্কারসহ মহাসংঘদান, মহতি ধর্মসভাসহ নানা অনুষ্ঠান। প্রতিবছর রামু-কক্সবাজার ছাড়াও বান্দরবানের নাইক্ষ্যংছড়ি, লামা, আলীকদম ও সুদূর রাঙামাটি থেকেও ক্ষুদ্র নৃগোষ্ঠীর মানুষের অংশগ্রহণে এ উত্সব মিলনমেলায় পরিনত হয়।জানা যায়, ৩৪ বছর আগে প্রয়াত প্রজ্ঞামিত্র মহাথের এ উত্সবের সূচনা করেন।  



31412,47229
বিমান বাহিনীর জুনিয়র কমান্ড ও স্টাফ কোর্সের সনদ বিতরণ
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশ বিমান বাহিনীর ১১০তম জুনিয়র কমান্ড ও স্টাফ কোর্সের সনদ বিতরণ অনুষ্ঠান বৃহস্পতিবার বিমান বাহিনী ঘাঁটি বাশারস্থ কমান্ড ও স্টাফ ট্রেনিং ইনস্টিটিউটে (সিএসটিআই) অনুষ্ঠিত হয়। সহকারী বিমান বাহিনী প্রধান (পরিচালন) এয়ার ভাইস মার্শাল মো. আবুল বাশার প্রধান অতিথি হিসেবে অনুষ্ঠানে উপস্থিত থেকে প্রশিক্ষণোত্তীর্ণ কর্মকর্তাদের মাঝে সনদপত্র ও ট্রফি বিতরণ করেন।উক্ত কোর্সে বাংলাদেশ বিমান বাহিনীর ১৭ জন এবং ভারতীয় বিমান বাহিনী, নাইজেরিয়া বিমান বাহিনী, পাকিস্তান বিমান বাহিনী ও শ্রীলঙ্কা বিমান বাহিনীর একজন করে কর্মকর্তা কোর্সে অংশগ্রহণ করেন। কোর্সে সেরা নৈপুণ্যের জন্য বাংলাদেশ বিমান বাহিনীর স্কোয়াড্রন লিডার নাফিজ সালেহীন তমাল ‘বিমান বাহিনী প্রধানের সার্টিফিকেট এবং ট্রফি’ লাভ করেন।প্রধান অতিথি তাঁর ভাষণে উত্তীর্ণ সকল কর্মকর্তাকে দিকনির্দেশনা মূলক প্রেরণা দান করেন এবং এই কোর্সে ছাত্র-অফিসার প্রেরণের জন্য ভারত, নাইজেরিয়া, পাকিস্তান ও শ্রীলঙ্কা সরকারকে ধন্যবাদ জানান। 



31413,47230
মঠবাড়িয়ায় কোস্টগার্ডের ওপর জেলেদের হামলা
অন্যান্য
প্রকাশ : ২০ এপ্রিল ২০১৯, ০০:০০
পিরোজপুরের মঠবাড়িয়ার বলেশ্বর নদে টহলরত কোস্টগার্ডের ওপর সংঘবদ্ধ একদল জেলে হামলা চালিয়েছে। হামলায় কোস্টগার্ডের তিনজন নৌযানচালক আহত হয়েছেন। গত বৃস্পতিবার দিনগত রাতে বাংলাদেশ কোস্টগার্ড স্টেশন ভাণ্ডারিয়ার কন্টিনজেন্ট কমান্ডার এম মোস্তাক আহমেদ (পিও) বাদী হয়ে এজাহার নামীয় ২৫ ও অজ্ঞাত আরো ৭০/৮০ জনকে আসামি করে মঠবাড়িয়া থানায় একটি মামলা দায়ের করেছেন। মামলায় সরকারি কাজে বাধা, মারধর ও লুটের অভিযোগ আনা হয়েছে। পুলিশ ওই মামলার এজাহার নামীয় আসামি উপজেলার বড়ো মাছুয়া গ্রামের রুহুল আমিনের ছেলে বশির হাওলাদার (২০) ও প্রতিবেশী চর ভোলমারা গ্রামের আবদুল মালেকের ছেলে কবির খাঁকে (২২) গ্রেফতার করে গতকাল শুক্রবার সকালে আদালতে সোপর্দ করেছে।মামলা সূত্রে জানা যায়, গত ১৭ এপ্রিল উপজেলার বড়ো মাছুয়া সংলগ্ন বলেশ্বর নদীতে সরকারি বোট ও ভাড়া করা ট্রলার নিয়ে কোস্টগার্ডের একটি দল নিয়মিত টহলে বের হয়। ঘটনার দিন বুধবার সকালে স্থানীয় বড়ো মাছুয়া লঞ্চঘাট এলাকায় পৌঁছালে নদীতে প্রায় শতাধিক নিষিদ্ধ ঘোষিত ছোটো ফাঁসের অবৈধ বেহেন্দী ও কারেন্ট জাল দেখতে পায়। কোস্টগার্ড সদস্যরা ওই অবৈধ জাল আটক করতে গেলে জেলেরা কোস্টগার্ড সদস্যদের বাধা দেয়।মঠবাড়িয়া থানার ভারপ্রাপ্ত কর্মকর্তা সৈয়দ আবদুল্লাহ বিষয়টি নিশ্চিত করে জানান, এঘটনায় জড়িত দুইজনকে গ্রেফতার করা হয়েছে। বাকি আসামিদের ব্যাপারে তদন্ত করে আইনের আওতায় আনা হবে।



31414,47231
সাবেক তিন কূটনীতিককে সম্মাননা দিয়েছে পররাষ্ট্র মন্ত্রণালয়
অন্যান্য
প্রকাশ : ২০ এপ্রিল ২০১৯, ০০:০০
১৯৭১ সালে সরকারি চাকরি ছেড়ে মুক্তিযুদ্ধে অংশ নেওয়া সাবেক তিন কূটনীতিককে সম্মাননা দিয়েছে পররাষ্ট্র মন্ত্রণালয়। সম্মাননা প্রাপ্তরা হলেন- আমজাদুল হক, আনোয়ারুল করিম চৌধুরী ও হোসেন আলী। গত বৃহস্পতিবার রাজধানীর হেয়ার রোডের ফরেন সার্ভিস একাডেমিতে ‘ফরেন সার্ভিস ডে’ উদযাপন অনুষ্ঠানে এ সম্মাননা দেওয়া হয়। এসময় উপস্থিত ছিলেন- পররাষ্ট্রমন্ত্রী ড. এ কে আব্দুল মোমেন, পররাষ্ট্র প্রতিমন্ত্রী মোহাম্মদ শাহরিয়ার আলম, শিক্ষামন্ত্রী ডা. দীপুমনি ও সাবেক বাণিজ্যমন্ত্রী ফারুক খান। আমজাদুল হকের পক্ষে সম্মাননা গ্রহণ করেন তার ছেলে ফারুক শামস, আনোয়ারুল করিম চৌধুরীর পক্ষে তার বন্ধু এএসএম               মুইজ সুজন ও হোসেন আলীর পক্ষে হাবীব উল্লাহ হাবীব। সম্মাননা দেওয়ার পর ফরেন সার্ভিস একাডেমিতে গণহত্যা কর্নার উদ্বোধন করা হয়। 



31415,47232
ছয় স্থানে পাওয়া যাবে ঈদের ট্রেনের টিকিট
অন্যান্য
প্রকাশ : ২০ এপ্রিল ২০১৯, ০০:০০
রেলপথমন্ত্রী নূরুল ইসলাম সুজন বলেছেন, আসন্ন ঈদে কমলাপুর রেলওয়ে স্টেশন ছাড়াও ফুলবাড়িয়া, ঢাকা বিশ্ববিদ্যালয়ের টিএসসি, মিরপুরের পুলিশ কনভেনশন সেন্টার, বিমানবন্দর স্টেশন ও গাজীপুরের জয়দেবপুরে পাওয়া যাবে ট্রেনের আগাম টিকিট। এছাড়া আগামী ২৮ এপ্রিল কমলাপুর রেলওয়ে স্টেশন থেকে রেলের টিকিট কাটার নতুন অ্যাপসও উদ্বোধন করা হবে। ওই অ্যাপস-এর মাধ্যমে ৫০ শতাংশ টিকিট অনলাইনে বিক্রি করা হবে।



31416,47233
নদী দখলমুক্ত করতে মাস্টার প্লানের খসড়া চূড়ান্ত
অন্যান্য
প্রকাশ : ২০ এপ্রিল ২০১৯, ০০:০০
আগামী ১০ বছরের মধ্যে চট্টগ্রামের কর্ণফুলী নদীসহ ঢাকার চারপাশের নদীগুলো দখল, দূষণমুক্ত করা ও নাব্য ফিরিয়ে আনতে একটি মাস্টার প্ল্যানের (মহাপরিকল্পনা) খসড়া চূড়ান্ত করেছে সরকার। স্থানীয় সরকার বিভাগে চট্টগ্রামের কর্ণফুলী নদীসহ ঢাকার চারপাশের নদীগুলোর দূষণরোধ এবং নাব্য বৃদ্ধির জন্য মাস্টার প্ল্যান তৈরি সংক্রান্ত কমিটির সভায় এটি চূড়ান্ত করা হয়। এই কমিটিতে বিভিন্ন মন্ত্রণালয়ের প্রতিনিধিরা উপস্থিত ছিলেন।বৈঠক শেষে স্থানীয় সরকার, পল্লি উন্নয়ন ও সমবায় মন্ত্রী মো. তাজুল ইসলাম এসব তথ্য জানিয়ে বলেন, উন্নত বাংলাদেশ গড়তে হলে গ্রামগঞ্জের সব মানুষের কাছে উন্নয়নের সব সুবিধা পৌঁছে দিতে হবে। তেমনিভাবে নদীমাতৃক বাংলাদেশের নদীগুলোকে দূষণমুক্ত করতে হবে, নাব্য ফেরাতে হবে। এজন্য প্রধানমন্ত্রীর নির্দেশে একটি টাস্কফোর্স বা কমিটি করা হয়েছে, পদাধিকার বলে তিনি সেই কমিটির চেয়ারম্যানের দায়িত্ব পালন করছি। তিনি বলেন, এরই মধ্যে কমিটি একটি খসড়া মাস্টার প্ল্যান করেছি, সেই মাস্টার প্ল্যানের ওপর আলোচনা করে নীতিগতভাবে সেটি অনুমোদন করেছি। 



31417,47234
অনিয়ন্ত্রিত জনসংখ্যা :সমাধান কোন পথে?
অন্যান্য
প্রকাশ : ২০ এপ্রিল ২০১৯, ০০:০০
জাতিসংঘ জনসংখ্যা তহবিল (ইউএনএফপিএ)-এর বার্ষিক বৈশ্বিক জনসংখ্যা প্রতিবেদন ২০১৯-এ বলা হইয়াছে যে, গত ৫০ বত্সরে বাংলাদেশের জনসংখ্যা বাড়িয়াছে ১০ কোটি ৪৭ লক্ষ। বর্তমানে আমাদের জনসংখ্যা ১৬ কোটি ৮১ লক্ষ। এখন বত্সরে জনসংখ্যা বৃদ্ধির হার ১.১ শতাংশ। ১৯৬৯ সালে আমাদের জনসংখ্যা ছিল ৬ কোটি ৩৪ লক্ষ। তখন প্রজনন হার ছিল ৬.৯ জন। ১৯৯৪ সালে আমাদের জনসংখ্যা দাঁড়ায় ১১ কোটি ৬২ লক্ষ। এই সময় আমাদের প্রজনন হার ছিল ৩.৮ জন। বর্তমানে জনসংখ্যা যখন ১৬ কোটিরও বেশি, তখন আমাদের প্রজনন হার গড়ে ২ জন। এই প্রজনন হার বৈশ্বিক প্রজনন হারের তুলনায় কম। বৈশ্বিক প্রজনন হার ২ দশমিক ৫। ইহাতে আমাদের সন্তুষ্ট হইবার কথা ছিল। কিন্তু আমাদের দেশের আয়তনের তুলনায় বর্তমান যে জনসংখ্যা তাহা এখন অনেক বেশি না বলিয়া কোনো উপায় নাই।আমাদের ১ লক্ষ ৪৭ হাজার ৫৭০ বর্গকিলোমিটার দেশে প্রতি বর্গকিলোমিটারে বসবাস করিতেছে এক হাজার ১২০ জন মানুষ। এই জনসংখ্যা ঘনত্বের দিক হইতে বাংলাদেশের অবস্থান বিশ্বে অষ্টম। আমাদের উপরে রহিয়াছে ম্যাকাও, সিঙ্গাপুর, হংকং, জিব্রাল্টার (ইউকে), ভ্যাটিকানসিটি, মাল্টা ও বারমুডা। এইখানে পাঁচটি দেশ সিটি স্টেট বা নগর রাষ্ট্র হিসাবে বিবেচিত। অবশিষ্ট দুইটি দেশ মাল্টা ও বারমুডা নগররাষ্ট্র না হইলেও বিবেচিত দ্বীপরাষ্ট্র হিসাবে। এইসব দেশ পর্যটনের জন্য বিখ্যাত বলিয়া স্বাভাবিকভাবেই জনসংখ্যার ঘনত্ব বেশি। কিন্তু বাংলাদেশ কোনো নগর বা দ্বীপ রাষ্ট্র নহে। উল্লেখ্য, বিশ্বের সবচাইতে বেশি মানুষ বাস করে চীন ও ভারতে। তাহাদের জনসংখ্যা যথাক্রমে ১৩৪ ও ১২০ কোটি। অথচ তাহাদের জনঘনত্ব মাত্র যথাক্রমে ১৩৯ ও ৩৬২ জন প্রতি বর্গকিলোমিটারে। বাংলাদেশে আয়তনের তুলনায় এই জনসংখ্যা বৃদ্ধিতে তাহার নেতিবাচক প্রভাব পড়িতেছে সব খাত ও পুরা জনজীবনের ক্ষেত্রে। এইজন্য কেহ কেহ বলিতেছেন, আমরা জনসংখ্যার টাইমবোমার ওপর দাঁড়াইয়া আছি।আমাদের জনসংখ্যা যে পর্যায়ে গিয়াছে, তাহাতে তাহা এককথায় নিয়ন্ত্রণের বাহিরে। কেহ কেহ বাল্যবিবাহ রোধ ও জনসংখ্যা নিয়ন্ত্রণমূলক নানা কর্মসূচি নূতন করিয়া জোরদারের মাধ্যমে ইহার সমাধান খুঁজিতেছেন। কিন্তু যেই পর্যায়ে আমরা পৌঁছাইয়া গিয়াছি, সেইখানে প্রজনন হার একের অঙ্কে কমাইয়া আনিলেও বিশেষ কোনো উন্নতি হইবে না। এইজন্য এখন হইতে বিকল্প উপায়গুলি নিয়া ভাবিতে হইবে। আমাদের যথাসম্ভব ভূমির সদ্ব্যবহার করিতে হইবে। বিশেষত বঙ্গোপসাগরসহ যেইসব নদ-নদীতে চর জাগিতেছে, সেইখানে মানুষের বসবাসের মতো যাবতীয় নাগরিক সুযোগ-সুবিধা সম্প্রসারিত করিতে হইবে। চরাঞ্চলে সামাজিক বনায়নের মাধ্যমে বাড়াইতে হইবে আমাদের স্থলসীমা। শিক্ষা-দীক্ষা ও কর্মসংস্থানের মাধ্যমে তাহাদের আয় উন্নতির ব্যবস্থা করিতে হইবে। জাতীয় সম্পদ বাড়াইতে হইবে। জনসংখ্যাকে রূপান্তর করিতে হইবে জনসম্পদে।



31418,47235
স্বাস্থ্যসেবা নিশ্চিত করুন
অন্যান্য
প্রকাশ : ২০ এপ্রিল ২০১৯, ০০:০০
জাতীয় স্বাস্থ্যসেবা সপ্তাহ ও জাতীয় পুষ্টি সপ্তাহ শুরু হইয়াছে। অনেক উত্সাহ-উদ্দীপনায় মানুষের দুয়ারে স্বাস্থ্যসেবা পৌঁছাইবার প্রচারণাও চলিতেছে। কিন্তু এই বাস্তবতা কাহারো জানিতে বাকি নাই যে, ঢাকা মেডিক্যাল কলেজ ও মিটফোর্ড হাসপাতালসহ দেশের সকল জেলা-উপজেলার সরকারি হাসপাতালের মান ক্রমাগত কমিতেছে। বেডের অপ্রতুলতা, ঔষধের অভাব, পানীয়জলের সংকট, চোরের উত্পাত, নষ্ট যন্ত্রপাতি, দক্ষ ব্যবস্থাপনার অভাব, অপরিচ্ছন্নতা প্রকট হইতেছে। এমন অভিযোগও আছে যে, রোগীর স্বজনদের নিকট হইতে প্রয়োজনের তুলনায় বেশি ঔষধ ক্রয় করিবার পরে তাহা আবার বাহিরে বিক্রয় করিতেছে হাসপাতালের একটি সংঘবদ্ধ চক্র। বাংলাদেশে ষাট শতাংশের বেশি মানুষ বত্সরে বেসরকারিখাতে স্বাস্থ্য সেবা নিয়া থাকেন। কিন্তু সেইখানেও বাণিজ্যিক মুনাফাই মূল বিষয় হইয়া দাঁড়াইয়াছে।জেলা শহরের হাসপাতালগুলি একবার ঘুরিয়া আসিলেই বুঝিতে অসুবিধা হইবে না যে চিকিত্সার অভাবে, অবহেলিত চিকিত্সায় এবং প্রকৃত চিকিত্সাসেবার অনুপস্থিতিতে গরিবদের অবস্থা কী দাঁড়াইয়াছে। গ্রামাঞ্চলের অবস্থা আরো শোচনীয়। গ্রামের হাসপাতালে নিযুক্ত ও বদলি হওয়া অনেক চিকিত্সকই গ্রামে থাকিয়া দায়িত্ব পালন তো করেনই না, তাহারা গ্রামেই থাকেন না। উপজেলা পর্যায়ে চিকিত্সক অনুপস্থিতি প্রকট। সরকারি হিসাবেই ৬০ শতাংশ চিকিত্সক কর্মস্থলে অনুপস্থিত থাকিতেছেন। কোনো কোনো উপজেলা একজন চিকিত্সক দিয়া চলে, কোনো উপজেলায় পর্যায়ক্রমে চিকিত্সকেরা দায়িত্ব পালন করেন। উপজেলায় পদায়ন করা হইলেও উচ্চপর্যায়ে তদবির করিয়া অনেকে প্রেষণে অথবা সংযুক্তি নিয়া পছন্দ মতো কর্মস্থলে চলিয়া যান। আবার অনেকে অনুমতি ছাড়াই বত্সরের পর বত্সর কর্মস্থলে অনুপস্থিত থাকেন। ইউনিয়ন উপস্বাস্থ্য কেন্দ্রগুলিও ফাঁকা পড়িয়া আছে। গ্রামে অর্ধেকের বেশি পদে কোনো চিকিত্সককেই পদায়ন করাইতে পারেনি সরকার।বাংলাদেশ এখন উন্নতমানের ঔষধ উত্পাদন করে, সেগুলি রপ্তানিও করে। কিছু চিকিত্সার ক্ষেত্রে বাংলাদেশের হাসপাতালগুলিতে উন্নত প্রযুক্তি এখনও আসেনি। তবে ৯০ শতাংশ ক্ষেত্রেই বাংলাদেশের হাসপাতালে এখন চিকিত্সা দেওয়া সম্ভব। স্বাস্থ্যখাতকে শৃঙ্খলায় ফিরাইয়া আনিতে সরকার ‘স্বাস্থ্য সুরক্ষা আইন’ প্রণয়নের উদ্যোগ নিয়াছে। সেইসঙ্গে, সরকার দেশের সকল বিভাগে মেডিক্যাল বিশ্ববিদ্যালয় প্রতিষ্ঠার উদ্যোগ নিয়াছে। বিভিন্ন উপজেলা স্বাস্থ্য কমপ্লেক্স ও হাসপাতালে চিকিত্সক ও নার্স নিয়োগ দেওয়া হইতেছে। আমরা এই উদ্যোগগুলিকে সাধুবাদ জানাই। গ্রাম ও প্রত্যন্ত অঞ্চলের মানুষের দোরগোড়ায় স্বাস্থ্যসেবা পৌঁছাইয়া দিতে সরকারের উদ্যোগ নির্দিধায় সমর্থনযোগ্য। কিন্তু গ্রামে চিকিত্সকদের ধরিয়া রাখিতে সরকারের যে সদিচ্ছা আছে, তাহা বাস্তবায়নে সুনির্দিষ্ট পরিকল্পনা গ্রহণের উপরও জোর দিয়াছেন বিশেষজ্ঞগণ। গ্রামের কর্মস্থলকে আকর্ষণীয় করিয়া তুলিতে পারিলে চিকিত্সকেরা গ্রামমুখী হইতেন। তাহা ছাড়া একটি উপজেলায় স্বাস্থ্যসেবা নিশ্চিত করিতে যে পরিমাণ ঔষধ ও যন্ত্রপাতি প্রয়োজন, তাহা না থাকিলে বিশেষজ্ঞ চিকিত্সক পদায়ন করিয়াও বিশেষ লাভ হইবে না। 



31419,47236
আমার জীবনের একটি বিশেষ দিন
অন্যান্য
প্রকাশ : ২০ এপ্রিল ২০১৯, ০০:০০
আমার জীবনে একাত্তরের ২০ এপ্রিল দিনটি ছিল অত্যন্ত গুরুত্বপূর্ণ। এই দিনে পাকিস্তানের তত্কালীন সামরিক সরকার সংবাদপত্রে বিজ্ঞপ্তি প্রকাশ করে স্বাধীন বাংলাদেশের মহামান্য উপ-রাষ্ট্রপতি সৈয়দ নজরুল ইসলাম, সরকারের মাননীয় প্রধানমন্ত্রী তাজউদ্দীন আহমেদ, বেতারের উপদেষ্টা আবদুল মান্নান এমসিএ, ‘দি পিপল’ পত্রিকার সম্পাদক আবিদুর রহমান এবং আমাকে ২৬ এপ্রিল সকাল ৮টায় সামরিক আদালতে সশরীরে হাজির হওয়ার নির্দেশ দেয়। একাত্তরের এই দিনে প্রকাশিত সকল পত্রিকায় আমাদের ৫ জনকে আদালতে হাজির হওয়ার নির্দেশটি সিঙ্গেল কলামে ছাপা হয়েছিল। শিরোনাম ছিল—‘৫ ব্যক্তির প্রতি সামরিক আইন কর্তৃপক্ষ সকাশে হাজির হওয়ার নির্দেশ।’ আমাদের সকলের বিরুদ্ধে পাকিস্তান পেনাল কোডের ১২১, ১২৩ক, ১৩১ ও ১৩২; এবং সামরিক বিধি ৬, ১৪, ১৭ ও ২০ এবং ‘খ’ অঞ্চলের সামরিক নির্দেশ ১২৪ ও ১২৯ আইনের আওতায় অভিযোগ আনা হয়। এই নির্দেশে একমাত্র আবিদুর রহমান ছাড়া অন্য কারো কোনো পেশাগত পরিচয় উল্লেখ করা হয়নি। এটা ছিল পাকিস্তান সামরিক সরকারের একটি হাস্যকর অপপ্রয়াস। কারণ, যাদেরকে আদালতে হাজির হওয়ার নির্দেশ দেওয়া হয়েছিল, তাঁরা বাংলার মানুষের কাছে সুপরিচিত রাজনীতিক এবং জনপ্রতিনিধি। বলাবাহুল্য, সেদিন আমরা কেউই বেলুচিস্তানের কসাইখ্যাত জেনারেল টিক্কা খানের আদালতে হাজির হইনি। সামরিক আদালত একাত্তরের ৮ জুন, আমাদের অনুপস্থিতিতে প্রত্যেককে ১৪ বছর সশ্রম কারাদণ্ড এবং সম্পত্তির ৫০ শতাংশ বাজেয়াপ্ত করে।মহান মুক্তিযুদ্ধ শুরুর পর থেকে পাকিস্তান বহির্বিশ্বের কাছে প্রমাণ করতে চেয়েছিল—পুরো এলাকা তাদের নিয়ন্ত্রণে এবং মুক্তিযোদ্ধাদের ‘দুষ্কৃতিকারী’ ও ‘অনুপ্রবেশকারী’ বলে অভিহিত করে প্রচার করত—‘তাদের নিশ্চিহ্ন করা হয়েছে’। প্রকৃতপক্ষে একাত্তরের ২৫ মার্চ পাকবাহিনী কর্তৃক গণহত্যা শুরুর পরপর ২৬ মার্চ প্রথম প্রহরে বঙ্গবন্ধুর স্বাধীনতা ঘোষণার ফলে অখণ্ড পাকিস্তানের কফিনে যে শেষ পেরেকটি ঠোকা হয়েছিল। একাত্তরের ১০ এপ্রিল ‘স্বাধীনতার ঘোষণাপত্র’ অনুসারে ১৭ এপ্রিল মেহেরপুরের মুক্তাঞ্চল বৈদ্যনাথতলাকে স্বাধীন বাংলাদেশের রাজধানী ‘মুজিবনগর’ ঘোষণা করে গণপ্রজাতন্ত্রী বাংলাদেশের প্রথম সরকারের শপথ গ্রহণের মধ্য দিয়ে সেই কফিনটিকে আনুষ্ঠানিকভাবে সমাধিস্থ করা হয়। দেশের অভ্যন্তরে স্বাধীন বাংলাদেশ সরকারের শপথ গ্রহণ অনুষ্ঠানটি নিষ্ঠুর গণহত্যার খলনায়ক জেনারেল টিক্কা খান ও সামরিক শাসকদের জন্য ছিল চরম আঘাত।আমাদের বিরুদ্ধে সামরিক ট্রাইব্যুনালের রায় ভারতের মাটিতে বসে শুনলাম এবং হাসলাম। কারণ, আমাদের মুক্তিযুদ্ধ তখন এগিয়ে চলেছে। মুজিববাহিনীর অন্যতম প্রধান হিসেবে ৭টি জেলার দায়িত্বে ছিলাম আমি। পাবনা, কুষ্টিয়া, যশোর, খুলনা, ফরিদপুর, বরিশাল ও পটুয়াখালী। এই অঞ্চলের মুজিব বাহিনীর সদস্যদের দেরাদুনে প্রশিক্ষণের পর বিমানে করে দমদম বিমানবন্দর, এরপর ব্যারাকপুরে আমার যে ক্যাম্প ছিল সেখানে তারা অবস্থান করত। সেখান থেকে পর্যায়ক্রমে তাদের বাংলাদেশে প্রবেশ করাতাম। কতজনের হাতে অস্ত্র তুলে দিয়েছি, তাদের অনেকের সঙ্গে পরবর্তী জীবনে আর কোনোদিন দেখা হয়নি। ব্যারাকপুরে আমার ক্যাম্পেই মুজিববাহিনীর জন্য ভারতীয় সাহায্য আসত। এই সাহায্য আমি—মণি ভাই, সিরাজ ভাই, রাজ্জাক ভাইয়ের কাছে পৌঁছাতাম। আমাদের সঙ্গে সমন্বয় করতেন ভারত সরকারের একটি সংস্থার পূর্বাঞ্চলের দায়িত্বপ্রাপ্ত শ্রী ফণীন্দ্রনাথ ব্যানার্জী, যিনি ‘নাথ বাবু’ নামে পরিচিত ছিলেন। তিনি আমাদের সর্বাত্মক সাহায্য করেছেন। ’৬৯-এর অক্টোবরে লন্ডনে বঙ্গবন্ধু এই ‘নাথ বাবু’র সঙ্গে মিটিং করেছিলেন। ‘নাথ বাবু’ মুক্তিযুদ্ধে অক্লান্ত পরিশ্রম ও আমাদের অপরিসীম সাহায্য করেছেন। ৭০-এর ঐতিহাসিক নির্বাচনে জাতীয় পরিষদে প্রতিদ্বন্দ্বিতার জন্য খরচ হিসেবে বঙ্গবন্ধু আমাকে ২৫ হাজার টাকা দিয়েছিলেন। নির্বাচনে খরচ হয়েছিল ২১ হাজার টাকা। বাকি চার হাজার টাকা ইউনাইটেড ব্যাংকের ভোলা শাখায় জমা ছিল। পাকিস্তান সরকার তা বাজেয়াপ্ত করে। দেশ স্বাধীনের পর ফেরত পেয়েছিলাম।সেদিন অভিযুক্তদের মধ্যে চারজন ব্যক্তিই আজ প্রয়াত। জাতীয় নেতা সৈয়দ নজরুল ইসলাম ও তাজউদ্দীন আহমেদ উভয়েই পঁচাত্তরের ৩ নভেম্বর ঢাকা কেন্দ্রীয় কারাগারে সশস্ত্রবাহিনীর কতিপয় বিপথগামী সদস্যের গুলিতে শহীদ হন। মুজিবনগর সরকারের তথ্য ও বেতার উপদেষ্টা আবদুল মান্নান স্বাধীন বাংলাদেশে বঙ্গবন্ধুর সরকারে স্বাস্থ্য ও স্বরাষ্ট্রমন্ত্রী ছিলেন। কয়েক বছর আগে মৃত্যুবরণ করেছেন। কবি-সাংবাদিক-শিল্পপতি হিসেবে সুপরিচিত ‘দি পিপল’ পত্রিকার সম্পাদক নিভৃতচারী সজ্জন মানুষ আবিদুর রহমান ইতোমধ্যে পৃথিবীর মায়া ত্যাগ করে চলে গেছেন। এখন বেঁচে আছি কেবল আমি। যে প্রশ্নটি আমায় নিয়তই তাড়া করে, সেদিন কেন আমাদের সাথে আবিদুর রহমানকেও পাকিস্তান সামরিক সরকার জড়িত করেছিল? আসলে সামরিক সরকার প্রতিহিংসা চরিতার্থ করতে চেয়েছিল। কারণ আবিদুর রহমান সম্পাদিত ইংরেজি পত্রিকা ‘দি পিপল’ ছিল জাতীয় মুক্তিসংগ্রামের নির্ভীক কণ্ঠস্বর। হোটেল ইন্টারকন্টিনেন্টালের বিপরীতে অবস্থিত ‘দি পিপল’ পত্রিকার দপ্তরটি ৭১-এর ২৫ মার্চ কালরাতে গ্রেনেড ও ট্যাংক হামলা চালিয়ে গুঁড়িয়ে দেয় পাকবাহিনী। ১৬ ডিসেম্বর বিজয়ের পর অফিসটির ধ্বংসস্তূপ থেকে পত্রিকাটির দু’জন কর্মীর পোড়া কঙ্কাল উদ্ধার করা হয়। কতো ত্যাগ-তিতিক্ষার মধ্য দিয়ে আমরা প্রিয় মাতৃভূমিকে স্বাধীন করেছি। বিভীষিকাময় ২৫ মার্চ কালরাতে গ্রীন রোডে অবস্থিত ‘চন্দ্রশিলা’ নামক যে বাসায় আমি এবং প্রয়াত শ্রদ্ধাভাজন নেতা আবদুর রাজ্জাক থাকতাম, পাকবাহিনী তা ধ্বংস করে দেয়। সেখানে সংরক্ষিত ৬৯-এর গণআন্দোলনের দুর্লভ ছবি, দেশি-বিদেশি খবরের কাগজ ও দলিলপত্রাদি ভস্মীভূত হয়।আজ যখন পাকিস্তান সামরিক আদালতের যে নির্দেশের উপর স্মৃতিচারণ করছি, তখন মনে পড়ছে, যে বাংলাদেশের জন্য সংগ্রাম করেছি, যুদ্ধ করেছি, পাকিস্তান শাসকগোষ্ঠী যেখানে আমাদের অবর্তমানে ১৪ বছর সাজা দিয়েছে, সেই বাংলাদেশেও আমাকে অন্তত সাতবার কারাগারে যেতে হয়েছে। জাতির জনক বঙ্গবন্ধুকে হত্যার পর একনাগাড়ে ৩৩ মাস ময়মনসিংহ এবং কুষ্টিয়া কারাগারে বন্দি ছিলাম। ময়মনসিংহ কারাগারে বন্দি অবস্থায় আমাকে কনডেম সেলে রাখা হয়েছিল। তিন মাস আমি সূর্যের আলো দেখিনি। এসময় আবিদুর রহমান ময়মনসিংহ কারাগারে বন্দি ছিলেন। তাঁকে ২০ মাস কারা নির্যাতন ভোগ করতে হয়েছে। ৮২-র ২৬ মার্চ মহান স্বাধীনতা দিবসে জাতীয় স্মৃতিসৌধে শ্রদ্ধাঞ্জলি অর্পণের পর আমাদের এক কর্মীকে গ্রেফতারের প্রতিবাদ করলে সাজেদা চৌধুরী, মোহাম্মদ নাসিম এবং আমাকে পুলিশ গ্রেফতার করে সাভার থানায় আটকে রাখে। একই বছরে জেনারেল এরশাদের সামরিক শাসনের বিরুদ্ধে আন্দোলনে আমাকে গ্রেফতার করে চোখ বেঁধে ক্যান্টনমেন্টে নিয়ে আটদিন, এরপর কেন্দ্রীয় কারাগারে দুইদিন রেখে সিলেট কারাগারে পাঠিয়ে দিয়েছিল। ৮৪-তে গ্রেফতার করে কুমিল্লা কারাগারে ছয়মাস বন্দি করে রেখেছিল। ৮৭-তে ভোলা থেকে আমাকে গ্রেফতার করে বরিশাল কারাগারের অন্ধকার প্রকোষ্ঠে বন্দি রাখা হয়েছিল। ৯৬-তে নির্দলীয় নিরপেক্ষ তত্ত্বাবধায়ক সরকারের অধীনে নির্বাচনের দাবিতে আন্দোলনে আমাকে গ্রেফতার করে রাজশাহী কারাগারে ফাঁসির আসামির মতো দিন কাটাতে হয়েছে।২০০২-এ চিকিত্সা শেষে বিদেশ থেকে ফেরার পর গ্রেফতার করে প্রথমে ক্যান্টনমেন্ট থানায় এক রাত পরে কাশিমপুর কারাগারে ফাঁসির আসামি এরশাদ শিকদারকে যে কক্ষে রাখা হয়েছিল সেই কক্ষে রেখে ১২ দিন পর কুষ্টিয়া কারাগারে পাঠিয়ে দেওয়া হয়েছিল। জীবনে জেল-জুলুম-অত্যাচার সহ্য করেছি। সবচেয়ে দুঃখ লেগেছে, ২০০২-এ যখন কাশিমপুর কারাগার থেকে আমাকে কুষ্টিয়া কারাগারে নিয়ে যাওয়া হয়, আরিচা ফেরিঘাটে একটি পতাকাবাহী গাড়ি দেখলাম; জানলাম স্বাধীনতা বিরোধী যুদ্ধাপরাধী তত্কালীন সমাজকল্যাণ মন্ত্রী আলী আহসান মুজাহিদ গাড়িতে করে যাচ্ছেন। ভাবলাম, যে দেশের জন্য যুদ্ধ করেছি, সংগ্রাম করেছি, সেই দেশের মুক্তিযোদ্ধা, মুক্তিযুদ্ধের সংগঠক—আমার হাতে হাতকড়া, আর স্বাধীনতা বিরোধী মুজাহিদের গাড়িতে স্বাধীন বাংলার পতাকা! আবার, ২০০৭-এ ১/১১-এর মধ্যে আমাকে, আমার স্ত্রী ও মেয়েসহ দুর্নীতি মামলার আসামি করা হয়েছিল। এই দুঃখ রাখব কোথায়? জীবনে এসব সহ্য করতে হয়েছে। যখন ’৮২তে ক্যান্টনমেন্টে বন্দি অবস্থায় জিজ্ঞাসাবাদকালে আমার চোখ ছিল বাঁধা, তখন ভাবছিলাম পাকিস্তান আমলেও সেই ‘৬৯-এর ১৭ সেপ্টেম্বর আমরা যখন সামরিক আইন ভঙ্গ করেছিলাম, তখন ‘সামারি মিলিটারি কোর্টে’ আমাকে নেওয়া হয়েছিল। কিন্তু আমার চোখ ছিল খোলা। যে স্বাধীন বাংলার স্বপ্ন দেখে ভাবতাম, একদিন বাংলার সন্তানেরাই হবে সেনাবাহিনী, নৌবাহিনী, বিমানবাহিনীর প্রধান—সেই স্বপ্ন পূরণ হয়েছে। কিন্তু নিয়তির নির্মম পরিহাস, পাকিস্তান আমলে জিজ্ঞাসাবাদের সময় চোখ ছিল খোলা, আর স্বাধীন বাংলাদেশে জিজ্ঞাসাবাদের সময় চোখ ছিল বাঁধা। কোনো কিছুতেই কোনো দুঃখ নেই! কেননা, এই ক্ষুদ্র জীবনে এমন এক মহান নেতার সান্নিধ্য পেয়েছি যে, জীবন আমার ধন্য।মনে পড়ে, ১৭ এপ্রিল প্রথম বাংলাদেশ সরকারের শপথ অনুষ্ঠানে বজ্রকণ্ঠে স্লোগান তুলেছিলাম, ‘জাগো জাগো বাঙালি জাগো’; ‘পদ্মা মেঘনা যমুনা, তোমার আমার ঠিকানা’; ‘বীর বাঙালি অস্ত্র ধরো, বাংলাদেশ স্বাধীন করো’; ‘আমার দেশ তোমার দেশ, বাংলাদেশ বাংলাদেশ’; ‘আমার নেতা তোমার নেতা শেখ মুজিব শেখ মুজিব’; ‘জয় বাংলা’। শত-সহস্র মুক্তিযোদ্ধা কণ্ঠে কণ্ঠ মিলিয়ে সমবেতভাবে স্লোগানে স্লোগানে মুখরিত করেছে মুজিবনগরের আম্রকানন। সেদিন আমার পরিবার-পরিজন জানতো না আমি কোথায় আছি, কীভাবে আছি বা আদৌ বেঁচে আছি কি না। মহান মুক্তিযুদ্ধের মহিমান্বিত সেসব দিনের কথা ভাবলে গর্বে আজও বুক ভরে ওঠে।n লেখক : আওয়ামী লীগ নেতা; সংসদ সদস্য; সভাপতি, বাণিজ্য মন্ত্রণালয় সম্পর্কিত সংসদীয় স্থায়ী কমিটি



31420,47237
শিশুদের প্রতি নির্যাতন নয়
অন্যান্য
প্রকাশ : ২০ এপ্রিল ২০১৯, ০০:০০
শিশুর পরিপূর্ণ বিকাশের জন্য শিশু অধিকার সনদ-এর ২৭ নম্বর ধারায় প্রতিটি শিশুর শারীরিক, মানসিক, আত্মিক, সামাজিক ও নৈতিক উন্নয়নের বিষয়ে তাদের পর্যাপ্ত মানসম্মত জীবন-যাপনের অধিকার অন্তর্ভুক্ত করা হয়েছে। আদব-কায়দা ও শিষ্টাচার দ্বারাই শিশুরা প্রকৃত মানুষে পরিণত হয়।শিশুর অপরাধের ক্ষেত্রে ধার্য বয়সসীমা নির্ভর করে সে দেশের অপরাধ আইনের উপর। বাংলাদেশ দণ্ডবিধির ৮২ ধারানুযায়ী ৭ বছরের নিচে কোনো শিশুর কাজকে অপরাধমূলক বলে বিবেচনা করা যাবে না। দণ্ডবিধির ৮৩ ধারানুযায়ী ৭ বছরের ঊর্ধ্বে এবং ১২ বছরের নিচে যে-কোনো শিশুর কাজকে অপরাধমূলক বলে বিবেচনা করা হবে না যদি সে বিশেষ কোনো সময় বা পরিস্থিতিতে তার কৃতকর্মের প্রকৃতি বা ফলাফল সম্পর্কে বোঝা বা বিচার করার ক্ষমতা অর্জন করে। পিতা-মাতাই শিশুদের একমাত্র অবলম্বন। এজন্য শিশুদের সঙ্গে তাদের সম্পর্ক অবশ্যই মধুর, বন্ধুত্বপূর্ণ, স্নেহসুলভ এবং সহজ হওয়া উচিত। প্রাথমিক অবস্থায় পিতা-মাতার প্রতি শিশুর যে মনোভাব এবং সম্পর্ক গড়ে উঠে পরবর্তীকালে সেটাই তার জীবনে প্রতিফলিত হয়। শিশুরা পিতা-মাতার উপর অধিক নির্ভরশীল। শিশুকে যদি বোঝানো যায় যে, তাকে যেমন পিতা-মাতার প্রয়োজন, তেমনি পিতা-মাতার কাছে তারও প্রয়োজন রয়েছে। শিশুরা বয়স বাড়ার সঙ্গে সঙ্গে ক্রমান্বয়ে পরনির্ভরতা কাটিয়ে পারস্পরিক বিশ্বাস ও নির্ভরতায় পৌঁছে। যা পিতা-মাতা এবং শিশু উভয়ের জন্য সুফল বয়ে আনে। কঠোর শৃঙ্খলা শিশুদেরকে যেমন ভীতু ও হতাশ করে তোলে। অন্যদিকে শৈশবে পিতা-মাতার সঙ্গে সহজ সম্পর্ক শিশুদের প্রতিভা বিকাশে সহায়ক হয়। প্রহারে ও ধমক শিশুকে দেওয়া অন্যায়। এতে তার মন সংকীর্ণ হয়ে সে ক্ষিপ্ত হয়ে ওঠে। শিশুরা তিরস্কারের ভয়ে যেমন আত্মসংযম দেখায়, তেমনি পিতা-মাতাকে খুশি করার জন্য কৌশল হিসেবে সাময়িকভাবে খারাপ কাজ করা থেকে বিরত থাকে। তিরস্কার, সমালোচনা কিংবা অন্য শিশুদের সঙ্গে তুলনা করা ইত্যাদি তাদের আত্মবিশ্বাস কমিয়ে মনকে ছোট করে দেয়।  পিতা-মাতার আচরণগত প্রভাবের উপর শিশুদের সুষ্ঠু বিকাশ নির্ভর করে। শিশুরা সবসময় পিতা-মাতার আচরণ অনুকরণ করে থাকে। পিতা-মাতার আচরণ যদি খারাপ এবং রূঢ় হয় কিংবা পিতা যদি মদ্যপ হয় বা অসামাজিক কাজে জড়িয়ে পড়ে তবে তা সন্তানের মধ্যে প্রতিফলন ঘটতে পারে। এজন্য সন্তানের সামনে বকাবকি বা রাগারাগি, নেশা করা বা সিগারেট খাওয়া বর্জনীয়। শিশুদের সামনে মাতা-পিতার ঝগড়া বিবাদ অত্যন্ত ক্ষতিকর। এতে শিশুর মনে বিরূপ প্রতিক্রিয়ার সৃষ্টি করে যা ভবিষ্যতে তার সুষ্ঠু বিকাশের ক্ষেত্রে অন্তরায় হয়ে দাঁড়ায়। পিতা-মাতার প্রতি বিশ্বাস হারিয়ে তাদের প্রতি আনুগত্য ও শ্রদ্ধাবোধ হারিয়ে ফেলে। এজন্য পিতা-মাতাকে ঝগড়া-বিবাদ পরিহার করা প্রয়োজন। শিশুর কথা মন দিয়ে শুনে তাদের সঙ্গে খেলতে, হাসতে এবং দৌড়াতে হবে। শিশুকে প্রাধান্য দিলে তাদের ব্যক্তিত্বের সুষ্ঠু বিকাশ ঘটে।আচরণের ক্ষেত্রে শিশুদের উপর কড়াকড়ি নিয়ন্ত্রণ আরোপ করতে হবে। প্রয়োজনে ক্ষেত্রবিশেষে তাদেরকে শাসন এবং সোহাগও করতে হবে। শিশুরা যাতে পড়ার সময় পড়া, খেলার সময় খেলা, খাওয়ার সময় খাওয়া এবং ঘুমানোর সময় ঘুমাতে পারে সে বিষয়ে দৃষ্টি রাখতে হবে। অর্থাত্ তাকে নিয়মানুবর্তিতা এবং শৃঙ্খলার মধ্যে রাখতে হবে। তবে তা অবশ্যই কঠোর পর্যায়ে নয়। সম্প্রতি চাইল্ড উইশ নামে এক গবেষণা প্রতিষ্ঠানের জরিপে দেখা গেছে, ৫ থেকে ১৬ বছর বয়সী শিশুরা বেশিরভাগ সময় কাটায় স্মার্ট ফোন, টিভি বা কম্পিউটারে। গবেষকদের মতে, এত সময় ধরে পর্দায় চোখ রাখলে শিশুদের মনোযোগ ছোট হয়ে যায়। এতে স্বাস্থ্যগত নানা ধরনের সমস্যায়ও ভুগতে পারে শিশুরা। আর প্রযুক্তির কারণে যৌন কৌতূহলও তাদের নানাভাবে বিপর্যস্ত করছে। এজন্য কম্পিউটারে বসার ব্যাপারে তাদের সময়সীমা বেঁধে দিতে হবে। তা না হলে কেবল শারীরিক ও মানসিক জটিলতার পাশাপাশি তারা সামাজিক সমস্যারও কারণ হয়ে দাঁড়াবে।বর্তমানে একের পর এক নৃশংস ও বীভত্স কায়দায় শিশু হত্যা ও নির্যাতনের ঘটনা ঘটেই চলেছে। এগুলোকে কোনোভাবেই বিছিন্ন ঘটনা বলার সুযোগ নেই। মানুষের অমানবিক, নিষ্ঠুর এই আচরণের পিছনে কাজ করছে নির্যাতনকারীদের শাস্তি না হওয়া। সামাজিক মূল্যবোধের অভাব, আইনের সঠিক প্রয়োগ ও ব্যবহার না করা এবং বিচারহীনতার সংস্কৃতি। শিশু নির্যাতন প্রতিরোধে শুধু আইন-শৃঙ্খলা রক্ষাকারী বাহিনীর দিকে তাকিয়ে না থেকে সমাজের সর্বস্তরের মানুষকে ঐক্যবদ্ধ হয়ে সামাজিক আন্দোলন গড়ে তুলে সমাজকে শিশুবান্ধব করতে হবে।শিশুদেরকে সুষ্ঠুভাবে বেড়ে ওঠা এবং তারা যাতে নির্যাতিত না হয় সে ব্যাপারে প্রতিরোধ গড়ে তোলার মাধ্যমে নিঃস্বার্থভাবে তাদের পাশে দাঁড়ানো প্রতিটি নাগরিকের দায়িত্ব ও কর্তব্য। শিশুরা যেভাবে নির্যাতিত হচ্ছে সেই অমানবিকতার বিরুদ্ধে আমাদের সবারই সোচ্চার হওয়া দরকার। আইনি প্রতিকারের দায়িত্ব সরকারের হলেও নির্যাতন, নিপীড়ন, সহিংসতা ও বর্বরতা থেকে শিশুদেরকে রক্ষা এবং আগামী দিনের সম্ভাবনাময়, চরিত্রবান ও উত্পাদনশীল নাগরিক তৈরির দায়িত্ব আমাদের সবার। আসুন আমরা সবাই মিলে সঠিকভাবে সেই দায়িত্ব পালন করি।n লেখক :সাবেক পুলিশ কর্মকর্তা 



31421,47238
হাওরে বোরো সংগ্রহে কৃষকের শঙ্কা কাটাতে হবে
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশের একটি বিশেষ অঞ্চল হলো হাওর। আর হাওরের একমাত্র ফসল হলো বোরোধান। সেই ফসলটি যখন সে এলাকার কৃষকেরা সঠিকভাবে ঘরে তুলতে পারে না, তখন তারা নিঃস্ব হয়ে যাওয়ার ভয়ে হতাশ ও শঙ্কিত হয়ে পড়ে। কারণ আমরা জানি, হাওর এলাকা  বছরে ৭-৮ মাস ধরেই পানির নিচে তলিয়ে থাকে। আর ৪-৫ মাস সময় মাত্র পানি একটু কম থাকে। সে সময়েই বোরো আবাদ করা হয়ে থাকে। তাছাড়া বোরোধান আবাদের মাধ্যমে তাদের ফসল ঘরে তোলার সময়েই বিপত্তি দেখা দেয়। কারণ সেসব অঞ্চলের বোরোধান কাটার সময়েই নিয়মিত কিছু প্রাকৃতিক দুর্যোগ হানা দেয়। তার মধ্যে রয়েছে- আগাম বন্যা, রোগ-পোকামাকড়ের আক্রমণ, শিলাবৃষ্টি, ঝড়-বাদল ইত্যাদি।ইতোমধ্যে এবছর (২০১৯) হাওরে বোরা ধান কাটা শুরু হয়েছে। ধানকাটার এ মৌসুমেই কৃষকদের  মধ্যে একপ্রকার অজানা শঙ্কা ও হতাশা বিরাজ করছে। এর প্রধান প্রধান কারণগুলো উপরে উল্লেখ করা হয়েছে। কিন্তু মূল বিষয় হলো নিরাপদে ধানগুলো ঘরে তোলা।একসময় বোরো আবাদের পুরোটা ছিল দেশিজাতের ধান দিয়ে। কিন্তু দেখা গেছে, দেশি জাতের এসব ধানের ফলন কম হওয়ায় তার পরিবর্তে আবাদ শুরু হয় আধুনিক ব্রি ও হাইব্রিড জাতের ধান। তবে অন্যান্য উচ্চ ফলনশীল (উফশী) ধান আবাদের মধ্যে বেশিরভাগই ব্রিধান ২৮ জাতের। আর ব্রিধান ২৮ জাতের ধান একদিকে যেমন উফশী  অপরদিকে সেটি হাওর এলাকার জন্য উপযোগী। কারণ এ জাতের ধানের জীবনকাল অন্যান্য উফশী ধানের জাত হতে কম। সেজন্য হাওরের বেশিরভাগ এলাকায় বোরো মৌসুমে ব্রিধান ২৮ জাতের আবাদের পরিমাণ সবচেয়ে বেশি।কিন্তু ব্রিধান ২৮ জাতের ধান মাঠপর্যায়ে আবাদের জন্য অনুমোদন পেয়েছে প্রায় ৩০ বছর আগে। একটি ফসল মাঠে যত বেশিদিন আবাদ হয়ে থাকে সেটিতে রোগ পোকা-মাকড়ের আক্রমণ তত বেশি হয়ে থাকে। সেভাবে ফলনও কমতে থাকে। এবারে হাওরেও আসলে তাই হয়েছে। একদিকে মাঠে খরা থাকার কারণে সঠিক সময়ে কৃষক সেচ দিতে পারেনি, অপরদিকে ব্রিধান ২৮ জাতের ধানের আবাদের কারণে মাঠে ধানে চিটা হয়েছে বেশি এবং মারাত্মক ব্লাস্ট রোগের আক্রমণ বেড়েছে, যার ফলে ফলন অনেক কম হচ্ছে।এটির সঠিক সমাধানও রয়েছে। দেশের উত্তরাঞ্চলের মঙ্গা বলতে এখন আর কিছু নেই। সেটি সম্ভব হয়েছে সঠিক কৃষি ব্যবস্থাপনার মাধ্যমে। উফশী জাতের স্বল্পমেয়াদি জাতের ধান, গম, আলু, ডাল, তেল, সবজি ইত্যাদি ফসলের নতুন নতুন জাত আবিষ্কার করে তা সেসব এলাকায় আবাদের ব্যবস্থা্পনা করেই তার সমাধান সম্ভব হয়েছে। হাওরও যেহেতু বাংলাদেশের কৃষিতে বিশেষত ধান উত্পাদনে একটি বিরাট ভূমিকা পালন করে থাকে সেজন্য সেখানকার কৃষি ব্যবস্থাপনা নিয়েও এখন কাজ শুরু হয়েছে।বাংলাদেশ ধান গবেষণা ইনস্টিটিউট (ব্রি) প্রতিনিয়ত সারাদেশের চাহিদা মেটানোর জন্য সময় ও স্থান উপযোগী বিভিন্ন ধানের জাত আবিষ্কার করছে। কাজেই যেহেতু এখন হাওরের আবাদে অধিক উপযোগী ব্রিধান ২৮ চাষাবাদে কিছুটা সমস্যা দেখা দিয়েছে। কাজেই কৃষিবিজ্ঞানীদের পরামর্শ হলো—এখন সর্বশেষ অবিষ্কৃত ব্রিধান ৮১ ধান সেসব এলাকায় আবাদ করা যেতে পারে। আর সেসব অঞ্চলের কৃষকের মোটিভেশনের জন্য তাই যত তাড়াতাড়ি সম্ভব সকল পর্যায়ের সরকারি বেসরকারি সম্প্রসারণ কর্মীদের এগিয়ে আসতে হবে। তাতে মঙ্গার মতো হাওরের সমস্যাকে দূর করা সম্ভব হবে। কৃষকের মুখে হাসি ফুটলেই দেশ আরো অগ্রসর হবে।n লেখক: কৃষিবিদ ও ভারপ্রাপ্ত রেজিস্ট্রার, জাতীয় কবি কাজী নজরুল ইসলাম বিশ্ববিদ্যালয় 



31422,47239
এগিয়ে চলাকে থামিয়ে রাখা যাবে না
অন্যান্য
প্রকাশ : ২০ এপ্রিল ২০১৯, ০০:০০
এগিয়ে যাওয়ার প্রহর এখন বাংলাদেশের। সব দিক দিয়ে। এই উন্নয়নযাত্রার দৃঢ় পদাতিকেরা স্বল্প সঙ্গতিতে, নিজস্ব সীমাবদ্ধতা উতরে, বৈরী পরিবেশকে পাশ কাটিয়ে, প্রভাবশালীদের রক্তচক্ষু এড়িয়ে, অপরাজনীতির কূটচালকে অবজ্ঞা করে নিজেদের লক্ষ্যযাত্রায় অবিচল। বলার অপেক্ষা রাখে না, তাদের ভয়হীন পায়ে ভর করেই জোরকদমে এগিয়ে চলেছে বাংলাদেশ। কিন্তু তাদের এই সমৃদ্ধিমুখী সদিচ্ছাকে কারা যেন দানবীয় নখরে খামচে ধরে পিছে টেনে রাখছে। শাসনযন্ত্রে ঘাপটি মেরে থাকারা মূলত কাদের সেবা করছে—সে প্রশ্নটা মনে জাগা মোটেও অযৌক্তিক নয়।আমেরিকায় পিএইচডি করার সময়েই পাট দিয়ে টিন তৈরির সম্ভাবনাটা মাথায় উঁকি দিয়েছিল বাংলাদেশের নির্ভীক বিজ্ঞানী মুবারক আহমাদ খানের। যে অধ্যাপকের অধীনে পিএইচডি করছিলেন তাঁকে কিছুটা বলেছিলেনও। শুনে তিনি চমত্কৃত হয়েছিলেন এবং তাঁকে আশ্বাস দিয়েছিলেন নাসার মহাকাশযানে এটি কাজে লাগানো যায় কি না ভেবে দেখা যেতে পারে। নিজের ধারণাটা বেহাত হওয়ার আশঙ্কাটা তিনি ঠিকই আঁচ করতে পেরেছিলেন। তাই সে দেশে থাকতে এ ব্যাপারে আর টুঁ শব্দটিও করেননি। দেশে ফিরে আণবিক শক্তি গবেষণা প্রতিষ্ঠানে পাট দিয়ে একে একে তৈরি করেছিলেন ঢেউটিন, চেয়ার, হেলমেট, কমোড ইত্যাদি। পরে পাটের পলিথিন আবিষ্কার করে চমকে দিয়েছিলেন গোটা বিশ্বকে। কিন্তু খবরের কাগজে এ খবর পড়ার পর দীর্ঘদিন পার হয়ে গেলেও আর কোনো খবর নেই সে প্রকল্পের। সরষের ভূতে ধরেছে কি?রাজশাহীর পুঠিয়ায় নিজস্ব গাভীর খামারে ইন্টারনেট ঘেঁটে ঘেঁটে বায়োগ্যাস থেকে গাড়ির জ্বালানি গ্যাস তৈরি করেছেন ডিপ্লোমা প্রকৌশলী আবদুস সালাম। প্রাথমিক পর্যায়ে দৈনিক ৪ টন গোবর দিয়ে ২০০ ঘনমিটার বায়োগ্যাস এবং তা থেকে গাড়িতে জ্বালানি হিসেবে ব্যবহার উপযোগী সঙ্কুচিত গ্যাস তৈরি করতে সক্ষম হয়েছিলেন সেই ২০১৫ সালেই। এমনকি প্রধানমন্ত্রী নিজেও উত্সাহ দিয়েছিলেন তাঁকে। কিন্তু তাঁর সেই নিরলস প্রয়াসকে থামিয়ে দিয়েছে বিস্ফোরক অধিদপ্তর! অবৈধভাবে রাখা বিস্ফোরক গ্যাসের আগুনে চুড়িহাট্টায় প্রাণ দিতে হয় ৭০ জনকে, বিস্ফোরক অধিদপ্তর তখন নাকে সরষের তেল দিয়ে ঘুমায়। অথচ ভারত ও চীনে বায়োগ্যাস থেকে গাড়ির জ্বালানি গ্যাস তৈরির এমন ভূরি ভূরি উদাহরণ থাকলেও এইসব সরষের ভূত সেসব আমলেই নেয় না।পাট দিয়ে সাইকেল তৈরি করেছিলেন মোহাম্মদপুরের আবু নোমান সৈকত। এ সম্ভাবনাটাও টিকিয়ে রাখা যায়নি। দেশের খেয়ে বিদেশের সেবা করা এইসব সরষের ভূত কি থামিয়ে রাখতে পারবে আমার সোনার বাংলাদেশকে?ঢাকা 



31423,47240
পণ্যের মূল্য বৃদ্ধি হয় কিভাবে?
অন্যান্য
প্রকাশ : ২০ এপ্রিল ২০১৯, ০০:০০
উচ্চবিত্ত, মধ্যবিত্ত এবং নিম্নবিত্ত মানুষ তাদের চাহিদা ও সামর্থ্য অনুযায়ী পণ্য ক্রয় করে থাকে। কিন্তু সম্প্রতি দেখা যাচ্ছে, যখন তখন কোনো কারণ ছাড়াই পণ্যের মূল্য বাড়ছে। ফলে সাধারণ মানুষকে পণ্য ক্রয় করতে গিয়ে বিপাকে পড়তে হচ্ছে। উন্নয়নশীল দেশে পণ্যের মূল্য বৃদ্ধির প্রয়োজন হলে সরকারের সংশ্লিষ্ট কর্তৃপক্ষ যৌক্তিক কারণ দেখিয়ে গণশুনানি করে গণমাধ্যমে বিজ্ঞপ্তি দিয়ে পণ্যের মূল্য বৃদ্ধি করেন। ফলে ক্রেতা পণ্যের মূল্য বৃদ্ধি ও মূল্য বৃদ্ধির কারণ সম্পর্কে অবহিত হন এবং তাঁর আয়ের সঙ্গে সামঞ্জস্য করে পণ্য ক্রয়ের ব্যাপারে সিদ্ধান্ত নেন। যেমন আমাদের এই দেশে সম্প্রতি গ্যাস ও বিদ্যুতের মূল্য বৃদ্ধির ব্যাপারে গণশুনানি হয়। কিন্তু গ্যাস ও বিদ্যুতের মূল্য বৃদ্ধির কোনো যৌক্তিক কারণ দেখানো হয়নি এবং জনসাধারণ সমর্থন পায়নি। তাই গ্যাস ও বিদ্যুতের মূল্য বাড়েনি। সম্প্রতি মোহাম্মদপুর এলাকায় কতিপয় চাঁদাবাজের চাঁদার পরিমাণ বাড়ার কারণে টেম্পোর ভাড়া  বেড়েছিল, কিন্তু জনসাধারণের চাপের মুখে সেই ভাড়া আবার আগের মতো করা হয়েছে।  গত ৫ এপ্রিল চকবার আইসক্রিম কিনতে গিয়ে জানতে পারলাম, চকবার আইসক্রিমের দাম ৫ টাকা বাড়ানো হয়েছে। কেন, কী কারণে এই মূল্য বৃদ্ধি করা হলো তা ক্রেতা জানতেই পারল না। অথচ ক্রেতার এটা জানার অধিকার আছে। আইসক্রিম কোম্পানি কি মূল্য বৃদ্ধির জন্য কোনো গণশুনানি করেছে বা কোনো মিডিয়ায় বিজ্ঞপ্তি দিয়েছে? যদি না দিয়ে থাকে তাহলে বিষয়টি দেখার কি কেউ আছে? আইসক্রিম কোম্পানির বিরুদ্ধে কি কোনো ব্যবস্থা গ্রহণ করা হয়েছে? তা আমরা জানি না।সরকারের সংশ্লিষ্ট সংস্থা বা ভোক্তা অধিকার সংস্থা কি জানেন আইসক্রিম কোম্পানি কেন এই দাম বাড়িয়েছেন? হয়তোবা জানেন হয়তোবা জানেন না। প্রায়ই ওষুধ কিনতে গেলে জানা যায় ওষুধের দাম বৃদ্ধি পেয়েছে। কসমেটিক কিনতে গেলে জানা যায় কসমেটিকের দাম বেড়েছে। আমদানি করা তেল ডালসহ অনেক ভোগ্যপণ্যের দাম এভাবে কখন, কেন, কী কারণে বৃদ্ধি পায় এবং দেশীয় বিভিন্ন কোম্পানি তাদের উত্পাদিত পণ্য কোনো কারণ ছাড়াই তাদের ইচ্ছা অনুযায়ী দাম বাড়িয়ে জনগণকে বিভ্রান্তির মধ্যে ফেলে দেয়? যেমন রমজান মাস এলে পেঁয়াজ, ছোলা ও খেজুরসহ নিত্যপ্রয়াজনীয় কিছু পণ্যের দাম কোনো কারণ ছাড়াই বৃদ্ধি পায়। আমদানিকারক ও উত্পাদনকারী এতই প্রভাবশালী যে সরকারের নির্দেশনাও তাঁরা মানতে চান না। সম্প্রতি মাননীয় প্রধানমন্ত্রী বলে দিয়েছেন যে আসন্ন রমজান মাসে কোনো পণ্যের দাম যেন না বাড়ে। সৌদি আরবের মতো বাংলাদেশে যেখানে পবিত্র রমজান মাসে রোজাদারের সুবিধার জন্য নিত্য প্রয়োজনীয় ভোগ্যপণ্যের দাম যেখানে কমানো উচিত, সেখানে কিছু স্বার্থান্বেষী মহল অতি লাভের আশায় অন্যায়ভাবে দাম বাড়িয়ে দেয়!গণশুনানি না করে গণমাধ্যমে বিজ্ঞপ্তি না দিয়ে যৌক্তিক কারণ ছাড়া ভোগ্যপণ্যের মূল্য বৃদ্ধি করা যায় কি? যদি তা অন্যায় হয় তাহলে এ ব্যাপারে কোনো কোম্পানি ইচ্ছামতো পণ্যের মূল্য হঠাত্ করে বৃদ্ধি করলে কেন আইনি ব্যবস্থা নেওয়া হচ্ছে না? হঠাত্ করে কোনো পণ্যের দাম বাড়ালে সংশ্লিষ্ট কোম্পানির বিরুদ্ধে আইনি ব্যবস্থা নিলে হয়তোবা কোনো কোম্পানি তার ইচ্ছা অনুযায়ী পণ্যের মূল্য বৃদ্ধি করবে না।ঢাকা 



31424,47241
ভূমি উন্নয়ন কর ১০ টাকার গুরুত্ব
অন্যান্য
প্রকাশ : ২০ এপ্রিল ২০১৯, ০০:০০
পত্রিকায় দেখলাম ভূমিসেবা সপ্তাহের খবর। শুধু সপ্তাহ কেন? প্রতিদিন ভূমির মালিক যথাযথ সেবা পাবেন—এটাই প্রত্যাশা। স্বাধীনতার পর ভূমির রাজস্ব সকল ভূমি মালিকের ওপর প্রযোজ্য ছিল। কিন্তু ১৯৯৩ সালে তত্কালীন সরকার ২৫ বিঘা পর্যন্ত ভূমির মালিকদের ভূমি রাজস্ব মওকুফ করেন। কিন্তু হোল্ডিং প্রতি ২ টাকার বিনিময়ে ভূমি উন্নয়ন কর মওকুফের দাখিলা গ্রহণের বিধান রাখা হয়। গণপ্রজাতন্ত্রী বাংলাদেশ সরকার-এর ভূমি মন্ত্রণালয়, আইন অধিশাখা-৩, প্রজ্ঞাপন স্মারক নং—৩১.০০.০০০০.০৪৪.৩৯.০২৫.১৫-৭৭(১২০০) তারিখ: ৩০ জুন ২০১৫-এ বলা হয়—‘ভূমি উন্নয়ন করের হার সময়োপযোগী ও ন্যায়ানুগ করার লক্ষ্যে সরকার ভূমি মন্ত্রণালয়ের ইতঃপূর্বে জারিকৃত ৩০/০৫/১৯৯৫ তারিখের প্রজ্ঞাপন নং ভূঃমঃ/শা-৩/কর/১০০/৯২-১০৬(১০০০) বাতিলক্রমে এতদ্বারা ভূমি উন্নয়ন কর অধ্যাদেশ ১৯৭৬ (১৯৯৩ সনের ২৯ নং আইন দ্বারা সংশোধিত)-এর ৩(১এ) উপধারায় প্রদত্ত ক্ষমতাবলে নিম্নরূপ শর্তাধীন এলাকা ও ব্যবস্থাভিত্তিক প্রতি শতাংশ ভূমির বার্ষিক ভূমি উন্নয়ন করের পরিবর্তিত হার নির্ধারণ করিল—১। (ক) ব্যক্তি ও পরিবারভিত্তিক কৃষিজমির পরিমাণ ৮.২৫ একর (২৫ বিঘা) পর্যন্ত হইলে কোনো ভূমি উন্নয়ন কর দিতে হইবে না। (গ) উল্লিখিত (ক) দফায় বর্ণিত ভূমি উন্নয়ন কর মওকুফের আওতাধীন কৃষিজমির সংশ্লিষ্ট প্রতিটি হোল্ডিং-এর ভূমি উন্নয়ন কর মওকুফ বাবদ দাখিলা প্রদানের জন্য আবশ্যিকভাবে বার্ষিক ১০.০০ (দশ) টাকা আদায় করিতে হইবে।’এই ভূমি উন্নয়ন কর মওকুফ বাবদ বার্ষিক ১০ টাকা দিয়ে দাখিলা গ্রহণে ভূমি মালিকগণ শুধু অসচেতনই নন, তাঁরা জানেনই না, তেমনি ভূমি অফিসের কর্মচারীগণ দাখিলা বাবদ ১০ টাকা আদায়ে আগ্রহী নন বরং ভূমি মালিকদের নিরুত্সাহিত করেন। এর ফলে বছরের পর বছর সরকারের রাজস্ব যেমন বকেয়া থাকছে তেমনি ভূমি মালিকদের দাখিলা বাবদ দায় বৃদ্ধি পাচ্ছে। তাছাড়া ২৫ বিঘার নিচের ভূমির মালিকদের দীর্ঘদিন খাজনার দাখিলা না থাকায় ভূমির মালিকানা নিয়ে জটিলতা সৃষ্টি হতে পারে। অন্যদিকে সরকার ক্ষুদ্র চাষিদের জন্য কৃষিঋণের লক্ষ্যমাত্রা নির্ধারণ করলে কৃষকরা কৃষিঋণ গ্রহণের জন্য ব্যাংক বা আর্থিক প্রতিষ্ঠানের দ্বারস্থ হলে ঋণদানকারী প্রতিষ্ঠান কৃষকের কাছ থেকে ভূমির হালনাগাদ খাজনা রশিদ দাবি করেন। কৃষকগণ দ্রুত বিনা হয়রানিতে হাল নাগাদ খাজনার দাখিলা সংগ্রহ করতে পারেন না, ফলে ভর্তুকির হারে কৃষিঋণ কৃষক গ্রহণ করতে পারেন না। তার বদলে ঐ কৃষিঋণ ব্যাংক কর্মচারীদের সঙ্গে মিলে অকৃষককে কৃষিখাতে ঋণ প্রদান করে টার্গেট পূরণ করা হয়। অন্যদিকে কৃষকরা পুঁজির অভাবে কৃষি উত্পাদনের লক্ষ্যমাত্রায় পৌঁছাতে পারে না। ফলে প্রতি বছর লাখ লাখ টন খাদ্যশস্য বিদেশ থেকে আমদানি করতে প্রচুর বৈদেশিক মুদ্রা ব্যয় করতে হয়।তাই ভূমিসেবা সপ্তাহ কেন? ভূমিসেবা মাস ঘোষণা করে গ্রামে গ্রামে ভূমি অফিসের কর্মচারীদের নিজ উদ্যোগে ১০ টাকার বিনিময়ে হাল সনের দাখিলা প্রদানের ক্যাম্পেইন করে ভূমি মালিকদের উদ্বুদ্ধ করতে হবে। প্রয়োজনে ঝামেলা এড়ানোর জন্য আগের বছরগুলোর দাখিলা বাকিতে বা ফ্রি দেওয়ার ব্যবস্থা করতে হবে। এ বিষয়ে ভূমিমন্ত্রী মহোদয়ের দৃষ্টি আকর্ষণ করছি।ঢাকা  



31425,47242
প্রয়োজন দৃষ্টিভঙ্গির শুদ্ধতার বিকাশ
অন্যান্য
প্রকাশ : ২০ এপ্রিল ২০১৯, ০০:০০
মানুষ এক বিস্ময়কর সৃষ্টি। সত্য সুন্দরের অপার সম্ভাবনা এই মানুষের মাঝে। মানবিকতা ও পাশবিকতার সুস্পষ্ট রেখা ফুটিয়ে তোলে মানুষ। মানুষ ভাবে, চিন্তা করে, দৃষ্টিভঙ্গি লালন ও ধারণ করে। এই ভাবনা ও দৃষ্টিভঙ্গি দাগ টেনে পার্থক্য করে দেখায় মনুষ্যত্ব ও পশুত্বের। দৃষ্টিভঙ্গির শুদ্ধতায় মানুষ অসামান্য উচ্চতায় পৌঁছে। দৃষ্টিভঙ্গির অশুদ্ধতা অসুস্থতা পশুত্বকে হার মানায়।সম্প্রতি নারী নির্যাতন-নিপীড়ন, খুন-ধর্ষণের কয়েকটি লোমহর্ষক ঘটনা ও তার পরবর্তী প্রতিক্রিয়া ও প্রতিবাদ আমাদের দৃষ্টিভঙ্গির শুদ্ধতা ও ভারসাম্যপূর্ণ আচরণকে প্রশ্নবিদ্ধ করেছে। নারী নির্যাতন ও ধর্ষণ সকল দিক থেকে অন্যায় ও অপরাধ। এই অন্যায়ের বিরুদ্ধে প্রতিবাদ ও অপরাধের প্রতি একআকাশ ঘৃণা। অন্যায়কারী ও অপরাধীর পরিচয় একটাই ‘সে অপরাধী ও অন্যায়কারী’। অপরাধী—সে শিক্ষক হোক, ধর্মীয় ব্যক্তিত্ব, আলেম, ডাক্তার, প্রকৌশলী, রাজনীতিবিদ, সংস্কৃতিবান, সাংবাদিক ও সুশীল সমাজের কেউ হোক, তার সব পরিচয় ছাপিয়ে একটাই তার পরিচয় সে/তিনি অপরাধী। অপরাধ ও অপরাধীর ব্যাপারে আমাদের দৃষ্টিভঙ্গিকে আরো শুদ্ধ করতে হবে এবং এ শুদ্ধতার বিকাশ ঘটাতে হবে। নির্যাতিতের, আক্রান্তের ধর্ম-বর্ণ-শ্রেণি-পেশাকে সামনে না এনে বা বিবেচ্য না বানিয়ে তার পক্ষে দাঁড়ানো। নুসরাত জাহান রাফি মাদ্রাসাছাত্রী বলে আমরা নীরব থাকব? নির্যাতনকারী অধ্যক্ষ বলে তার পক্ষে থাকব? প্রতিবাদে জ্বলে উঠব না? নেতৃস্থানীয়, অভিজাত বা হাই প্রোফাইলের কেউ অপরাধ করলে তা কি অপরাধ নয়? নির্যাতিত শ্রমিক বলে এড়িয়ে যাব? তার পক্ষে প্রতিবাদী  মুষ্ঠিবদ্ধ হাত ওঠাব না? নিপীড়ক মালিক বলে মুখে কুলুপ এঁটে থাকব? না। তা হতে পারে না। হতে দেওয়া যায় না।সকল প্রকার নির্যাতন ও নিপীড়নের বিরুদ্ধে সামাজিক জাগরণ ও সচেতনতা গড়ে তুলতে হবে। আমাদের দৃষ্টিভঙ্গির পরিবর্তন করতে হবে। আমাদের সামাজিক জাগরণ যেন অপরাধীকে এই সতর্কবার্তা দেয় যে, তুমি অপরাধী, পার পেয়ে যাওয়ার সুযোগ নেই। তোমাকে শাস্তি পেতেই হবে। কাঠগড়ায় দাঁড়াতেই হবে। আমাদের জাগরণ ও সচেতনতা থেকে নিপীড়িত নির্যাতিত মানুষ যেন এই বার্তা ও ভরসা পায় যে, সে একা নয়। আমরা আছি তার সঙ্গে। সমাজ তার পাশে। তারুণ্য তার পক্ষে। আইন তার নিরাপত্তায়, সুরক্ষায়। মানবিকতার বিপুল শক্তি তার পক্ষে। তার সুরক্ষায় শক্ত প্রাচীর তৈরি।তাই আমাদেরকে, আজকের তারুণ্যকে, সমাজকে বুক টান করে দাঁড়াতে হবে সকল অন্যায় ও অপরাধের বিরুদ্ধে। নারী নির্যাতন, খুন-ধর্ষণের বিরুদ্ধে। গণসচেতনতার জোয়ারে ভাসিয়ে দিতে হবে অপরাধের বাঁধকে। তারুণ্যের জাগরণে ও দৃষ্টিভঙ্গির শুদ্ধতায় দৃঢ়তায় দাঁড় করাতে হবে মানবিকতার বিজয় কেতন। পাশবিকতা ভেসে যাক আমাদের শুদ্ধতার স্রোতে। তাই প্রয়োজন আমাদের মানবিক দৃষ্টিভঙ্গির বিকাশ, সুস্থ ও শুদ্ধ দৃষ্টিভঙ্গির বিকাশ। জয় হোক শুদ্ধতার, মানবিকতার।মৌলভীবাজার  



31426,47243
‘মুক্তিযুদ্ধের সঠিক ইতিহাস তুলে আনতে চাই তৃণমূলে গবেষণা’
অন্যান্য
প্রকাশ : ২০ এপ্রিল ২০১৯, ০০:০০
নওগাঁ জেলার গণহত্যার বিস্তারিত ইতিহাস তুলে আনা হয়েছে ‘গণহত্যা ১৯৭১ নওগাঁ’ গ্রন্থে। যাতে ৬৭টি বধ্যভূমির তথ্য, স্থানের নাম, শহীদদের নাম লিপিবদ্ধ করা হয়েছে। নওগাঁ জেলার সামাজিক সাংস্কৃতিক সংগঠন একুশে পরিষদের উদ্যোগে মোস্তফা-আল-মেহমুদ রাসেলের গবেষণা ও সম্পাদনায় বইটি প্রকাশ করেছে একুশে পরিষদ, নওগাঁ। গতকাল জাতীয় প্রেসক্লাবের তফাজ্জল হোসেন মানিক মিয়া হলে এ গ্রন্থের প্রকাশনা অনুষ্ঠানের আয়োজন করা হয়।এতে প্রধান অতিথি ছিলেন সংস্কৃতি বিষয়ক প্রতিমন্ত্রী কে এম খালিদ, বিশেষ অতিথি ছিলেন পরিকল্পনা মন্ত্রণালয়ের পরিসংখ্যান ও তথ্য ব্যবস্থাপনা বিভাগের সচিব সৌরেন্দ্র নাথ চক্রবর্ত্তী, বর্ষীয়ান সাংবাদিক ও পিআইবির চেয়ারম্যান আবেদ খান, মুক্তিযুদ্ধ জাদুঘরের ট্রাস্টি মফিদুল হক, লেখক গবেষক সৈয়দ আবুল মকসুদ। আরো বক্তব্য রাখেন সাবেক সংসদ সদস্য ওহিদুর রহমান, অতিথি ছিলেন মুক্তিযোদ্ধা হাশেম আলী, অধ্যাপক নুরুল হক, খন্দকার আসাদুর রহমান গোলাপ। সভাপতিত্ব করেন একুশে পরিষদ, নওগাঁর সভাপতি ডি এম আব্দুল বারী। স্বাগত বক্তব্য রাখেন বইটির সম্পাদক মোস্তফা-আল-মেহমুদ রাসেল। অনুষ্ঠানটি সঞ্চালনা করেন আবৃত্তি পরিষদ নওগাঁর সহ-সভাপতি রফিকুদ্দৌলা রাব্বি।কে এম খালিদ বলেন, মুক্তিযুদ্ধের সঠিক ইতিহাস তুলে আনতে তৃণমূলের গবেষণা সবচেয়ে জরুরি। সেই কাজটিই করেছে একুশে পরিষদ, নওগাঁ। নওগাঁর গণহত্যার ইতিহাসকে দৃষ্টান্ত ধরে সবাই যদি কাজ করে তাহলে একদিন মুক্তিযুদ্ধের প্রায় পূর্ণাঙ্গ ইতিহাস আমরা সংরক্ষণ করতে পারবো।সচিব সৌরেন্দ্র নাথ চক্রবর্ত্তী বলেন, মুক্তিযুদ্ধের বধ্যভূমি সংরক্ষণে সরকার ইতিমধ্যেই প্রকল্প হাতে নিয়েছে। শুধু সরকার নয় ব্যক্তি সাংগঠনিকভাবেও সবাইকেই বধ্যভূমি ও মুক্তিযোদ্ধাদের কবর সংরক্ষণে এগিয়ে আসার আহ্বান জানান তিনি।আবেদ খান বলেন, একুশে পরিষদ, নওগাঁর গবেষণামূলক গ্রন্থটি তরুণ প্রজন্মকে মুক্তিযুদ্ধ নিয়ে লেখালেখি ও গবেষণায় অনুপ্রাণিত করবে।মফিদুল হক বলেন, একুশে পরিষদ, নওগাঁর নেতৃত্বে যে কাজ হয়েছে তার ব্যাপ্তি বিশাল। যা এক দৃষ্টান্তমূলক উদ্যোগ হয়ে রইবে মুক্তিযুদ্ধের তরুণ গবেষকদের কাছে।সৈয়দ আবুল মকসুদ বলেন, গ্রন্থটি মুক্তিযুদ্ধের গুরুত্বপূর্ণ দলিল। যা অঞ্চলভিত্তিক মুক্তিযুদ্ধের ইতিহাস রচনায় নতুন উপাদান যোগ করবে।ডি এম আব্দুল বারী বলেন, একুশে পরিষদ, নওগাঁ নানামুখী সামাজিক ও সাংস্কৃতিক কার্যক্রম পরিচালনা করে আসছে। আমাদের প্রেরণা মুক্তিযুদ্ধ ও বঙ্গবন্ধু এবং চিরায়ত বাংলার ঐতিহ্য।বইটির সম্পাদক মোস্তফা-আল-মেহমুদ রাসেল বলেন, প্রায় দশ বছরের শ্রমের ফসল বইটির কাজ করতে গিয়ে বুঝতে পারি অনেক তথ্য এখনও অজানা। গবেষণা করলে সময় দিলে আরও অজানা তথ্য উঠে আসবে। গ্রামের সাধারণ মানুষ যে বীরত্ব নিয়ে মুক্তিযুদ্ধে অংশ নিয়েছিল পাক-হানাদার বাহিনী যে নৃশংসতা চালিয়েছে তার খুব সামান্যই তুলে আনা গেছে বইটিতে। আশাকরি, আগামীতে আরো তথ্য নিয়ে বইটির দ্বিতীয় খণ্ড প্রকাশ করতে পারবো।



31427,47244
বুলবুল বেঁচে থাকবেন তার গান ও সুরে
অন্যান্য
প্রকাশ : ২০ এপ্রিল ২০১৯, ০০:০০
মৃত্যুতেই মানুষের সব কিছুর অবসান। তবে কিছু কিছু মানুষ রয়েছেন যারা মৃত্যুর পরেও অমর হয়ে থাকেন তাদের কাজে। মুক্তিযোদ্ধা- সংগীত পরিচালক আহমেদ ইমতিয়াজ বুলবুল তাদের একজন। তার সুর, তার গান বাংলা গানের জগতে অমর হয়ে রইবে। তাকে মুছে ফেলা যাবে না। আর সেই গানের সুরেই বেঁচে রইবেন আহমেদ ইমতিয়াজ বুলবুল। তার জনপ্রিয় গানগুলো নিয়ে স্মারণিক সংগীত সন্ধ্যার আয়োজন করে গানের দল নিবেদন। যার পরিচালনায় ছিলেন শিল্পী বিশ্বজিত্ রায়।গতকাল শিল্পকলা একাডেমির সংগীত ও নৃত্যকলা কেন্দ্র মিলনায়তনে অনুষ্ঠিত এ আয়োজনের শুরুতেই সম্মেলক কণ্ঠে নিবেদনের শিল্পীরা গেয়ে শোনান ‘সুন্দর সুবর্ণ তারুণ্য লাবণ্য’ গানটি। এর পর ছিলো সংক্ষিপ্ত আলোচনা পর্ব। আলোচনা করেন গীতিকবি মোহাম্মদ রফিকউজ্জামান, সংগীত পরিচালক সুজেয় শ্যাম, স্বাধীন বাংলা বেতার কেন্দ্রের কণ্ঠশিল্পী আশরাফুল আলম, সংগীত পরিচালক শেখ সাদী খান ও সমাজসেবী সাধনচন্দ্র দাস। আলোচনা পর্ব শেষে সংগীত পরিবেশন করেন রফিকুল আলম, আবিদা সুলতানা, শামীমা পারভীন শিমু, খলিল আহমেদ, রজত দত্ত, সঞ্জয় কবিরাজ, লীনা দাশ শরীফা নাজনীন, জয়ন্ত মন্ডল, সুমনা দাস, হূদয় স্মৃতি রানী, মুক্তা, অমিতাভ ও সৃজ্যোতি রায়।চারুকলায় বিশেষ ক্ষমতাসম্পন্ন শিশুদের আর্ট ক্যাম্প: বিশেষ ক্ষমতাসম্পন্ন শিশুদের আর্ট ক্যাম্প হয়ে গেল গতকাল। চারুকলা অনুষদে আয়োজন করা হয় ‘আর্ট ফর অটিজম’ শীর্ষক ক্যাম্পে আঁকাআঁকির শেষে শিশুদের মনভোলানো পাপেট শোতে আয়োজনটি হয়ে ওঠে আরো বেশি প্রাণবন্ত।চারুকলা অনুষদের সহযোগিতায় এ আর্ট ক্যাম্পের আয়োজন করে চাইল্ড ফাউন্ডেশন। সকালে ক্যাম্পের উদ্বোধন করেন বরেণ্য চিত্রশিল্পী হাশেম খান ও রফিকুন নবী। অনুষ্ঠানে প্রধান অতিথি ছিলেন চারুকলা অনুষদের ডিন অধ্যাপক নিসার হোসেন। স্বাগত বক্তব্য দেন চাইল্ড ফাউন্ডেশনের তাহরিন আমান।সকাল নয়টা থেকে বিকাল পাঁচটা পর্যন্ত চলে এ আর্ট ক্যাম্প। প্রথম ধাপে ছবি আঁকে ৮৩ জন বিশেষ শিশু শিল্পী। তাদের পর নবীন-প্রবীণ, প্রতিষ্ঠিত ও প্রখ্যাত ৪৯ জন শিল্পী অংশ নেন ক্যাম্পে। আজ শনিবার আয়োজনের দ্বিতীয় দিনে শিশু শিল্পীদের আঁকা ছবি নিয়ে অনুষদের লিচুতলা সংলগ্ন ভবনের নিচে অনুষ্ঠিত হবে প্রদর্শনী।নবীন-প্রবীণ ও প্রতিষ্ঠিত শিল্পীদের মধ্যে দিনভর আঁকাআঁকিতে অংশ নেন মুস্তাফা মনোয়ার, রফিকুন নবী, হাশেম খান, মনিরুল ইসলাম, অলকেশ ঘোষ, রোকেয়া সুলতানা, কালিদাস কর্মকার, শিশির ভট্টাচার্য, মোহাম্মদ ইউনুস, শেখ আফজাল, মিনি করিম, বিপাশা হায়াতসহ ৪৯ শিল্পী।‘রূপসী বাংলা’ শীর্ষক প্রদর্শনী: সংবাদপত্রের ফটোসাংবাদিকদের সংগঠন ফটো জার্নালিস্ট অ্যাসোসিয়েশনের আয়োজনে এবং শিল্পকলা একাডেমির সহযোগিতায় শুরু হয়েছে ‘রূপসী বাংলা’ ফটো প্রতিযোগিতা ও প্রদর্শনী।গতকাল সকালে শিল্পকলা একাডেমির জাতীয় চিত্রশালা মিলনায়তনে প্রধান অতিথি হিসেবে প্রদর্শনী উদ্বোধন করেন তথ্যমন্ত্রী ড. হাছান মাহমুদ। বিশেষ অতিথি ছিলেন নৌ পরিবহন প্রতিমন্ত্রী খালিদ মাহমুদ চৌধুরী ও জাতীয় প্রেসক্লাবের সভাপতি সাইফুল আলম। সভাপতিত্ব করেন শিল্পকলা একাডেমির মহাপরিচালক লিয়াকত আলী লাকী। আরো উপস্থিত ছিলেন বাংলাদেশ ফটোজার্নালিস্ট অ্যাসোসিয়েশনের সভাপতি গোলাম মোস্তফা ও সাধারণ সম্পাদক কাজল হাজরা। এই অনুষ্ঠানে ফটোসাংবাদিকদের পথিকৃত্ তিনজন প্রয়াত ফটোসাংবাদিককে সম্মাননা দেওয়া হয়। তিন ফটোসাংবাদিক হলেন— মোশারফ হোসেন লাল, মোজ্জাম্মেল হোসেন ও মোহাম্মদ জহিরুল হক। তাদের পরিবারের হাতে তুলে দেওয়া হয় সম্মাননা ক্রেস্ট, সার্টিফিকেট ও অর্থ। সেইসঙ্গে রূপসী বাংলা আলোকচিত্র প্রতিযোগিতার পুরস্কারপ্রাপ্তদের নাম ঘোষণা করা হয় অনুষ্ঠানে। এতে প্রথম হয়েছেন নিউএজ-এর আবদুল্লাহ অপু, দ্বিতীয়- জাকির হোসেন চৌধুরী (ফ্রি-ল্যান্সার) ও তৃতীয়-বণিক বার্তার শেখ সোহেল সায়াদ আহমেদ। আজ শনিবার প্রদর্শনীর শেষ দিন।



31428,47245
নিখোঁজ প্রকৌশলীর হদিস মেলেনি ১৯ দিনেও
অন্যান্য
প্রকাশ : ২০ এপ্রিল ২০১৯, ০০:০০
রাজধানীতে এক সফটওয়্যার প্রকৌশলী নিখোঁজের ঘটনা ঘটেছে। তার নাম কামরুল হাসান (৩১)। গত ১৯ দিন ধরে তাকে খুঁজে পাচ্ছেন না পরিবারের সদস্যরা। গত ১ এপ্রিল মিরপুরের বারুণেরটেক এলাকার ১৪/১ নম্বর বাসা থেকে বের হয়ে মিরপুর ডিওএইচএস এলাকার অফিসে যান। ওই দিন রাতে তিনি আর বাসায় ফেরেননি। তার নিখোঁজের বিষয়টি উল্লেখ করে পল্লবী থানায় একটি সাধারণ ডায়েরি করেছেন তার বাবা বিমান বাহিনীর সাবেক মাস্টার ওয়ারেন্ট অফিসার মো. রুস্তম আলী।তার পরিবার জানায়, কামরুল হাসান ঢাকা বিশ্ববিদ্যালয়ের ফলিত পদার্থ বিজ্ঞান বিভাগ থেকে পাস করেন। এরপর তিনি একটি বেসরকারি প্রতিষ্ঠানে কর্মরত ছিলেন। সমপ্রতি ওই প্রতিষ্ঠান থেকে চাকরিচ্যুত করা হয় তাকে। এরপর থেকে মিরপুর ডিওএইচএসের ১০ নম্বর সড়কের ৫ নম্বর লেনের ৭৬৪ নম্বর বাড়ির দোতলায় একটি অফিসও ভাড়া নিয়েছিলেন কামরুল। সেখানেই নিয়মিত অফিস করতেন তিনি।কামরুল হাসানের বাবা জানান, তার ছেলে গত ১ এপ্রিল বাসা থেকে সকালে অফিসের উদ্দেশ্যে যান। সেদিন রাত ১১ টার দিকে তিনি অফিস থেকে বের হয়ে বাসার দিকে যাচ্ছেন বলে তার স্ত্রীকে জানান। কিন্তু ওই রাতে তিনি আর বাসায় ফেরেননি। পরদিন আত্মীয়-স্বজনের বাসায় এবং র্যাব ও ডিবি পুলিশের কার্যালয় ছাড়াও এলাকার থানায় খোঁজ করেন। কোথাও তাকে খুঁজে না পেয়ে অবশেষে তিনি পল্লবী থানায় সাধারণ ডায়েরি করেন।পল্লবী থানার তদন্ত কর্মকর্তা এসআই মশিউর রহমান জানান, গতকাল শুক্রবার পর্যন্ত কামরুল হাসানের খোঁজ পাওয়া যায়নি। আমরা তার ফোন ট্রাকিং করে দেখেছি, অফিসেই তার ফোন বন্ধ ছিল। আর ভিডিও ফুটেজে দেখা গেছে, তিনি অফিস থেকে স্বাভাবিক ভাবেই বের হয়েছেন।



31429,47246
রমজানের আগেই পাঁচ পণ্য নিয়ে মাঠে নামছে টিসিবি
অন্যান্য
প্রকাশ : ২০ এপ্রিল ২০১৯, ০০:০০
রমজানের আগেই আগামী ২৮ এপ্রিল থেকে রাজধানীসহ সারাদেশে খোলাবাজারে পণ্য বিক্রি শুরু করবে সরকারের বিপণন সংস্থা ট্রেডিং কর্পোরেশন অব বাংলাদেশ (টিসিবি)। প্রতি বছরের মতো এবারও বিক্রি করা হবে ভোজ্যতেল, চিনি, ছোলা, মসুর ডাল ও খেজুর। স্বল্প আয়ের মানুষের জন্য স্বস্তির বিষয়, এবার টিসিবির বিভিন্ন পণ্যের যে মজুত তা গত বছরের চেয়ে বেশি।টিসিবি সূত্র জানিয়েছে, চাঁদ দেখা সাপেক্ষে আগামী ৬ মে থেকে রমজান শুরু। এই হিসেবে রমজানের প্রায় ১০ দিন আগে থেকে টিসিবি পণ্য বিক্রি শুরু করলে বাজারে এর ইতিবাচক প্রভাব পড়বে। রমজান শুরুর এক সপ্তাহ আগে ভোক্তাদের মধ্যে পণ্য কেনার যে হিড়িক পড়ে তাতে অসাধু ব্যবসায়ীরা এর সুযোগ নিয়ে দাম বাড়াতে পারবে না। পণ্যের দাম স্থিতিশীল থাকবে।জানা গেছে, গত বছর রমজানে দেড় হাজার টন ছোলা, ১০০ টন খেজুর, ১ হাজার ২শ টন মসুর ডাল, দেড় হাজার টন সয়াবিন তেল ও দুই হাজার টন চিনি বিক্রি করা হয়। তবে রমজানে তেল ও চিনির চাহিদা বেশি থাকায় এবার এ দুটি পণ্যের বিক্রির পরিমাণ বাড়ানো হবে। এবার রমজানে শুধু ছোলা ও মসুর ডাল আন্তজার্তিক বাজার থেকে কেনা হয়েছে। এছাড়া চিনি, তেল ও খেজুর দেশের বাজার থেকে কেনা হয়েছে।টিসিবির মুখপাত্র হুমায়ুন কবির গতকাল ইত্তেফাককে বলেন, রমজান নিয়ে আমাদের প্রস্তুতি এবার গতবারের চেয়ে ভালো। বিশেষ করে রমজানের ৮/১০ দিন আগে পণ্য বিক্রি শুরু করায় স্বল্প আয়ের মানুষের জন্য তা ভালো হবে। এতে অসাধু ব্যবসায়ীরা কারসাজি করে বাজারে দাম বাড়াতে পারবে না।উল্লেখ্য, গত বছর ৫৫ টাকা কেজি দরে চিনি, ৭০ টাকা দরে ছোলা, ১২০ টাকা দরে খেজুর, মাঝারি মানের মসুর ডাল ৫৫ টাকা কেজি দরে ও প্রতি লিটার সয়াবিন তেল ৮৫ টাকা দরে বিক্রি করা হয়। এ বছর এখনো দাম নির্ধারণ করা না হলেও চলতি সপ্তাহেই তা নির্ধারণ করা হবে। তবে দাম খুব বেশি হেরফের হবে না।রমজানে এবার ১৮৪টি ভ্রাম্যমাণ ট্রাকে সারাদেশে এসব পণ্য বিক্রি করা হবে। এর মধ্যে ঢাকায় ৩২টি, চট্টগ্রামে ১০টি এবং অন্যান্য বিভাগীয় শহরে ৫টি ও জেলা সদরে ২টি করে ট্রাকে এসব পণ্য বিক্রি করা হবে। এছাড়া টিসিবির সারাদেশে ২ হাজার ৭৮৪ জন ডিলারের পাশাপাশি ১০টি নিজস্ব খুচরা বিক্রয় কেন্দ্র থেকে রমজানে পণ্য বিক্রি করা হবে।রাজধানীতে সচিবালয় গেট, প্রেসক্লাব, কাপ্তান বাজার, ভিক্টোরিয়া পার্ক, সাইন্সল্যাব মোড়, নিউমার্কেট তথা নীলক্ষেত মোড়, শ্যামলী অথবা কল্যাণপুর, ঝিগাতলা মোড়, খামার বাড়ি, কলমীতলা বাজার, কচুক্ষেতের রজনীগন্ধা সুপার মার্কেটের সামনে, আগারগাঁও তালতলা ও নির্বাচন কমিশন অফিস, রাজলক্ষ্মী কমপ্লেক্স উত্তরা, মিরপুর-১নং মাজার রোড, শান্তিনগর বাজার, মালিবাগ বাজার, বাসাবো বাজার, বনশ্রীর আইডিয়াল স্কুল, বাংলাদেশ ব্যাংক চত্বর, মহাখালী কাঁচাবাজার, শেওড়াপাড়া বাজার, দৈনিক বাংলা মোড়, শাহজাহানপুর বাজার, ফকিরাপুল বাজার ও আইডিয়াল জোন, মতিঝিল বক চত্বর, খিলগাঁও তালতলা বাজার, রামপুরা বাজার, মিরপুর-১০ গোলচত্বর, আশকোনা হাজী ক্যাম্প, মোহাম্মদপুর টাউনহল কাঁচাবাজার, দিলকুশা ও মাদারটেক নন্দীপাড়া কৃষি ব্যাংকের সামনে টিসিবির ভ্রাম্যমাণ ট্রাকে এসব পণ্য বিক্রি করা হবে।



31430,47247
একাডেমিক ও প্রশাসনিক চার ভবনই অতি ঝুঁকিপূর্ণ
অন্যান্য
প্রকাশ : ২০ এপ্রিল ২০১৯, ০০:০০
রাজধানীর ব্যস্ততম অংশ পুরান ঢাকার সবচেয়ে ঝুঁকিপূর্ণ এলাকায় অবস্থিত জগন্নাথ বিশ্ববিদ্যালয়। প্রায় বিশ হাজার শিক্ষার্থীর এই বিদ্যাপীঠে একাডেমিক ও প্রশাসনিক চারটি ভবনই অতি ঝুঁকিপূর্ণ হিসেবে চিহ্নিত। ভবনের অগ্নিনির্বাপণ সক্ষমতা প্রায় শূন্যের কোঠায়। তাই যেকোনো দুর্ঘটনায় ব্যাপক প্রাণহানির আশঙ্কা রয়েছে। এতে বিশ্ববিদ্যালয়ের শিক্ষক-শিক্ষার্থী ও কর্মকতা-কর্মচারীরা আতঙ্কের মধ্যে শিক্ষা ও প্রশাসনিক কার্যক্রম পরিচালনা করছেন। বিশ্ববিদ্যালয়ের উপাচার্য ড. মীজানুর রহমান বলেন, জগন্নাথ কলেজকে বিশ্ববিদ্যালয় করা হয়েছে কোনো নতুন ভবন নির্মাণ না করেই। পুরনো ভবনগুলো আরো পুরনো হচ্ছে। ঝুঁকিপূর্ণ সংস্কার অযোগ্য পুরনো এসব ভবন ভেঙে নতুন ভবন নির্মাণ করতে হলে দীর্ঘ সময়ের প্রয়োজন। আমরা তো জীবন হাতে নিয়েই এসব ভবনে উঠি। আমাদের বিশ্ববিদ্যালয়ে অগ্নিনির্বাপণে সুব্যবস্থা নেই। তবে আমাদের নতুন ক্যাম্পাসে সকল ব্যবস্থা রাখা হয়েছে। তাছাড়া এ বিষয়ে বিশ্ববিদ্যালয় প্রশাসন সকল পদক্ষেপ নেবে।প্রত্যক্ষদর্শীদের অভিমত, জগন্নাথ বিশ্ববিদ্যালয়ের বেশির ভাগ ভবনই যেন মৃত্যুফাঁদ। প্রশাসনিক ভবন, বিজ্ঞান ভবন, ভাষা শহীদ রফিক ভবন, কলাভবনসহ বেশকিছু ভবনের দেয়াল ও ছাদে বড় বড় ফাটল রয়েছে। কলাভবন ও বিজ্ঞান অনুষদের চারটি ভবনের অবস্থা জরাজীর্ণ।  বিশ্ববিদ্যালয়ের প্রশাসনিক ভবনসহ কোনো একাডেমিক ভবনেই অগ্নিনির্বাপণের সুব্যবস্থা নেই। সারা বিশ্ববিদ্যালয়ে অগ্নিনির্বাপক সিলিন্ডার রয়েছে মাত্র ১১টি এবং সবগুলোই মেয়াদোত্তীর্ণ। যার মধ্যে নতুন একাডেমিক ভবনে ৫টি, বিজ্ঞান অনুষদ ভবনে ৩টি এবং প্রশাসনিক ভবনে ৩টি সিলিন্ডার রয়েছে। কলা ভবন, সামাজিক বিজ্ঞান অনুষদ, রফিক ভবন, অবকাশ ভবনে কোনো সিলিন্ডার নেই। এদিকে বিশ্ববিদ্যালয়ের কোনো ভবনেই জরুরি বহির্গমন পথ নেই। কলা ভবন, সামাজিক বিজ্ঞান অনুষদের ২টি ভবন এবং অবকাশ ভবন থেকে নামার জন্য রয়েছে একটি মাত্র সিঁড়ি। নতুন একাডেমিক ভবন ও বিজ্ঞান অনুষদ ভবনে একাধিক সিঁড়ি থাকলেও সুবিশাল স্থাপনা হিসেবে তা অপ্রতুল।একাডেমিক ভবনগুলোর মধ্যে অগ্নিনিরাপত্তা ঝুঁকির শীর্ষে রয়েছে নতুন একাডেমিক ভবন (নিউ বিল্ডিং)। নির্মিতব্য ১৪ তলা এই ভবনের ৯ম তলা পর্যন্ত চালু রয়েছে। ভবনটির নিচ তলায় ২টি, ২য়, ৫ম ও ৬ষ্ঠ তলায় ১টি করে ৩টি অগ্নিনির্বাপক সিলিন্ডার রয়েছে। সিলিন্ডারগুলো অরক্ষিত অবস্থায় পড়ে আছে। এছাড়া বাকি ছয় ফ্লোরে কোনো ধরনের অগ্নিনিরোধক ব্যবস্থা নেই। ভবনটির জন্য তিনটি সিঁড়ি থাকলেও নির্মাণ কাজের অজুহাতে একটি সিঁড়ি বন্ধ করে দেয়া হয়েছে। উন্মুক্ত বাকি দুই সিঁড়ির মধ্যে একটি কোনো কোনো ফ্লোরে কলাপসিবল গেট দিয়ে আটকানো। যার ফলে শুধুমাত্র একটি সিঁড়ি দিয়ে সবার যাতায়াত করতে হয়। রেজিস্ট্রার দপ্তরের তৃতীয় শ্রেণীর এক কর্মচারী বলেন, ‘সবসময় ভয় কাজ করে ভবনের কখন কী হয় এ নিয়ে। কিছু করার নেই, যেহেতু চাকরি করি, তাই এ ঝুঁকি নিয়েই কাজ করতে হয়।’বিশ্ববিদ্যালয়ের প্রধান প্রকৌশলী সুকুমার চন্দ্র সাহা ইত্তেফাককে বলেন, বিজ্ঞান অনুষদের ভবনগুলোতে কিছুদিন আগে সিমেন্টের প্রলেপ দিয়ে রঙ করা হয়েছে। এ দিয়ে কিছুদিন চলে যাবে। আমরা অগ্নিনির্বাপণের প্রয়োজনীয় ব্যবস্থা নেয়ার জন্য বিশ্ববিদ্যালয়ের প্রশাসনের কাছে লিখিত দিয়েছি। সে অনুযায়ী অর্থ বরাদ্দ পেলে দ্রুত কাজ শুরু করব।



31431,47248
তৃতীয় শ্রেণি পর্যন্ত থাকবে না পরীক্ষা
অন্যান্য
প্রকাশ : ২০ এপ্রিল ২০১৯, ০০:০০
আগামী বছর থেকে সরকারি প্রাথমিক বিদ্যালয়ের তৃতীয় শ্রেণি পর্যন্ত পরীক্ষা পদ্ধতি বাতিল করে বিকল্প মূল্যায়ন পদ্ধতি চূড়ান্ত করতে ১০ সদস্যের কমিটি গঠন করেছে প্রাথমিক ও গণশিক্ষা মন্ত্রণালয়। কমিটিকে অংশীজনদের সঙ্গে আলোচনা করে আগামী ১৫ কার্যদিবসের মধ্যে প্রতিবেদন জমা দিতে বলা হয়েছে।জাতীয় শিক্ষাক্রম ও পাঠ্যপুস্তক বোর্ড (এনসিটিবি) করা বিকল্প মূল্যায়ন পদ্ধতির ধারণাপত্র নিয়ে গত বুধবার সচিবালয়ে প্রথম সভা অনুষ্ঠিত হয়। সেখানেই এই কমিটি গঠন করা হয়। এই কমিটির প্রধান করা হয়েছে প্রাথমিক ও গণশিক্ষা মন্ত্রণালয়ের অতিরিক্ত সচিব (প্রশাসন) জি এম হাসিবুল আলমকে। কমিটির অন্য সদস্যরা হলেন—প্রাথমিক শিক্ষা অধিদপ্তরের মহাপরিচালক, জাতীয় প্রাথমিক শিক্ষা একাডেমি (নেপ) এর মহাপরিচালক, এনসিটিবির সদস্য (প্রাথমিক) প্রমুখ।প্রাথমিক ও গণশিক্ষা সচিব মো. আকরাম-আল-হোসেন বলেন, কমিটি মাঠপর্যায়ের অংশীজনদের সঙ্গে বসবে। এছাড়াও যাদের প্রয়োজন মনে করেন তাদের মতামত নিবেন। এরপর একটা বিকল্প মূল্যায়ন পদ্ধতি চূড়ান্ত করে মন্ত্রণালয়ে জমা দিবেন। বিকল্প সেই মূল্যায়ন পদ্ধতি নিয়ে আমরা শিক্ষাবিদদের সঙ্গে বসবো। এরপর তৃতীয় শ্রেণি পর্যন্ত পরীক্ষা তুলে দেওয়ার ব্যাপারে সিদ্ধান্ত নেওয়া হবে।সভা সূত্রে জানা যায়, শিক্ষার্থীদের শোনা, বলা, পড়া ও লেখা এই চারটি বিষয়ের ওপর মূল্যায়ন করে পরবর্তী ক্লাসে উন্নীত করার ব্যাপারে সভার সকলেই একমত হন। তবে এই চারটি বিষয়ে কীভাবে মূল্যায়ন হবে তা চূড়ান্ত করবে ১০ সদস্যের কমিটি। তবে শিক্ষার্থীদের কোনো নম্বর দেওয়া হবে না বলে সকলে মত দেন।জানা যায়, শোনার ক্ষেত্রে শিশুদের আদেশ বা নির্দেশ দিয়ে তা পালন করানো, গল্প বা গল্পের অংশ শুনিয়ে প্রশ্ন করে তার উত্তর বলতে ও লিখতে দেওয়া হবে। এক্ষেত্রে রেকর্ডারও ব্যবহার করা হতে পারে। বলার ক্ষেত্রে শিক্ষার্থীদের স্পষ্টতা, শুদ্ধতা, প্রমিত উচ্চারণ, শ্রবণযোগ্যতা, সঠিক ছন্দে কথোপকথন, প্রশ্ন করা, অনুভূতি ব্যক্ত করা, বর্ণনা করা ও বাচনভঙ্গিও ওপর মূল্যায়ন করা হবে। লেখার ক্ষেত্রে স্পষ্ট ও সঠিক আকৃতিতে লেখা, শূন্যস্থান পূরণ, এলোমেলো শব্দ বা বাক্য সাজিয়ে লেখাসহ নানাদিক দেখা হবে। তবে সুন্দর হাতের লেখার প্রতি বিশেষ জোর দেওয়া হবে। পড়ার ক্ষেত্রে সময় উচ্চারণ, সাবলীলতা, গতি পরিমাপ করা, শুদ্ধতা, শ্রবণযোগ্যতা যাচাই করা হবে। 



31432,47249
যুব সংহতির আলোচনা সভা আজ
অন্যান্য
প্রকাশ : ২০ এপ্রিল ২০১৯, ০০:০০
জাতীয় যুব সংহতির ৩৬তম প্রতিষ্ঠাবার্ষিকী ও নবগঠিত কেন্দ্রীয় নির্বাহী কমিটির পরিচিতি উপলক্ষে আলোচনা সভা আজ শনিবার বিকাল ৩টায় জাতীয় প্রেসক্লাবে ‘আব্দুস সালাম হলে’ অনুষ্ঠিত হবে। এতে প্রধান অতিথি হিসেবে উপস্থিত থাকবেন জাতীয় পার্টি জেপির চেয়ারম্যান ও সাবেক মন্ত্রী আনোয়ার হোসেন মঞ্জু এমপি।জাতীয় যুব সংহতি কেন্দ্রীয় নির্বাহী কমিটির সভাপতি অ্যাডভোকেট এনামুল ইসলাম রুবেলের সভাপতিত্বে আলোচনা সভায় বিশেষ অতিথি হিসেবে উপস্থিত থাকবেন জাতীয় পার্টি জেপির সাধারণ সম্পাদক ও সাবেক শিক্ষামন্ত্রী শেখ শহীদুল ইসলাম। সভায় বিশিষ্ট রাজনৈতিক নেতৃবৃন্দ উপস্থিত থাকবেন। দলের নেতৃবৃন্দকে কর্মসূচি সফল করার জন্য জাতীয় যুব সংহতি কেন্দ্রীয় নির্বাহী কমিটির সাধারণ সম্পাদক মো. মাহফুজ আলম অনুরোধ জানিয়েছেন।



31433,47250
দুই গাড়ির মুখোমুখি সংঘর্ষ, আহত ২
অন্যান্য
প্রকাশ : ২০ এপ্রিল ২০১৯, ০০:০০
রাজধানীর রূপনগরের বেড়িবাঁধ সড়কে দুই গাড়ির মুখোমুখি সংঘর্ষে ২ জন গুরুতর আহত হয়েছেন। গতকাল বিকাল ৪টার দিকে বেড়িবাঁধের পঞ্চবটী নাম স্থানে এ দুর্ঘটনা ঘটে। আহতরা হলেন ফারুক ও মনির হোসেন। আহতদের ফায়ার সার্ভিস উদ্ধার করে জাতীয় অর্থপেডিক্স ও পুনর্বাসন প্রতিষ্ঠানে ভর্তি করেছে।উত্তরা ফায়ার সার্ভিস ও সিভিল ডিফেন্স স্টেশনের সিনিয়র স্টেশন অফিসার সফিকুল ইসলাম জানান, ঢাকা হতে শাহ সিমেন্টের রেডিমিক্স (ঢাকা মেট্রো-শ-১১-২২৯৫) গাড়ি আশুলিয়া যাওয়ার পথে এবং আশুলিয়া হতে আজুয়া বেকারীর কাভার্ড ভ্যান গাড়ি (ঢাকা মেট্রো-শ-১৩-০৩৩৯) ঢাকা যাওয়ার পথে পঞ্চবটি নামক স্থানে মুখোমুখি সংঘর্ষ হয়। খবর পেয়ে উত্তরা ও মিরপুর ফায়ার স্টেশনের ৩টি ইউনিট গিয়ে উদ্ধার কাজ পরিচালনা করে। দুর্ঘটনায় গাড়ি দুইটির সামনের অংশ দুমড়ে মুচড়ে যায়। পরে আহত দুই জনকে উদ্ধার করে হাসপাতালে পাঠানো হয়। 



31434,47251
হাতিরঝিল থেকে যুবকের লাশ উদ্ধার
অন্যান্য
প্রকাশ : ২০ এপ্রিল ২০১৯, ০০:০০
রাজধানীর হাতিরঝিল থেকে অজ্ঞাত পরিচয় এক যুবকের উলঙ্গ লাশ উদ্ধার করেছে পুলিশ। শুক্রবার সকালে লাশটি উদ্ধার করা হয়। স্থানীয়রা বলছেন, তিনি ভবঘুরে ছিলেন।হাতিরঝিল থানার ওসি আবদুর রশিদ জানান, সকালের দিকে হাতিরঝিলের রামপুরা ব্রিজের নিচে এক জনের লাশ ভাসতে দেখে স্থানীয়রা হাতিরঝিল থানায় খবর দেন। পরে পুলিশ গিয়ে লাশটি উদ্ধার করে এবং ময়নাতদন্তের জন্য ঢাকা মেডিক্যাল কলেজ মর্গে পাঠায়। 



31435,47252
লন্ডনে জলবায়ু পরিবর্তন নিয়ে বিক্ষোভ অব্যাহত
অন্যান্য
প্রকাশ : ২০ এপ্রিল ২০১৯, ০০:০০
যুক্তরাজ্যের রাজধানী লন্ডনে জলবায়ু পরিবর্তন নিয়ে শুক্রবার পঞ্চম দিনের মতো বিক্ষোভ হয়েছে। বিক্ষোভ প্রতিরোধে  শেষ খবর পাওয়া পর্যন্ত প্রায় ৫০০ জনকে গ্রেফতার করেছে দেশটির পুলিশ। ব্রিটিশ মেট্রোপলিটন পুলিশ জানিয়েছে, সড়কে স্বাভাবিক অবস্থার বিঘ্ন ঘটানোয় তাদের আটক করা হয়েছে।গত সোমবার থেকে লন্ডনে পরিবেশ কর্মীদের বিক্ষোভ চলছে। প্রতিদিনই সেন্ট্রাল লন্ডনে জড়ো হয়ে বড়ো ধরনের বিক্ষোভ করেন তারা। মার্বেল আর্চ, অক্সফোর্ড সার্কাস, পিকাডিকালি সার্কাস ও পার্লামেন্ট স্কয়ারের মতো গুরুত্বপূর্ণ স্থানগুলোতে এ বিক্ষোভ অনুষ্ঠিত হয়। তাদের দাবি, জলবায়ু পরিবর্তনকে দুর্যোগ হিসেবে ঘোষণা করতে হবে। বিক্ষোভকারীরা বলছেন, জলবায়ু পরিবর্তন মোকাবিলায় সরকারকে জরুরিভিত্তিতে  পদক্ষেপ নিতে হবে। বিক্ষোভকারীদের দাবি, ২০২৫ সালের মধ্যে কার্বন নিঃসরণ শূন্যতে নামিয়ে আনতে হবে। বিক্ষোভকারীরা শপথ নিয়েছেন যতদিন না তাদের দাবি মেনে নেওয়া না হয় তারা সড়কে অবস্থান করবে। দাবি মানা না হলে শুক্রবার হিথ্রো বিমানবন্দর অবরোধ করার কথা ছিল তাদের।



31436,47253
পরমাণু আলোচনায় পম্পেওকে নিয়ে আপত্তি উত্তর কোরিয়ার
অন্যান্য
প্রকাশ : ২০ এপ্রিল ২০১৯, ০০:০০
মার্কিন পররাষ্ট্রমন্ত্রী মাইক পম্পেওকে ‘বেপরোয়া’ আখ্যা দিয়ে এবং তার বিরুদ্ধে ‘কাণ্ডজ্ঞানহীন কথা’ বলার অভিযোগ তুলে পরমাণু আলোচনা থেকে তাকে সরিয়ে দেওয়ার দাবি জানিয়েছে উত্তর কোরিয়া। উত্তর কোরিয়ার পররাষ্ট্র মন্ত্রণালয়ের ঊর্ধ্বতন এক কর্মকর্তা বলেছেন, পম্পেও আলোচনায় জড়িত থাকলে তা খুবই ‘নিকৃষ্ট’ হবে। তাই তার জায়গায় ‘আরো বিচক্ষণ’ কাউকে নেওয়া হোক। উত্তর কোরিয়া নতুন একটি কৌশলগত অস্ত্রের পরীক্ষা চালানোর পর এ দাবি জানাল।ভিয়েতনামের হ্যানয়ে গত ফেব্রুয়ারিতে মার্কিন প্রেসিডেন্ট ডোনাল্ড ট্রাম্পের সঙ্গে উত্তর কোরিয়ার নেতা কিম জং উনের বৈঠক কোনো সমঝোতা ছাড়াই শেষ হওয়ার পিয়ংইয়ং এই প্রথম এমন কৌশলগত অস্ত্র পরীক্ষা করল। মার্কিন পররাষ্ট্রমন্ত্রী পম্পেও গত বছর চারবার উত্তর কোরিয়া সফর করেছেন। উত্তর কোরিয়ার নেতা কিমের সঙ্গে বৈঠকের জন্যও সফর করেন তিনি; কিন্তু গত সপ্তাহে যুক্তরাষ্ট্রের সিনেটে একটি সাব-কমিটির শুনানিতে এক প্রশ্নের জবাবে পম্পেও উত্তর কোরিয়ার নেতা কিমকে একজন ‘স্বৈরশাসক’ বলে মন্তব্য করলে উত্তর কোরিয়া এর তীব্র প্রতিক্রিয়া জানায়।উত্তর কোরিয়ার পররাষ্ট্রমন্ত্রণালয়ের কর্মকর্তা কউন জং-গান বলেন, পম্পেও বেপরোয়া মন্তব্য করেছেন। আমাদের সর্বোচ্চ নেতৃত্বর মর্যাদায় আঘাত করেছেন।” হ্যানয় সম্মেলন হঠাত্ শেষ করে দেওয়ার জন্যও পম্পেওকে দোষারোপ করেছেন জং-গান। বৃহস্পতিবার তিনি বলেন, পরবর্তী আলোচনায় পম্পেও থাকলে অত্যন্ত খারাপ পরিবেশ সৃষ্টি হবে এবং আলোচনা জট পাকিয়ে যাবে। কেসিএনএ বার্তা সংস্থাকে জং-গান বলেন, ‘এমন কী যুক্তরাষ্ট্রের সঙ্গে ফের আলোচনা শুরুর কোনো সম্ভাবনা থেকে থাকলে সে আলোচনাতেও আমরা পম্পেওকে চাই না। বরং অন্য কাউকে চাই। যিনি আমাদের সঙ্গে যোগাযোগের ক্ষেত্রে অনেক বেশি সজাগ এবং পরিপক্ব হবেন।’ 



31437,47254
অ্যাসাঞ্জের সুরক্ষা নিশ্চিতের দাবিতে ১৩টি আন্তর্জাতিক সংস্থার বিবৃতি
অন্যান্য
প্রকাশ : ২০ এপ্রিল ২০১৯, ০০:০০
জুলিয়ান অ্যাসাঞ্জের বিরুদ্ধে ইকুয়েডর-যুক্তরাজ্য ও যুক্তরাষ্ট্রের সামপ্রতিক পদক্ষেপে গভীর উদ্বেগ জানিয়েছে আন্তর্জাতিক সিভিল লিবার্টিজ অর্গানাইজেশনগুলোর নেটওয়ার্ক-আইএনসিএলও’র ১৩টি সদস্য সংগঠন। ১৫ এপ্রিল এক যুক্ত বিবৃতিতে অ্যাসাঞ্জকে যুক্তরাষ্ট্রে প্রত্যর্পণের আশঙ্কার প্রসঙ্গ উল্লেখ করে বলা হয়েছে, তেমনটা হলে তার মানবাধিকার ক্ষুণ্ন হতে পারে এবং তিনি নিপীড়িত হতে পারেন। অ্যাসাঞ্জের বিরুদ্ধে যুক্তরাষ্ট্রের দায়েরকৃত মামলাকে মৌলিক সাংবাদিকতার পরিপন্থি আখ্যা দিয়েছে তারা।২০১২ সালের জুন থেকে লন্ডনের ইকুয়েডর দূতাবাসে রাজনৈতিক আশ্রয়ে ছিলেন উইকিলিকস প্রতিষ্ঠাতা জুলিয়ান অ্যাসাঞ্জ। ৪ এপ্রিল উইকিলিকসের টুইটে বলা হয়, ইকুয়েডর সরকারের উচ্চ পর্যায়ের দুটি সূত্র থেকে তারা নিশ্চিত হয়েছে যে কয়েক ঘণ্টা থেকে কয়েক দিনের মধ্যে অ্যাসাঞ্জকে দূতাবাস থেকে তাড়ানো হতে পারে। সেই ধারাবাহিকতায় রাজনৈতিক আশ্রয় প্রত্যাহার করে ১১ এপ্রিল তাকে ব্রিটিশ পুলিশের হাতে তুলে দেয় ইকুয়েডর। তারা জানায়, যুক্তরাষ্ট্রে প্রত্যর্পণের অনুরোধ সাপেক্ষেই তাকে গ্রেফতার করা হয়েছে।১৩ সংগঠনের যুক্ত বিবৃতিতে বলা হয়েছে, ‘ইন্টারন্যাশনাল নেটওয়ার্ক অব সিভিল লিবার্টিজ অর্গানাইজেশনের (আইএনসিএলও) নিম্ন স্বাক্ষরকারী সংগঠনগুলো গত ১১ এপ্রিল যুক্তরাজ্য পুলিশের হাতে জুলিয়ান অ্যাসাঞ্জ গ্রেফতার ও আটক হওয়ার ঘটনায় উদ্বেগ জানাচ্ছে। কোনো ধরনের আনুষ্ঠানিক ঘোষণা না দিয়ে এবং কোনো অর্থপূর্ণ শুনানি ছাড়াই ইকুয়েডর তার রাজনৈতিক আশ্রয় প্রত্যাহার করেছে এবং এর পরপরই অ্যাসাঞ্জকে গ্রেফতার করা হয়। এতে মানবাধিকার প্রশ্নে গভীর উদ্বেগ তৈরি হয়েছে। পাশাপাশি তাকে যুক্তরাষ্ট্রে প্রত্যর্পণ করার ঝুঁকিও তৈরি হয়েছে, সেখানে তার নির্জন কারাবাস হতে পারে, যার পরিণতি হবে নির্যাতন, নিষ্ঠুরতা, অমানবিকতা, দুর্ব্যবহার ও সাজা। নিপীড়নের শিকার হওয়ার আশঙ্কায় আশ্রয় চাওয়া মানুষকে সুরক্ষার প্রশ্নে এটি আন্তর্জাতিকভাবে নেতিবাচক নজির সৃষ্টি করেছে।’অ্যাসাঞ্জের বিরুদ্ধে যুক্তরাষ্ট্র যে নতুন করে আইনি পদক্ষেপ নিতে যাচ্ছে, তা জানা গিয়েছিল সেই গত বছরের ডিসেম্বরেই। ২০১৮ সালের নভেম্বরে ভার্জিনিয়ার আলেকজান্দ্রিয়া জেলা আদালতে উইকিলিকসের প্রতিষ্ঠাতা জুলিয়ান অ্যাসাঞ্জের বিরুদ্ধে যুক্তরাষ্ট্রের অভিযোগ গঠনের নথি ভুলে ফাঁস করে ফেলেন প্রসিকিউটররা। অ্যাসাঞ্জ গ্রেফতারের পর আনুষ্ঠানিকভাবে অভিযোগ গঠনের ঘোষণা দেয় যুক্তরাষ্ট্র। জানা যায়, নতুন অভিযোগটি আনা হয়েছে দুইটি ধারায়। একটি হলো ‘যুক্তরাষ্ট্রের বিরুদ্ধে পদক্ষেপ বা প্রতারণা’ সংক্রান্ত ধারা, অপরটি কম্পিউটার জালিয়াতির মাধ্যমে ষড়যন্ত্র’ বিষয়ক ধারা ১০৩০। দায়েরকৃত অভিযোগকে মৌলিক সাংবাদিকতার ওপর আক্রমণ বলে উল্লেখ করা হয়েছে বিবৃতিতে। 



31438,47255
কারা এই ভেনিজুয়েলার জাতীয় মিলিশিয়া ?
অন্যান্য
প্রকাশ : ২০ এপ্রিল ২০১৯, ০০:০০
ভেনিজুয়েলার প্রেসিডেন্ট নিকোলাস মাদুরো ঘোষণা করেছেন সে দেশে বেসামরিক জনতাকে নিয়ে গঠিত যে রিজার্ভ সেনাবাহিনী আছে তাতে এ বছরের মধ্যেই আরো দশ লাখ বাড়তি সদস্য নিয়োগ করা হবে।গত শনিবার তিনি জানিয়ে দিয়েছেন এই ন্যাশনাল মিলিশিয়ার কুড়ি লাখ সদস্য সংখ্যা বাড়িয়ে ডিসেম্বরের মধ্যেই অন্তত তিরিশ লাখ করা হবে। সাবেক প্রেসিডেন্ট হুগো চ্যাভেজ সে দেশে এই মিলিশিয়া বাহিনী প্রথম তৈরি করেছিলেন যার অনেক সদস্যের বয়সই পঞ্চাশের বেশি।ভেনিজুয়েলার মিলিশিয়ার এই প্রবীণ সদস্যরা সবাই একবাক্যে বলছেন এবারের লড়াইয়ের জন্য তারা সবাই প্রস্তুত। যুদ্ধ হলে হোক, তারা মোটেই যুদ্ধকে ভয় পান না। এটাই হলো—ভেনিজয়েলার জাতীয় মিলিশিয়া বা রিজার্ভ সেনাবাহিনী সরকারি পরিসংখ্যান বলছে এখনই যার মোট সদস্য সংখ্যা কুড়ি লাখের বেশি। ফলে সশস্ত্রবাহিনীর বিভিন্ন শাখার মধ্যে তারাই বৃহত্তম। তারা নিয়মিত কুচকাওয়াজ করেন এবং দেশ আক্রান্ত হলে যুদ্ধে ঝাঁপিয়ে পড়বেন বলে তারা শপথও নিয়েছেন।বাহিনীর রিজার্ভ সেনা ৫৩ বছর বয়সী মহিলা ডরিস বলছিলেন, ‘আমাদের দেশে বাইরে থেকে কোনো ধরনের হস্তক্ষেপ হলে দেশের লোককে রক্ষা করতে আমাদের মিলিশিয়া এগিয়ে আসবে।’ ‘কোনো বিদেশি রাষ্ট্র এসে আমাদের অপদস্থ করে যাবে তা আমরা হতে দেব না। কারণ আমরা ভেনিজুয়েলান, আর এই দেশটা আমাদের।’২০০৭ সালে যে ধরনের সম্ভাব্য আক্রমণ ঠেকাতে তখনকার প্রেসিডেন্ট হুগো চ্যাভেজ এই বাহিনী গড়ে তুলেছিলেন।প্রেসিডেন্ট ট্রাম্প বলেছেন, ‘ভেনিজুয়েলা কিন্তু খুব দূরে নয়, সেখানকার লোকজন দুর্দশায় পড়ছে, মারা যাচ্ছে।’ ‘আমরা ভেনিজুয়েলার জন্য অনেকগুলো রাস্তার কথাই ভাবছি—আর তার মধ্যে সামরিক হস্তক্ষেপের সম্ভাবনাও একটা।’৬২ বছর বয়সী রিজার্ভিস্ট আলফ্রেডো মোরালেস কিন্তু মার্কিন হামলা নিয়ে বিন্দুমাত্র ভাবিত নন। তিনি বলছিলেন, ‘আমরা অন্যরকম যুদ্ধের প্রস্তুতি নিচ্ছি। আমাদের বাহিনীতে অনেক দক্ষ স্নাইপার বা চোরাগোপ্তা বন্দুকবাজ আছে।’ ‘কিউবানদের কাছ থেকে এবং চীনা ও নিকারাগুয়ানদের কাছ থেকে আমরা নিয়মিত প্রশিক্ষণও নিচ্ছি।’এই বাহিনীর অনেকেরই বয়স পঞ্চাশের বেশি কিন্তু তাতে কোনো পরোয়া নেই এই রিজার্ভিস্টদের। প্রবীণ ডরিস যেমন বলছিলেন, ‘কম বয়সে আমি সেনাবাহিনীতে কাজ করার সুযোগ পাইনি। ফলে এখন এই বাহিনীতে যোগ দিতে পেরে আমি খুব গর্বিত।’ ‘প্রেসিডেন্ট চ্যাভেজ-এর মাধ্যমে দেশের বয়স্ক নাগরিকদের মর্যাদা দিয়েছেন, যাদের আগে কেউ পাত্তা দিত না।’ ভেনিজুয়েলার সামরিক প্যারেডগুলোতে বর্তমান প্রেসিডেন্ট মাদুরোকে নিয়মিতই হাজির থাকতে দেখা যায়।সাধারণ মানুষজনও এই বাহিনীকে নিয়ে বেশ গর্বিত। তারা কেউ বলছেন, বাহিনীর কুচকাওয়াজ দেখলে তাদের গর্বে বুক ভরে ওঠে—কারণ তারা তো এ দেশেরই নারী-পুরুষ, এ দেশের যোদ্ধা। কেউ আবার বলছেন, ‘এরাই ভেনিজুয়েলার আসল শক্তি!’ ডোনাল্ড ট্রাম্পকে ভেনিজুয়েলা থেকে নজর সরানোর হুমকিও দিচ্ছেন অনেকেই। আমেরিকাকে হুঁশিয়ার করে দিয়ে তারা বলছেন, তাদের সাম্রাজ্যবাদী বুটের পায়ের ছাপ যেন এ দেশে না পড়ে!



31439,47256
যুক্তরাষ্ট্রের ক্ষতির কারণ হবে জেনেও সামরিক নথি ফাঁস
অন্যান্য
প্রকাশ : ২০ এপ্রিল ২০১৯, ০০:০০
যুক্তরাষ্ট্রের জন্য ‘ক্ষতির কারণ’ হবে জেনেও পেন্টাগনের সামরিক নথি ফাঁস করেছিলেন জুলিয়ান অ্যাসাঞ্জ ও ব্র্যাডলি ম্যানিং। এই অভিযোগ মার্কিন প্রসিকিউটরদের । তাদের দাবি, পেন্টাগনের গোপন নথিতে থাকা সামরিক নকশা ও কৌশল ফাঁস করে যুক্তরাষ্ট্রের জন্য জঙ্গিবাদী হামলার আশঙ্কা ও নিরাপত্তাজনিত ঝুঁকি সৃষ্টি করেছিলেন তারা। সূত্র: রয়টার্স দুই বছর আগে আদালতে অ্যাসাঞ্জের বিরুদ্ধে অভিযোগ দাখিলের সময় এর সমর্থনে দেওয়া লিখিত বিবৃতিতে প্রসিকিউটররা অভিযোগ করেন, আল কায়েদা নেতা ওসামা বিন লাদেনও উইকিলিকস-এর প্রতি আগ্রহী ছিল। ওই হলফনামার কথা ১৫ এপ্রিল নতুন করে জানা গেছে। সেখানে প্রসিকিউটররা উল্লেখ করেছেন, ফাঁস হওয়া মার্কিন সামরিক নথিতে আফগানিস্তান ও ইরাক যুদ্ধ সম্পর্কিত গুরুত্বপূর্ণ তথ্য ছিল।অ্যাসাঞ্জের বিরুদ্ধে যুক্তরাষ্ট্র যে নতুন করে আইনি পদক্ষেপ নিতে যাচ্ছে, তা জানা গিয়েছিল গত বছর ডিসেম্বরে। ২০১৮ সালের নভেম্বরে ভার্জিনিয়ার আলেকজান্দ্রিয়া জেলা আদালতে উইকিলিকসের প্রতিষ্ঠাতা জুলিয়ান অ্যাসাঞ্জের বিরুদ্ধে যুক্তরাষ্ট্রে অভিযোগ গঠনের নথি ভুল করে ফাঁস করে ফেলেন প্রসিকিউটররা। অ্যাসাঞ্জ গ্রেফতারের পর আনুষ্ঠানিকভাবে অভিযোগ গঠনের ঘোষণা দেয় যুক্তরাষ্ট্র। নতুন অভিযোগটি আনা হয়েছে দুইটি ধারায়। একটি হলো ‘যুক্তরাষ্ট্রের বিরুদ্ধে পদক্ষেপ বা প্রতারণা’ সংক্রান্ত ধারা, অপরটি কম্পিউটার জালিয়াতির মাধ্যমে ষড়যন্ত্র’ বিষয়ক ধারা ১০৩০।আদালতে সেই মামলার এক পুরনো নথি উন্মোচিত হয়েছে। ২০১৭ সালের ২১ ডিসেম্বর ভার্জিনিয়ার আলেক্সান্দ্রিয়া শহরের ফেডারেল আদালতে অভিযোগপত্রের সমর্থনে লিখিত বিবৃতি দিয়েছিলেন প্রসিকিউটররা। প্রসিকিউটরদের ভাষ্য অনুযায়ী, ফাঁস হওয়া আফগান যুদ্ধের নথিগুলোর মধ্যে ছিল, জঙ্গিদের ইমপ্রোভাইজড এক্সপ্লোসিভ ডিভাইসের নকশা ও হামলা সংক্রান্ত তথ্য এবং হাতে তৈরি এসব বিস্ফোরক ডিভাইসের বিরুদ্ধে মার্কিন ও মিত্র জোটের পাল্টা ব্যবস্থা ও সীমাবদ্ধতার বিস্তারিত। প্রসিকিউটররা ওসামা বিন লাদেনের প্রসঙ্গে বলেন, লাদেন পাকিস্তানে যে আস্তানায় লুকিয়ে ছিলেন সেখানে অভিযান চালিয়ে একটি চিঠি পেয়েছিল মার্কিন বাহিনী। ওই চিঠি থেকে জানা গিয়েছিল, উইকিলিকসে প্রকাশিত পেন্টাগন নথিগুলোর অনুলিপির প্রতি আগ্রহী ছিলেন আল কায়েদা নেতা।ব্যারি পোলাক নামে অ্যাসাঞ্জের এক আইনজীবী বলেন: ‘তথ্য প্রদান করতে সূত্রকে উত্সাহ প্রদান এবং তাদের পরিচয়ের সুরক্ষা দিতে প্রক্রিয়া অনুসরণ করা হলো সকল সাংবাদিকের সাধারণ একটি প্রবণতা। হলফনামায় কোনও নতুন তথ্য নেই। ওবামা প্রশাসন যখন অ্যাসাঞ্জের বিরুদ্ধে অপরাধের অভিযোগ দায়েরের ব্যাপারে সিদ্ধান্ত নিয়েছিল এবং একে প্রথম সংশোধনীর সঙ্গে সাংঘর্ষিক বলে বিচারিক দফতর থেকে যখন রায় দেওয়া হয়েছিল তখন এ হলফনামাটি পাওয়া যায়নি।’



31440,47257
মোদির আচরণবিধি লঙ্ঘন নিয়ে নীরব নির্বাচন কমিশন
অন্যান্য
প্রকাশ : ২০ এপ্রিল ২০১৯, ০০:০০
দিন দশেক আগে মহারাষ্ট্রের লাতুরে একটি জনসভায় নতুন ভোটারদের উদ্দেশে ভারতের প্রধানমন্ত্রী মোদি বলেছিলেন তারা যেন বালাকোট অভিযানের কথা মাথায় রেখে ভোট দেন। নির্বাচনী প্রচারে বালাকোটে ভারতীয় বিমান অভিযানের কথা উল্লেখ করে তিনি তরুণদের কাছে ভোট চেয়েছিলেন। মোদি ওই আবেদন জানিয়েছিলেন লোকসভা নির্বাচনের ভোটগ্রহণ পর্ব শুরু হওয়ার আগে। বালাকোটে অভিযানের কথা বলে ভোট চেয়ে তিনি নির্বাচনী আচরণবিধি লঙ্ঘন করেছেন কি না, তা নিয়ে দ্বিতীয় পর্বের ভোটগ্রহণের পরেও সিদ্ধান্ত জানাতে পারেনি কমিশন।সশস্ত্র বাহিনীর নাম করে প্রধানমন্ত্রী ভোট চেয়েছেন, এই অভিযোগ তুলে কমিশনের দ্বারস্থ হয়েছিলেন বিরোধীরা। ঘটনার পরে লাতুরের নির্বাচনী কর্মকর্তাকে একটি রিপোর্ট পাঠান দিল্লিতে। কমিশন সূত্রের খবর, ওই কর্মকর্তা তার রিপোর্টে জানান, প্রধানমন্ত্রী ওই কথা বলে আচরণবিধি লঙ্ঘন করেছেন। যেহেতু প্রধানমন্ত্রীর বিরুদ্ধে আদর্শ আচরণবিধি ভঙ্গের অভিযোগ উঠেছে, তাই শুরু থেকে সাবধানে এগোনোর সিদ্ধান্ত নেয় কমিশন। ‘সম্প্র্রতি যোগী আদিত্যনাথ ও মায়াবতীর বিরুদ্ধে ব্যবস্থা নেয় কমিশন। তখনো বিরোধীরা প্রশ্ন তোলেন, প্রধানমন্ত্রীর বালাকোট-মন্তব্য নিয়ে কমিশন এখনো নীরব কেন।  খবর আনন্দবাজার পত্রিকারবিষয়টি পাঠানো হয় কমিশনের আচরণবিধি সংক্রান্ত কমিটির কাছে। কিন্তু ঘটনার দশদিন পরেও কেন এ বিষয়ে সিদ্ধান্ত নেওয়া যায়নি, তা নিয়ে এখনো কোনো উত্তর দিতে পারেননি কমিশনের কর্মকর্তারা। যদিও কমিশনের একটি সূত্র দাবি করেছে, সবদিক খতিয়ে দেখা হচ্ছে। খুব দ্রুত সিদ্ধান্ত জানানো হবে। ওই প্রসঙ্গে গতকাল উপনির্বাচন কমিশনার চন্দ্র ভূষণ কুমার বলেন, ‘মহারাষ্ট্র থেকে রিপোর্ট এসে গিয়েছে। খতিয়ে দেখা হচ্ছে। দ্রুত সিদ্ধান্ত জানানো হবে।’ 



31441,47258
বিক্ষোভের মুখে মালিতে সরকারের পদত্যাগ
অন্যান্য
প্রকাশ : ২০ এপ্রিল ২০১৯, ০০:০০
পশ্চিম আফ্রিকার দেশ মালিতে জাতিগত সহিংসতা নিরসনে ব্যর্থতার দায়ে প্রধানমন্ত্রীসহ পুরো সরকার পদত্যাগ করেছে। এর আগে গত বুধবার দেশটির সংসদ সদস্যরা উদ্ভূত পরিস্থিতি নিয়ন্ত্রণে ব্যর্থতার জন্য প্রধানমন্ত্রী সুমেলু বুবে মিয়ার বিরুদ্ধে অনাস্থা প্রস্তাব দেন।প্রেসিডেন্ট ইব্রাহিম বুবাকার কেতা এক বিবৃতিতে প্রধানমন্ত্রী ও তার মন্ত্রীদের পদত্যাগপত্র গ্রহণের বিষয়টি নিশ্চিত করেছেন। বিবৃতিতে বলা হয়, ‘খুব শিগগির নতুন প্রধানমন্ত্রীর নাম ঘোষণা করা হবে। সব রাজনৈতিক পক্ষের সঙ্গে আলোচনার ভিত্তিতে নতুন সরকারও গঠন করা হবে।’ গত মাসে মালির মোপ্তি এলাকায় চরমপন্থি বিদ্রোহীদের হামলায় ফুলানি গোষ্ঠীর ১৬০ পশুপালক নিহত হন। এরপর থেকেই সহিংসতা নিরসনে ব্যর্থতার জন্য সরকারের ওপর চাপ বাড়তে থাকে।অস্ত্রধারী ওই হামলাকারীরা দোগোন জাতিগোষ্ঠীর হতে পারে বলে ধারণা করা হচ্ছে। ফুলানি গোষ্ঠীর সঙ্গে দীর্ঘকালের দ্বন্দ্ব আছে এ গোষ্ঠীটির। ওই ঘটনার পর সারা দেশের মানুষ ফুঁসে ওঠে। এর প্রতিবাদে চলতি মাসের ৫ তারিখে হাজার হাজার মানুষ রাজধানী বামাকোর রাস্তায় নেমে আসে। গত মঙ্গলবার টেলিভিশনে দেওয়া এক বক্তব্যে প্রেসিডেন্ট জানান, তিনি দেশের মানুষের ক্ষোভের কথা শুনেছেন।২০১২ সালে আল-কায়েদার সঙ্গে যুক্ত ইসলামি চরমপন্থি গ্রুপগুলো মালির উত্তরাঞ্চলের মরুভূমির নিয়ন্ত্রণ নেওয়ার পর থেকে দেশটিতে অস্থিরতা বিরাজ করছে। সেনা অভিযান পরিচালনা ও ২০১৫ সালে করা এক শান্তিচুক্তি সত্ত্বেও চরমপন্থিরা এখন পর্যন্ত দেশটির বিশাল অংশে নিজেদের নিয়ন্ত্রণ বজায়  রেখেছে।



31442,47259
পশ্চিমবঙ্গের বিজেপি প্রার্থী ভারতীকে সিআইডির জেরা
অন্যান্য
প্রকাশ : ২০ এপ্রিল ২০১৯, ০০:০০
লোকসভা নির্বাচন নিয়ে যখন প্রচারে ব্যস্ত বিভিন্ন দল, তখন সিআইডির মুখোমুখি হতে হচ্ছে পশ্চিমবঙ্গের ঘাটালের বিজেপি প্রার্থী তথা প্রাক্তন আইপিএস অফিসার ভারতী ঘোষকে। শুক্রবার সকালে সিআইডি-র একটি দল দাসপুরে ভারতী ঘোষের অস্থায়ী ঠিকানায় পৌঁছে যায়। বেশ কিছুক্ষণ অপেক্ষার পর, শুরু হয় জিজ্ঞাসাবাদপর্ব।  আনন্দবাজার পত্রিকাএক সময়ে মুখ্যমন্ত্রী মমতা বন্দ্যোপাধ্যায়ের ঘনিষ্ঠ ছিলেন ভারতী ঘোষ। তার পর ভারতী চাকরি থেকে ইস্তফা দিয়ে দেন। এর পরেই দাসপুরের চাঁদাবাজি মামলায় ভারতীর নাম জড়িয়ে যায়। তার বিরুদ্ধে তদন্তে নামে সিআইডি। বেশ কিছুদিন আত্মগোপন করার পর, ভোটের মুখে বিজেপিতে যোগ দেন ভারতী। এবার ঘাটাল লোকসভা কেন্দ্রে তৃণমূলের প্রার্থী অভিনেতা দেবের বিরুদ্ধে ভোটের ময়দানেও সম্মুখসমরে তিনি। ভোট প্রচারে ভারতীর মুখে তৃণমূলের সমালোচনা শোনা যাচ্ছিল। তার ঝাঁঝালো বক্তৃতায় তপ্ত হয়ে উঠছিল ঘাটালের মাটি। এই পরিস্থিতিতে ভারতীকে জেরার ঘটনায় রাজ্য বিজেপি নেতৃত্ব রাজনীতির গন্ধ পাচ্ছেন। যদিও এর সঙ্গে রাজনীতির কোনো যোগ নেই বলে দাবি তৃণমূলের স্থানীয় নেতাদের। সিআইডি-র একটি সূত্রের খবর, দাসপুরের তোলাবাজির মামলায় ভারতীকে জেরার জন্য আগেই নোটিস পাঠানো হয়েছিল। কিন্তু তিনি ভবানী ভবনে হাজিরা দিতে গররাজি ছিলেন। সে কারণে সিআইডি-র একটি দল এ দিন দাসপুরে ভারতী যে ভাড়াবাড়িতে থাকছেন, সেখানে পৌঁছে যায়। যদিও এই জেরার বিষয়ে সিআইডি কর্তারা মুখে কুলুপ এঁটেছেন।দাসপুরের ব্যবসায়ী চন্দন মাজির অভিযোগের ভিত্তিতে চাঁদাবাজি মামলার তদন্ত শুরু করে সিআইডি। ভারতীর অভিযোগ ছিল, মিথ্যা মামলায় তাকে ফাঁসানো হয়েছে।



31443,47260
কানাডায় তুষার ধসে তিন পর্বতারোহীর ‘মৃত্যু’
অন্যান্য
প্রকাশ : ২০ এপ্রিল ২০১৯, ০০:০০
কানাডায় তুষার ধসে তিন পেশাদার পর্বতারোহীর মৃত্যু হয়েছে বলে ধারণা স্থানীয় কর্তৃপক্ষের। কর্তৃপক্ষের উদ্ধৃতি দিয়ে বিবিসি জানায়, ওই তিন পর্বতারোহী কানাডিয়ান রকিজ অঞ্চলের সর্বোচ্চ চূড়া ‘হাউজ পিক’ এ আরোহণের চেষ্টা করছিলেন।তিন পর্বতারোহী হলেন: অস্ট্রেলিয়ার ডেভিড লামা ও হ্যান্সজার্গ আউয়ের এবং যুক্তরাষ্ট্রের জেস রসকেলি। তারা ভ্রমণের পোশাকের সুপরিচিত ব্র্যান্ড ‘দ্য নর্থ ফেস’র পৃষ্ঠপোষকতায় এবারের অভিযান শুরু করেছিলেন।বিবিসি জানায়, তিন পর্বতারোহী হাউজ পিকের দুর্গম এবং ঝুঁকিপূর্ণ পূর্ব দিক দিয়ে চূড়ায় উঠার চেষ্টা করছিলেন। পর্বতারোহীরা সাধারণত ওই পথ এড়িয়ে চলেন বলে জানান নিরাপত্তা বিশেষজ্ঞ স্টেভ হোলেকজি।



31444,47261
পাকিস্তানের মন্ত্রিসভায় ব্যাপক রদবদল
অন্যান্য
প্রকাশ : ২০ এপ্রিল ২০১৯, ০০:০০
দায়িত্ব নেওয়ার আট মাসের মাথায় মন্ত্রিসভায় ব্যাপক রদবদল আনলেন পাকিস্তানের প্রধানমন্ত্রী ইমরান খান। বৃহস্পতিবার  তিনি মন্ত্রিসভায় নতুন ৫ জনকে অন্তর্ভুক্ত এবং ৪ জনের দপ্তর পাল্টে দিয়েছেন বলে জানিয়েছে খালিজ টাইমস।অর্থনৈতিকভাবে বিপর্যস্ত দক্ষিণ এশীয় দেশটির সংকটকালীন পরিস্থিতি বদলে দেওয়ার প্রতিশ্রুতি দিয়ে গত বছরের নির্বাচনে জয়ী হয়েছিল ইমরানের তেহরিক-ই ইনসাফ। সাত মাসেও ইতিবাচক কোনো পরিবর্তন আনতে না পারায় তার ওপর অর্থ মন্ত্রণালয়ে রদবদলের চাপ ছিল। যে কারণে দীর্ঘদিনের ঘনিষ্ঠ আসাদ উমরকে অর্থ মন্ত্রণালয়ের দায়িত্ব থেকে সরিয়ে দিতে একপ্রকার বাধ্যই হতে হয়েছে বিশ্বকাপজয়ী ক্রিকেটদলের সাবেক এ অধিনায়ককে।আসাদের স্থলাভিষিক্ত হিসেবে যিনি এসেছেন সেই আবদুল হাফিজ শেখ ২০১০-১৩ পর্যন্ত পাকিস্তান পিপলস পার্টির (পিপিপি) সরকারে অর্থমন্ত্রীর দায়িত্বে ছিলেন। বার্তা সংস্থা রয়টার্স বলছে, মন্ত্রিসভায় রদবদলের ঘোষণা আসার আগেই আসাদ পদ থেকে সরে যাওয়ার ইঙ্গিত দিয়েছিলেন। উত্তরসূরির সামনে ‘বেশ কঠিন সময়’ আসছে বলেও মন্তব্য করেছেন তিনি। ‘নতুন অর্থমন্ত্রীর তিন মাসের মধ্যেই পরিস্থিতির উন্নতি ঘটিয়ে ফেলবেন, এমনটা প্রত্যাশা করা কারোরই উচিত হবে না। পরের বাজেটটা বেশ কঠিনই হবে,’ বৃহস্পতিবার সন্ধ্যায় ইসলামাবাদে সাংবাদিকদের উদ্দেশে এমনটাই বলেছিলেন বিদায়ী অর্থমন্ত্রী। আসাদ বলেছেন, মন্ত্রিসভার রদবদলের কথা জানিয়ে ইমরান তাকে জ্বালানি মন্ত্রণালয়ের দায়িত্ব দিতে চাইলেও রাজি হননি তিনি। মন্ত্রণালয়ের দায়িত্ব পালন করতে হলেও আবদুল হাফিজ শেখের আনুষ্ঠানিক পদবি থাকছে ‘অর্থ বিষয়ক উপদেষ্টা’। নির্বাচিত সাংসদ না হলে পাকিস্তানে সাধারণত বিশেষজ্ঞ কাউকে মন্ত্রণালয়ের দায়িত্ব দেওয়ার ক্ষেত্রে ‘উপদেষ্টা’ পদবিই দেওয়া হয়।বৃহস্পতিবারের ঘোষণায় দায়িত্ব বদলে গেল মন্ত্রিসভার প্রভাবশালী সদস্য ফাওয়াদ চৌধুরীরও। তথ্য মন্ত্রণালয় থেকে সরিয়ে তাকে দেওয়া হয়েছে বিজ্ঞান ও প্রযুক্তি বিষয়ক মন্ত্রণালয়ের দায়িত্ব। রদবদলে নতুন স্বরাষ্ট্রমন্ত্রী হয়েছেন সাবেক গোয়েন্দাপ্রধান অবসরপ্রাপ্ত ব্রিগেডিয়ার ইজাজ আহমেদ শাহ। জ্বালানি বিশেষজ্ঞ নাদিম বাবরকে দেওয়া হয়েছে পেট্রোলিয়াম মন্ত্রণালয়। পেট্রোলিয়ামের আগের মন্ত্রী গোলাম সারওয়ার খানকে সরিয়ে দেওয়া হয়েছে বেসরকারি বিমান পরিবহন মন্ত্রণালয়ে।



31445,47262
ভুলে অন্য দলে ভোট রাগে আঙুল কাটলেন ভারতীয়
অন্যান্য
প্রকাশ : ২০ এপ্রিল ২০১৯, ০০:০০
উত্তর প্রদেশের পবন কুমার ভোট দিতে চেয়েছিলেন বহুজন সমাজ পার্টিকে। কিন্তু ইভিএমে প্রতীক বুঝতে ভুল করে তিনি ভোট দিয়ে বসেন ভারতীয় জনতা পার্টিকে।গত বৃহস্পতিবার ভারতের জাতীয় নির্বাচনে দ্বিতীয় দফায় ভোট গ্রহণ হয়। উত্তর প্রদেশের বুলান্দশহরের বাসিন্দা পবন যে কেন্দ্রে ভোট দিয়েছেন সেখানে ইভিএমে ভোট গ্রহণ করা হয়। ভারতে ইভিএমে দলীয় প্রতীকের পাশে একটি বাটন থাকে, যেটিতে চাপ দিয়ে ভোটাররা ভোট দেন। একবার চাপ দেওয়ার পর ভোট পরিবর্তনের আর সুযোগ থাকে না।ভোট গ্রহণ কক্ষে ঢোকার পর ভোটারদের তর্জনীতে অমোচনীয় কালি লাগিয়ে দেওয়া হয়। ভারতের নিম্নবর্ণের হিন্দু সম্প্রদায় দলিতদের রাজনৈতিক ‘আইকন’ মায়াবতীর দল বহুজন সমাজ পার্টি (বিএসপি)। দলটি ভারতের সবচেয়ে জনবহুল রাজ্য উত্তর প্রদেশে অত্যন্ত প্রভাবশালী। মায়াবতী চারবার এই প্রদেশের মুখ্যমন্ত্রীর দায়িত্ব পালন করেছেন।বিএসপির প্রতীক ‘হাতি’; বিজেপির প্রতীক ‘পদ্মফুল’। পবন বলেন, তিনি বিএসপিকে ভোট দিতে চেয়েছিলেন। কিন্তু মেশিনে অনেক প্রতীক দেখে তিনি বিভ্রান্ত হয়ে যান এবং বিজেপিকে ভোট দিয়ে বসেন। দলিত সম্প্রদায়ের পবন পছন্দের দলকে ভোট দিতে না পেরে রাগে-দুঃখে অমোচনীয় কালি লাগানো নিজের তর্জনী কেটে ফেলেন।পরে এক ভিডিওতে নিজের কাটা তর্জনী দেখিয়ে বলেন, ‘আমি হাতিতে ভোট দিতে চেয়েছিলাম। কিন্তু ভুলে পদ্মফুলে ভোট দিয়ে ফেলি।’ প্রধানমন্ত্রী নরেন্দ্র মোদীর দল বিজেপিকে ক্ষমতা থেকে হটাতে এবার মায়াবতীর দল বিএসপি দীর্ঘদিনের আঞ্চলিক প্রতিদ্বন্দ্বী অখিলেশ যাদবের সমাজবাদী পার্টির সঙ্গে জোট বেঁধেছে। যাকে তারা নাম দিয়েছেন ‘গাটবন্ধন’। বর্তমানে উত্তর প্রদেশের ক্ষমতাও বিজেপির দখলে। 



31446,47263
কঠোর সাজার পরেও বেপরোয়া পরিবহন শ্রমিকরা
অন্যান্য
প্রকাশ : ২০ এপ্রিল ২০১৯, ০০:০০
পরিবহন শ্রমিকদের নৃশংসতা থামছে না। এরা চলন্ত গাড়ি থেকে কোনো যাত্রীকে ধাক্কা দিয়ে ফেলে দিচ্ছেন, আবার কাউকে জখম করে ফেলছেন নদীতে। বাসে কোনো নারী যাত্রীকে একা পেয়ে ধর্ষণ শেষে হত্যা করে লাশ ফেলে দিচ্ছেন গভীর বনে। এসব ঘটনায় জড়িত বাসের চালক ও সহকারীকে দ্রুত আইনের আওতায় আনছে আইন-শৃঙ্খলা বাহিনী। দ্রুত বিচারের আওতায় আনায় অনেক মামলায় হচ্ছে সর্বোচ্চ শাস্তি মৃত্যুদণ্ড; কিন্তু এরপরেও হুঁশ ফিরছে না। একের পর এক গুরুতর অপরাধ সংঘটন করেই চলেছেন পরিবহন শ্রমিকরা। এদের নৃশংসতায় আঁতকে উঠছে দেশের মানুষ। এমনকি পাবলিক বাসে একা থাকলে এক অজানা আতঙ্ক ভর করছে নারী যাত্রীদের মনে। সর্বশেষ ঘটনাটি ঘটে চট্টগ্রামে। ১১ এপ্রিল চট্টগ্রাম বিশ্ববিদ্যালয়ের এক ছাত্রীকে একা বাসে পেয়ে যৌন হয়রানির  চেষ্টা করে ওই বাসের সহকারী। মোবাইল ফোন দিয়ে বাসের হেল্পারের মাথায় আঘাত করে বাস থেকে লাফিয়ে পড়ে রক্ষা পান ওই ছাত্রী। এ ঘটনায় বাসের চালককে গ্রেফতার করে রিমান্ডেও নিয়েছে পুলিশ। সাধারণ যাত্রীরা মনে করছেন, দেশের গণপরিবহন এখন আর জনগণের পরিবহন নেই। সেবার পরিবর্তে এরা জনগণের জীবন নিয়ে ছিনিমিনি খেলছে।বারবার কেন এমন ঘটনা ঘটছে জানতে চাইলে ঢাকা বিশ্ববিদ্যালয়ের মনোবিজ্ঞান বিভাগের অধ্যাপক ড. মো. আজিজুর রহমান ইত্তেফাককে বলেন, এজন্য পরিবহন সেক্টরের অরাজকতার পাশাপাশি সমাজের নৈতিক অবক্ষয় ও বিচারহীনতার সংস্কৃতিও দায়ী। অপরাধ করলেই পার পাওয়া যাবে— এমন মানসিকতা থেকেই কেউ কেউ অপরাধ করে থাকে। তিনি বলেন, পরিবহন শ্রমিকরা নিরক্ষর ও দরিদ্র। এরা সুযোগ পেলেই নারীকে হয়রানি করতে চায়। নারীরা কোথাও নিরাপদ নয়। এই পরিস্থিতি থেকে রক্ষা পেতে সকল সেক্টরে আইনের শাসন প্রতিষ্ঠা করতে হবে।২০১৭ সালের আগস্ট মাসে চলন্ত বাসে একা পেয়ে ধর্ষণ করে নির্মমভাবে হত্যা করা হয় বহুজাতিক কোম্পানির কর্মী রূপা খাতুনকে। এ ঘটনায় করা মামলায় ২০১৮ সালের ফেব্রুয়ারি মাসে বাসের চালক ও চালকের তিন সহকারীকে মৃত্যুদণ্ড দেয় টাঙ্গাইলের নারী ও শিশু নির্যাতন দমন ট্রাইব্যুনাল। অভিযোগ গঠনের পর মাত্র ১৪ কার্যদিবসে সাক্ষ্য গ্রহণ ও যুক্তিতর্ক শেষে এ মামলার বিচার শেষ করে আদালত। বর্তমানে আসামিদের ডেথ রেফারেন্স হাইকোর্টে বিচারাধীন রয়েছে।এ ঘটনার রেশ না কাটতেই গত বছরের জুলাই মাসে নর্থ সাউথ বিশ্ববিদ্যালয়ের বিবিএর শিক্ষার্থী সাইদুর রহমান পায়েলকে বাস থেকে নদীতে ফেলে দিয়ে হত্যা করা হয়। পায়েল চট্টগ্রাম থেকে হানিফ পরিবহনের একটি বাসে ঢাকায় আসছিলেন। এ ঘটনায় বাসের চালক ও দুই সহকারী ঘটনার সঙ্গে জড়িত থাকার দায়ে আদালতে স্বীকারোক্তিমূলক জবানবন্দি দেয়। চট্টগ্রামের বিভাগীয় দ্রুত বিচার ট্রাইব্যুনাল চলতি মাসে আসামিদের বিরুদ্ধে অভিযোগ গঠন করে। এখন মামলাটি সাক্ষ্যগ্রহণ পর্যায়ে রয়েছে। পায়েলকে হত্যার পরই চলতি বছরের ২২ মার্চ সিলেট কৃষি বিশ্ববিদ্যালয়ের ছাত্র ঘোরি মো. ওয়াসিফ আফনানকে চলন্ত বাস থেকে ধাক্কা দিয়ে ফেলে দেওয়া হয়। পরে বাসটি তার শরীরের উপর দিয়ে চালিয়ে দিলে ঘটনাস্থলেই তার মৃত্যু হয়। এ ঘটনায় আন্দোলনে নামে শিক্ষার্থীরা। গ্রেফতার হয় চালক ও সহকারীরা। ওই সময় সাবেক অর্থমন্ত্রী আবুল মাল আবদুল মুহিত বলেন, এটা দুর্ঘটনা নয়, পরিষ্কার হত্যাকাণ্ড। একই মত দেন বিশ্ববিদ্যলয়ের শিক্ষক ও শিক্ষার্থীরা। এ ঘটনায় করা মামলাটি বর্তমানে তদন্তাধীন রয়েছে। সর্বশেষ ৮ এপ্রিল রাতে সাভারের ধামরাইয়ে এক পোশাক শ্রমিককে চলন্ত বাসে ধর্ষণ করে চালক ও এর সহকারীরা। এ ঘটনায় জড়িতদের পরদিনই গ্রেফতার করে পুলিশ। এ প্রসঙ্গে বাংলাদেশ সড়ক পরিবহন শ্রমিক ফেডারেশনের সাধারণ সম্পাদক ওসমান আলী বলেন, পরিবহন শ্রমিকদের এ ধরনের অপরাধ সংঘটনের মানসিকতা আগেও ছিলো, তবে সংখ্যায় কম। এখন সেটা বৃদ্ধি পেয়েছে। এজন্য সমাজের নৈতিক অবক্ষয়ই মূল কারণ। নৈতিক অবক্ষয় যখন দেখা দেয় তখন সমাজের সর্বস্তরেই এর প্রভাব পড়ে। পরিবহন সেক্টরও এর বাইরে নয়। তবে শ্রমিকদের এই অপরাধ প্রবণতা রোধ করতে আমরা কাউন্সেলিংয়ের ব্যবস্থা করেছি। তিনি বলেন, টাঙ্গাইলের রূপাকে ধর্ষণ ও হত্যার পর যারা জড়িত ছিলো তাদেরকে গ্রেফতারে আমরা আইন-শৃঙ্খলা বাহিনীকে সহযোগিতা করেছি। এর পরেও যেসব ঘটনা ঘটেছে জড়িত শ্রমিকদের কাউকে ছাড় দেইনি। 



31447,47264
তৃণমূল থেকে আওয়ামী লীগকে ঢেলে সাজানো হবে :প্রধানমন্ত্রী
অন্যান্য
প্রকাশ : ২০ এপ্রিল ২০১৯, ০০:০০
আওয়ামী লীগ সভানেত্রী ও প্রধানমন্ত্রী শেখ হাসিনা তৃণমূল পর্যায় থেকে দলকে ঢেলে সাজানোর দৃঢ় অঙ্গীকার ব্যক্ত করে বলেছেন, আওয়ামী লীগকে একেবারে তৃণমূল থেকে ঢেলে সাজানো হবে। এ জন্য আমরা আট বিভাগের জন্য আটটি কমিটি করেছি। এই কমিটিগুলোর দায়িত্ব থাকবে কোথায় সংগঠনের কমিটি আছে না আছে সেগুলো দেখা; সাংগঠনিকভাবে আওয়ামী লীগকে আরো মজবুত করে গড়ে তোলা। সেটাই আমাদের লক্ষ্য।গতকাল শুক্রবার বিকালে রাজধানীর বঙ্গবন্ধু অ্যাভিনিউর আওয়ামী লীগ কেন্দ্রীয় কার্যালয়ে দলটির কেন্দ্রীয় কার্যনির্বাহী সংসদ ও উপদেষ্টা পরিষদের যৌথ সভায় সূচনা বক্তৃতায় তিনি এ কথা বলেন। আওয়ামী লীগকে সাংগঠনিকভাবে আরো শক্তিশালী করতে নেওয়া বিভিন্ন পদক্ষেপের কথা তুলে ধরে শেখ হাসিনা বলেন, আজকে উপদেষ্টা পরিষদ এবং কেন্দ্রীয় কার্যনির্বাহী সংসদ একসঙ্গে বসেছি। সেই সঙ্গে আমরা আর একটি কাজ করতে চাই, ইতোমধ্যে আমাদের প্রেসিডিয়াম মিটিং করেছি, ওয়ার্কিং কমিটির মিটিং করেছি। আওয়ামী লীগের উপদেষ্টা পরিষদের সদস্য, প্রেসিডিয়াম কার্যকরী সদস্যদের নিয়ে আটটি বিভাগে কমিটি গঠন করেছি।প্রধানমন্ত্রী বলেন, সাধারণত রাষ্ট্র পরিচালনা করতে গেলে অনেক সময় সরকার ধীরে ধীরে মানুষের কাছ থেকে হারিয়ে যায় বা তাদের জনপ্রিয়তা হ্রাস পায়। কিন্তু আল্লাহর রহমতে আমরা আওয়ামী লীগ সরকারে আসার পর থেকে জনগণের আস্থা বিশ্বাস অর্জন করেছি, জনপ্রিয়তা আরো বৃদ্ধি পেয়েছে।বিএনপি-জামায়াত নেতৃত্বাধীন জোটের ভরাডুবির কথা তুলে ধরে শেখ হাসিনা বলেন, যেহেতু মিলিটারি ডিকটেটর ক্ষমতা দখল করে ক্ষমতায় গিয়ে এসব দল গঠন করেছে, খুব স্বাভাবিকভাবে এরা হচ্ছে পরজীবীর মতো। নির্বাচনকে তারা মনে করেছে ব্যবসা। বিএনপি-জামায়াত জোট সরকারের আমলের কথা তুলে ধরে প্রধানমন্ত্রী বলেন, যাই হোক দুর্নীতি, স্বজনপ্রীতি, সন্ত্রাস, জঙ্গিবাদ এগুলোই ছিল তাদের কাজ। এখন দেশের মানুষ অন্তত শান্তিতে আছে।বৈঠক প্রসঙ্গে প্রধানমন্ত্রী আরো বলেন, আমরা জাতির পিতার জন্মশতবার্ষিকী উদযাপন করব। এই উদযাপনের লক্ষ্য নিয়েই আমরা বিভিন্ন কর্মসূচি নিয়েছি। আমরা সরকারিভাবেও কমিটি করেছি, ব্যবস্থা নিয়েছি। পার্টির পক্ষেও আমরা পদক্ষেপ নিয়েছি এবং আমরা একটা কমিটিও করেছি।প্রধানমন্ত্রীর সূচনা বক্তব্যের পর তার সভাপতিত্বে নেতৃবৃন্দের রুদ্ধদ্বার বৈঠক অনুষ্ঠিত হয়। সূত্র জানায়, বৈঠকে সিদ্ধান্ত অনুযায়ী আগামী ২৪ এপ্রিল শুরু হতে যাওয়া জাতীয় সংসদ অধিবেশন শেষ হলেই কেন্দ্রীয় ৮টি টিম তৃণমূল সফরে যাবে। বৈঠকে আওয়ামী লীগের উপদেষ্টামণ্ডলীর সদস্য তোফায়েল আহমেদ এমপি বলেন, দেশে-বিদেশে বঙ্গবন্ধু সম্পর্কে প্রচারণা বাড়াতে হবে। আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বলেন, তৃণমূলে সম্মেলনের মাধ্যমে নতুন কমিটি গঠন করে সংগঠনকে সুসংগঠিত করতে হবে। এছাড়া আওয়ামী লীগের উপদেষ্টামণ্ডলীর সদস্য আমির হোসেন আমু, ইঞ্জিনিয়ার খন্দকার মোশাররফ হোসেন, অ্যাডভোকেট ইউসুফ হোসেন হুমায়ুন, মুকুল বোস প্রমুখ বক্তব্য রাখেন।আওয়ামী লীগের ভারপ্রাপ্ত সাধারণ সম্পাদক ও যুগ্ম সাধারণ সম্পাদক মাহবুব উল আলম হানিফের সঞ্চালনায় সভায় আওয়ামী লীগের কার্যনির্বাহী সংসদ ও উপদেষ্টা পরিষদের প্রায় সকল সদস্য উপস্থিত ছিলেন।এদিকে আওয়ামী লীগ সভানেত্রী প্রধানমন্ত্রী শেখ হাসিনা রাজধানীর ২৩ বঙ্গবন্ধু অ্যাভিনিউয়ে দলের কেন্দ্রীয় কার্যালয়ে আসার পথে রাস্তার দুপাশে দাঁড়িয়ে ব্যাপক শোডাউন করেছে আওয়ামী লীগ ও এর সহযোগী সংগঠনের হাজার হাজার নেতাকর্মী। মহানগর আওয়ামী লীগ, যুবলীগ ও ছাত্রলীগের হাজার হাজার নেতাকর্মী মত্স্য ভবন থেকে শুরু করে গুলিস্তানের নূর হোসেন চত্বর পর্যন্ত রাস্তার দুপাশে দাঁড়িয়ে প্রধানমন্ত্রীকে অভিবাদন জানান। এরমধ্যে ঢাকা মহানগর দক্ষিণ যুবলীগের শোডাউন ছিল চোখে পড়ার মতো।রোহিঙ্গাদের অবশ্যই ফিরে যেতে হবে বাসস জানায়, প্রধানমন্ত্রী শেখ হাসিনা রোহিঙ্গা প্রত্যাবাসন সম্পর্কে তার দৃঢ় অবস্থান পুনর্ব্যক্ত করে বলেছেন, জোরপূর্বক স্থানচ্যুত মিয়ানমার নাগরিকদের অবশ্যই তাদের নিজ বাসভূমিতে ফিরে যেতে হবে। সংযুক্ত আরব আমিরাতের আন্তর্জাতিক সহযোগিতা বিষয়ক প্রতিমন্ত্রী রিম ইব্রাহিম আল হাশিমী গতকাল সন্ধ্যায় প্রধানমন্ত্রীর সরকারি বাসভবন গণভবনে তার সঙ্গে এক সৌজন্য সাক্ষাত্ করতে এলে তিনি বলেন, বাংলাদেশে আশ্রয় নেওয়া রোহিঙ্গা নাগরিকদের অবশ্যই মিয়ানমারের রাখাইন প্রদেশে তাদের নিজ বাসভূমিতে ফিরে যেতে হবে। সাক্ষাত্ শেষে প্রধানমন্ত্রীর প্রেস সচিব ইহসানুল করিম সাংবাদিকদের ব্রিফ করেন।ইহসানুল করিম বলেন, প্রধানমন্ত্রী আরব আমিরাতের মন্ত্রীকে রোহিঙ্গা সংকটের বর্তমান পরিস্থিতি সংক্ষেপে অবহিত করে বলেন, বাংলাদেশ সরকার অনেক আন্তর্জাতিক সংস্থার সঙ্গে রোহিঙ্গাদের সহায়তা করছে। এ প্রসঙ্গে তিনি বলেন, বাংলাদেশ ও মিয়ানমার এ ইস্যুতে আলোচনা করেছে এবং তাদের প্রত্যাবাসনে একটি চুক্তি স্বাক্ষর করেছে।



31448,47265
ছোট ভাইকে অপহরণ করে ৬০ লাখ টাকা মুক্তিপণ দাবি
অন্যান্য
প্রকাশ : ২০ এপ্রিল ২০১৯, ০০:০০
ব্যবসার পুঁজি বাড়াতে ছোট ভাই ফাহাদ জামিল কে নিয়ে যাই এবং বাবার কাছে টাকা চাই কিন্তু বাবা টাকা না দেওয়ায় ফাহাদকে অপহরণের সিদ্ধান্ত নেই। আমি বুঝতে পারি নাই ঘটনাটি এতো বড় আকার ধারণ করবে। এভাবেই নারায়ণগঞ্জ সদর থানায় বাবা, ভাই ও আত্মীয়-স্বজনদের সামনে আপন ছোট ভাই কে অপহরণচক্রের হোতা মারুফ জামিল অকপটে স্বীকার করে অপহরণের সকল তথ্য।আটককৃত অপর অপহরণকারী  সিজান ওরফে মহসিন এবং সোহান শেখ একই ভাবে স্বীকার করে তাদেরকে টাকার প্রলোভন দেখিয়ে মারুফ জামিল তার ভাই ফাহাদ জামিলকে অপহরণ করতে চক্রান্ত করে।  টাকা না পেলে ছোট ভাইকে হত্যা করে মুন্সীগঞ্জের নদীতে ফেলে দেওয়ারও পরিকল্পনা ছিল তাদের। এরই মধ্যে পুলিশ ও র্যাব তাদেরকে গত বৃহস্পতিবার রাতে আটক করে।নারায়ণগঞ্জ হাইস্কুল অ্যান্ড কলেজের সপ্তম শ্রেণির ছাত্র ফাহাদ জামিলকে অপহরণ করে ৬০ লাখ টাকা মুক্তিপণ আদায়ের চেষ্টার অভিযোগে তারই বড় ভাই ও আরো দুইজন সহযোগীকে বৃহস্পতিবার রাতে আটক করে পুলিশ।নারায়ণগঞ্জ সদর থানার ইন্সপেক্টর (তদন্ত)  মিজানুর রহমান জানান, নারায়ণগঞ্জ শহরের ভূইয়াপাড়া এলাকার মো: মনির হোসেনের ছেলে ফাহাদ জামিল নারায়ণগঞ্জ হাই স্কুলের ৭ম শ্রেণির ছাত্র। সে গত বুধবার সকালে স্কুলের উদ্দেশ্য বাসা থেকে বের হয়। স্কুল থেকে সন্ধায় বাসায় ফেরার কথা থাকলেও সে আর বাসায় ফিরেনি। পরবর্তীতে সন্ধা ৭ টায় অপরিচিত একটি মোবাইল নাম্বার থেকে ফাহাদের বাবার মোবাইলে ফোন দিয়ে বলে আপনার ছেলেকে জীবিত ফেরত চাইলে রাত ৯ টার মধ্যে ৬০ লাখ টাকা দিতে হবে। যদি এই বিষয়টি থানায় জানানো হয় তাহলে ফাহাদকে হত্যা করে লাশ গুম করে ফেলবে।একথা বলে সাথে সাথেই নাম্বারটি বন্ধ করে দেওয়া হয়। বুধবার রাতেই বড় ভাই মাছুম জামিল নারায়ণগঞ্জ সদর মডেল থানায় অভিযোগ দায়ের করলে পুলিশ ও র্যাবের সহায়তায় মুন্সীগঞ্জের লঞ্চঘাট এলাকা থেকে অপহূত ফাহাদ জামিল কে উদ্ধার ও আপন ভাই অপহরণের হোতা মারুফ জামিলসহ তিন জনকে গ্রেফতার করে। নারায়ণগঞ্জ সদর থানার দারোগা আমিনুল ইসলাম বলেন, ঘটনাটি লোমহর্ষক। এ বিষয়ে আরো তথ্য উদঘাটনের জন্য আপন ভাইয়ের অপহরণকারী বড় ভাই মারুফ জামিল (৩০), সহযোগী সোহান (২৬) ও জিসান ওরফে মহসিনকে (৩০) কে সাত দিনের রিমান্ড আবেদন করে আদালতে পাঠানো হয়েছে। একই সাথে ভিকটিম ছোট ভাই ফাহাদ জামিলকে ২২ ধারায় জবানবন্দি প্রদানের লক্ষ্যে আদালতে পাঠানো হয়েছে।



31449,47266
মাদ্রাসার টাকা যেত প্রশাসন ও আওয়ামী লীগ নেতাদের পকেটে
অন্যান্য
প্রকাশ : ২০ এপ্রিল ২০১৯, ০০:০০
ফেনীর সোনাগাজী ইসলামিয়া ফাজিল মাদ্রাসার অধ্যক্ষ সিরাজউদদৌলা এমন কোনো অপকর্ম নেই যা তিনি করেননি। যৌন নিপীড়ন, অর্থ আত্মসাত্, সার্টিফিকেট বাণিজ্য, নিয়োগ বাণিজ্যসহ সকল অপকর্মের হোতা তিনি। গ্রেপ্তারকৃতদের স্বীকারোক্তিমূলক জবানবন্দি, তদন্তকারী কর্তৃপক্ষের অনুসন্ধান, এলাকাবাসী, মাদ্রাসার শিক্ষক ও শিক্ষার্থীদের বিভিন্ন সময় গভর্নিং বডি এবং প্রশাসনের কাছে দেওয়া অভিযোগে একের পর এক বেরিয়ে আসছে অধ্যক্ষ সিরাজের অপকর্মের কাহিনি। তার অর্থ আত্মসাতের উত্স হলো মাদ্রাসার নিজস্ব আয় ও সরকারি বরাদ্দের টাকা। এসব  অর্থের ৫০ ভাগ গভর্নিং বডি, স্থানীয় আওয়ামী লীগের কিছু নেতা ও প্রশাসনের একশ্রেণির কর্মকর্তাকে নিয়মিত মাসোহারা হিসাবে দিতেন। বিনিময়ে অপকর্ম ও অর্থ আত্মসাত্ করেও তিনি থাকতেন নিরাপদে। ওই মাদ্রাসার গভর্নিং বডি গতকাল বাতিল করেছে সরকার।  এদিকে গত ৬ এপ্রিল ওই মাদ্রাসার আলিম পরীক্ষার্থী নুসরাত জাহান রাফির গায়ে আগুন দেওয়ার ঘটনায় জড়িত সন্দেহে গতকাল শুক্রবার সন্ধ্যায় সোনাগাজী উপজেলা আওয়ামী লীগের সভাপতি ও মাদ্রাসা পরিচালনা পরিষদের সহ-সভাপতি রুহুল আমিনকে গ্রেপ্তার করেছে পিবিআই। এই নেতার কাছে অধ্যক্ষ সিরাজের বিরুদ্ধে যৌন নিপীড়ন ও আত্মসাতের অনেক ঘটনার প্রতিকার চেয়ে নিহত শিক্ষার্থী নুসরাত, শিক্ষক, অভিভাবকরা আবেদন করেছিলেন। তিনি কোনো প্রতিকার তো করেননি উল্টো সিরাজের পক্ষাবলম্বন করেন। অভিযোগ রয়েছে, পুলিশ ও প্রশাসনকে ম্যানেজ করার কাজে অধ্যক্ষকে সহায়তা করতেন রুহুল।জানা গেছে, সোনাগাজী ফাজিল মাদ্রাসার এক ছাত্রীকে গত বছরের অক্টোবর মাসে যৌন নিপীড়ন করেন অধ্যক্ষ। এই ছাত্রীর পিতা প্রতিকার চেয়ে গভর্নিং বডির কাছে আবেদন করেন। কিন্তু কোন ব্যবস্থা তো নেয়া হয়নি উল্টো ছাত্রীর অভিভাবক নাজেহাল হন। অভিযোগ রয়েছে, এই মাদ্রাসায় পড়েনি কিংবা শিক্ষকতাও করেননি কোনদিন- এমন ভুয়া শিক্ষার্থী ও শিক্ষকদের কাছে ২৫ হাজার টাকায় সার্টিফিকেট বিক্রি করতেন অধ্যক্ষ সিরাজ। টাকা নেওয়ার পাশাপাশি  অনেক নারীকে যৌন নিপীড়নও করেছেন তিনি। সার্টিফিকেটের বিনিময়ে তিনি পেতেন নারীর সাহচার্য। খন্ডকালীন শিক্ষক নিয়োগ করেও লাখ লাখ টাকা বাণিজ্য করেছেন এই সিরাজ। মোট কথা অর্থ ছাড়া তিনি কোন কাজ করেননি। এটাই ছিলো তার নেশা। অধ্যক্ষ সিরাজ ভুয়া সার্টিফিকেট দিয়ে এক গডফাদার ও গভর্নিং বডির সদস্যদের মোটা অংকের ঘুষ দিয়ে এই মাদ্রাসার অধ্যক্ষের পদটি বাগিয়ে নেন। অধ্যক্ষ সিরাজের বিরুদ্ধে এ ধরনের ১৮টি দুর্নীতি, অনিয়ম সম্পর্কে গভর্নিং বডির সদস্য আব্দুল মান্নান প্রতিকার চেয়ে আবেদন করেন। মাদ্রাসার শিক্ষকদের পক্ষ হতে এক ডজনেরও অধিক শিক্ষক সিরাজের বিরুদ্ধে প্রতিকার চেয়ে আবেদন করেন। কিন্তু প্রশাসন কিংবা গভর্নিং বডির পক্ষ থেকে ব্যবস্থা নেয়া হয়নি। বরং অভিযোগকারীদের তিরস্কার করা হয়েছে।‘যৌন নিপীড়ক’ অধ্যক্ষ সিরাজ জামায়াতের সক্রিয় নেতা হয়েও শুধুমাত্র স্থানীয় আওয়ামী লীগের এক শ্রেণির নেতা ও প্রশাসনের কিছু কর্মকর্তাদের ‘ফিফটি ফিফটি’ ভাগ দিয়ে অপকর্ম চালিয়ে গেছেন। এ কারণে স্থানীয়ভাবে তিনি ‘ফিফটি ফিফটি’ সিরাজ নামেও পরিচিতি।কে এই রুহুল আমিন :ফেনী প্রতিনিধি জানান, রুহুল আমিন ওরফে গুজা রুহুল সম্পর্কে সোনাগাজীর আওয়ামী লীগ নেতারা বলেছেন, তার বাড়ি উপজেলার মধ্যম চর চান্দিয়া কুচ্চাখোলা গ্রামে। সোনাগাজীর তাকিয়া রোডের জেলে পাড়া এলাকায় বসবাস করেন। তারা দুঃখ করে বলেন, কিছু হাইব্রিড নেতাকে আওয়ামী লীগের নব্য নেতা বানিয়ে দেওয়া হয়েছে। রুহুল আমিনের চৌদ্দগোষ্ঠী বিএনপি করে। সে-ও আগে কোনদিন আওয়ামী লীগ করেনি। তাকে হঠাত্ করে দলের উপজেলা সভাপতি করে দেওয়ায় এলাকার প্রবীণ নেতারা ক্ষুব্ধ ছিলেন।অধ্যক্ষ সিরাজের পরিবার বাড়িছাড়া: নুসরাত হত্যার ঘটনার পর অধ্যক্ষ সিরাজউদ্দৌলার স্ত্রী সোনাগাজী জনতা ব্যাংক থেকে ১৮ লাখ টাকা উত্তোলন করেন। অভিযোগ রয়েছে, স্বামীকে বাঁচানোর জন্য ওসিকে ১০ লক্ষ টাকা প্রদান করা হয়। এ ঘটনার পর থেকে সন্তানদের নিয়ে তিনি এলাকা ছেড়ে চলে যান। এলাকাবাসী জানান, অধ্যক্ষের স্ত্রীকে গ্রেফতার করতে পারলে টাকার উত্সসহ অনেক গুরুত্বপূর্ণ তথ্য উদ্ঘাটিত হবে।   



31450,47267
প্রমাণ থাকলেও ট্রাম্পের বিরুদ্ধে অভিযোগ গঠন করেননি মুলার
অন্যান্য
প্রকাশ : ২০ এপ্রিল ২০১৯, ০০:০০
তদন্ত কাজে বাধা দানের প্রমাণ থাকলেও মার্কিন প্রেসিডেন্ট ট্রাম্পের বিরুদ্ধে অভিযোগ গঠন করেননি রবার্ট মুলার। ডেমোক্র্যাটরা ট্রাম্পের বিরুদ্ধে অভিযোগ গঠনের চেষ্টা চালিয়ে যাবেন বলে জানিয়েছেন। তবে রাজনৈতিক অস্ত্র পেয়েও ডেমোক্র্যাটদের মধ্যে বিভক্তি লক্ষ্য করা গেছে। রুশ সচিবালয় ক্রেমলিন বলেছে, তদন্তে প্রমাণিত হয়েছে যে মার্কিন নির্বাচনে রাশিয়া হস্তক্ষেপ করেনি। এদিকে হোয়াইট হাউসের মুখপাত্র সারাহ স্যান্ডার্স স্বীকার করেছেন, জেমস কোমিকে বরখাস্তের পর অনেকে ট্রাম্পকে ধন্যবাদ দিয়েছিলেন বলে যে বক্তব্য তিনি দিয়েছিলেন সেটি মিথ্যা। এক ব্রিফিংয়ে তিনি এই মিথ্যা কথা বলেছিলেন। খবর সিএনএন ও রয়টার্সের  বাধা দানের প্রমাণ ট্রাম্পের বিরুদ্ধে২০১৬ সালের প্রেসিডেন্ট নির্বাচনে রুশ হস্তক্ষেপের তদন্তে গঠিত কমিটির প্রধান ছিলেন রবার্ট মুলার। গত মাসে তদন্ত রিপোর্ট হস্তান্তরের পর বৃহস্পতিবার সেটি প্রকাশ করেন অ্যাটর্নি জেনারেল  উইলিয়াম বার। রিপোর্টটি বিশ্লেষণ করে দেখা গেছে, ট্রাম্পের বিরুদ্ধে তদন্ত কাজে বাধা দেয়ার যথেষ্ট প্রমাণ মুলারের কাছে ছিল। কিন্তু তা সত্ত্বেও তিনি অভিযোগ গঠন করেননি। স্পেশাল কাউন্সেল মুলার পরীক্ষা করে দেখেছেন ট্রাম্প কিভাবে তদন্ত কাজে বাধা দিয়েছিলেন। সাবেক জাতীয় নিরাপত্তা উপদেষ্টা মাইকেল ফ্লিনের বিরুদ্ধে ব্যবস্থা গ্রহণের সময় ট্রাম্প এফবিআইয়ের তত্কালীন প্রধান জেমস কোমিকে বরখাস্ত করেছিলেন। তিনি ফ্লিনকে মুক্তি দেয়ার আহবান জানিয়েছিলেন। ট্রাম্প হোয়াইট হাউসের কাউন্সেল ডন ম্যাকঘানকে মুলারের তদন্ত বন্ধ করার নির্দেশনা দিয়েছিলেন। নিজের নির্বাচনী প্রচারণার সাবেক চেয়ারম্যান পল ম্যানাফোর্টের বিরুদ্ধে অভিযোগ গঠনের সময় টুইট বার্তায় সমালোচনা করেছিলেন প্রেসিডেন্ট ট্রাম্প। ট্রাম্পের এসব কর্মকান্ডে প্রমাণ ছিল যে তিনি তদন্ত কাজে বাধা দিয়েছিলেন। মুলার রিপোর্টে এসব বিষয় নিয়ে লিখেছেন। রাশিয়ার সঙ্গে যোগসাজস থেকে প্রেসিডেন্ট ট্রাম্প মুক্তি পেলেও তদন্ত কাজে বাধা দানের ক্ষেত্রে তিনি ফেঁসে যেতে পারেন। মুলারের রিপোর্টে সেই বিষয়টি আছে। কংগ্রেস চাইলে এ বিষয়ে নতুন করে তদন্তও করতে পারে।বিভক্ত ডেমোক্র্যাটরামুলারের ৪৪৮ পৃষ্ঠার রিপোর্টে প্রমাণ পাওয়া গেছে যে প্রেসিডেন্ট ট্রাম্প কিভাবে তদন্তে বাধা দিয়েছিলেন। ডেমোক্র্যাটরা রিপাবলিকানদের তথা প্রেসিডেন্ট ট্রাম্পের বিরুদ্ধে এটাকে রাজনৈতিক অস্ত্র হিসেবে ব্যবহার করতে পারেন। তবে কিভাবে এই অস্ত্র ব্যবহার করা হবে সেটি নিয়ে বিভক্ত হয়ে পড়েছেন ডেমোক্র্যাটরা। মার্কিন প্রতিনিধি পরিষদের বিচার বিভাগীয় কমিটির চেয়ারম্যান জেরল্ড নাডলার মুলারের পূর্নাঙ্গ রিপোর্টটি তলব করতে পারেন। প্রতিনিধি পরিষদের ডেমোক্র্যাট নেতা স্টেনি হোয়ার তদন্ত কাজে বাধা নিয়ে ট্রাম্পের বিরুদ্ধে নতুন তদন্ত করে তাকে অপসারণের দাবি জানিয়েছেন। কিন্তু প্রতিনিধি পরিষদের স্পিকার ন্যান্সি পেলোসিসহ অনেকেই এখন ট্রাম্পকে অপসারণের সঙ্গে একমত নন। প্রগতিশীল ডেমোক্র্যাট সদস্য আলেক্সন্দ্রিয়া ওকাসিও করতেজ বলেছেন, ১৮ মাস আগে প্রেসিডেন্টকে অপসারণের সিদ্ধান্তকে তিনি সমর্থন করেন না। তবে এই ইস্যুকে ব্যবহার করা যেতে পারে।রাশিয়ার প্রতিক্রিয়াক্রেমলিনের মুখপাত্র দিমিত্রি পেসকভ বলেছেন, রাশিয়া নির্বাচনে হস্তক্ষেপ করেছিল এমন কোনো প্রমাণ মুলারের রিপোর্টে পাওয়া যায়নি। রাশিয়া বরাবরই বলে আসছে, নির্বাচনে হস্তক্ষেপ করা হয়নি এবং প্রেসিডেন্ট ট্রাম্পের সঙ্গে যোগসাজসও করেনি। আমাদের কথাই সত্যি হলো।



31451,47268
মোদির রাজ্য গুজরাটে ব্যাপক প্রচারণায় বিজেপি ও কংগ্রেস
অন্যান্য
প্রকাশ : ২০ এপ্রিল ২০১৯, ০০:০০
আগামী ২৩ এপ্রিল লোকসভার নির্বাচনের তৃতীয় ধাপে গুজরাট রাজ্যের সবকয়টি আসনে নির্বাচন হবে। ভোটের সময় ঘনিয়ে আসায় ব্যাপক প্রচারণা চলছে রাজ্যজুড়ে। কেন্দ্রের ক্ষমতাসীন বিজেপির ঘাঁটি হিসেবে পরিচিত গুজরাট নরেন্দ্র মোদির নিজের রাজ্যও। দীর্ঘদিন এই রাজ্যের মুখ্যমন্ত্রী ছিলেন তিনি। তাই বিজেপির প্রচারণার বড় মুখ নরেন্দ্র মোদি নিজেই। অন্যদিকে গুজরাটে এবার ভালো কিছু করার প্রত্যয় নিয়ে প্রচারণা চালাচ্ছে বিরোধীদল কংগ্রেস। দলটির সভাপতি রাহুল গান্ধীও রয়েছেন প্রচারণার শীর্ষে।২৩ এপ্রিল গুজরাটের ২৬ আসনে ভোট হবে। ২০১৪ সালের নির্বাচনে সবকয়টি আসনেই জয় পেয়েছিল ক্ষমতাসীন বিজেপি। বৃহস্পতিবার গুজরাটের আমরেলিতে চারটি প্রচারণা সমাবেশে বক্তব্য দেন নরেন্দ্র মোদি।  অন্যদিকে রাহুল গান্ধী দুইটি সমাবেশে বক্তব্য দেন।আমরেলিতে দেওয়া বক্তব্যে মোদি কংগ্রেসের সমালোচনা করে বলেন, তারা গুজরাট বিরোধী মানসিকতা পোষণ করে। এই রাজ্য এবং জনগণের বিরুদ্ধে তারা সবসময় কাজ করে। তারা যখন ক্ষমতায় ছিল তখন গুজরাটের উন্নয়ন কাজে অনুমোদন দেয়নি, এটা গুজরাটের জনগণ কখনোই ভুলবে না। গুজরাটেই ভোট দেবেন প্রধানমন্ত্রী নরেন্দ্র মোদি। তিনি আহমেদাবাদের রেনিপ এলাকার ভোটার।অন্যদিকে রাহুল গান্ধী তার ইশতেহারের প্রতিশ্রুতি ‘ন্যায়’ নিয়ে কথা বলেন। একইসঙ্গে দারিদ্র্যের বিরুদ্ধে সার্জিক্যাল স্ট্রাইক চালানোর প্রতিশ্রুতি দেন। তিনি বলেন, আগামী পাঁচ বছর পর ভারতে কোনো গরিব লোক থাকবে না। তিনি বিজেপির সমালোচনা করে বলেন, মোদি সরকার ধনী ব্যবসায়ীদের স্বার্থ দেখে, গরিবদের জন্য কাজ করে না। গতকাল শুক্রবার গুজরাটের বারদোলিতে নির্বাচনী সমাবেশে বক্তব্য দেন রাহুল গান্ধী। 



31452,47269
অভিযুক্তদের ব্যাংক লেনদেন অনুসন্ধানে সিআইডি পুলিশ
অন্যান্য
প্রকাশ : ২০ এপ্রিল ২০১৯, ০০:০০
ফেনীর সোনাগাজীর মাদ্রাসা ছাত্রী নুসরাত জাহান রাফিকে পুড়িয়ে হত্যার ঘটনা ধামাচাপা দিতে অর্থ লেনদেন হয়েছে কি না তা খতিয়ে দেখতে অনুসন্ধানে নেমেছে পুলিশের অপরাধ তদন্ত বিভাগের (সিআইডি) অর্গানাইজড ক্রাইম ইউনিট।হত্যাকাণ্ডের বিষয়টি ভিন্ন খাতে প্রবাহিত করতে কিংবা ঘটনা ধামাচাপা দিতে অবৈধ লেনদেন হয়েছে কি না এবং এসব লেনদেনের সঙ্গে কারা  জড়িত সিআইডি সেসব খুঁজে বের করতে কাজ শুরু করছে। পাশাপাশি তদন্তেরঅংশ হিসেবে সোনাগাজীর সাবেক ওসি মোয়াজ্জেম হোসেনসহ অন্যদেরও ব্যাংক হিসাবের লেনদেন খতিয়ে দেখা হবে। বিষয়টি নিশ্চিত করেছেন সিআইডির অর্গানাইজড ক্রাইমের বিশেষ পুলিশ সুপার মোল্যা নজরুল ইসলাম। তিনি বলেন, আগামী সপ্তাহে এ বিষয়ে অনুসন্ধানে  সোনাগাজী যাচ্ছে সিআইডির তদন্ত দল।মোল্যা নজরুল ইসলাম  বলেন, নুসরাত জাহান রাফিকে হত্যা ও তাকে যৌন হয়রানির ঘটনা ধামাচাপা দিতে মোটা অঙ্কের টাকা লেনদেন হয়েছে। আমরা প্রাথমিকভাবে এসব তথ্য গণমাধ্যমের মাধ্যমে জানতে পেরেছি। এ টাকার উত্স জানতে সিআইডি অনুসন্ধান শুরু করেছে। তিনি বলেন, যৌন হয়রানি ও হত্যা মামলা দায়িত্বপ্রাপ্ত পুলিশ ইউনিট তদন্ত করবে। তবে মানি লন্ডারিংয়ের বিষয়টিই তদন্ত করবে সিআইডি।তিনি আরো বলেন, অন্য মামলা পুলিশ ব্যুরো অব ইনভেস্টিগেশন (পিবিআই) ও থানা পুলিশ তদন্ত করছে।  তারা মানি লন্ডারিংয়ের তথ্য পেলে তাদের কাছ থেকেও আমরা তথ্য নেব।গত ২৭ মার্চ সোনাগাজী ইসলামিয়া ফাজিল সিনিয়র মাদ্রাসার অধ্যক্ষ সিরাজ উদদৌলার বিরুদ্ধে শ্লীলতাহানির অভিযোগে থানায় মামলা করেন নুসরাতের মা। এরপর থেকেই মামলা তুলে নেওয়ার জন্য পরিবারটিকে হুমকি দেওয়া হচ্ছিল। তবে প্রতিবাদে অনড় ছিলেন নুসরাত।  পরবর্তীতে গত ৬ এপ্রিল আলিম পর্যায়ের আরবি প্রথম পত্র পরীক্ষা দিতে মাদ্রাসা কেন্দ্রে যান নুসরাত। এরপর কৌশলে তাকে পাশের ভবনের ছাদে ডেকে নেওয়া হয়। তাকে মামলা তুলে নেওয়ার কথা বলে ভয় দেখানো হয়। পরে সেখানে বোরকা পরিহিত ৪/৫ ব্যক্তি নুসরাতের শরীরে কেরোসিন ঢেলে আগুন ধরিয়ে দেয়। গত ১০ এপ্রিল তিনি মারা যান। 



31453,47270
স্বস্তির শাস্তি!
অন্যান্য
প্রকাশ : ২০ এপ্রিল ২০১৯, ০০:০০
দুই ছাত্রীকে যৌন নিপীড়নের ঘটনায় গোপালগঞ্জের বঙ্গবন্ধু শেখ মুজিবুর রহমান বিজ্ঞান ও প্রযুক্তি বিশ্ববিদ্যালয়ের (বশেমুরবিপ্রবি) কম্পিউটার সায়েন্স অ্যান্ড ইঞ্জিনিয়ারিং (সিএসই) বিভাগের সহকারী অধ্যাপক মো. আক্কাছ আলীকে বিভাগীয় চেয়ারম্যানের পদ থেকে বহিষ্কার করা হয়েছে। পাশাপাশি তাকে জানুয়ারি-জুন ২০১৯ থেকে জুলাই-ডিসেম্বর ২০২২ পর্যন্ত মোট ৮ সেমিস্টারের জন্য একাডেমিক ও প্রশাসনিক দায়িত্ব থেকে অব্যাহতি দেওয়া হয়েছে। তবে টানা ৪ বছর কোনো কাজ না থাকলেও তিনি এই সময়কালে বিশ্ববিদ্যালয় থেকে পুরো বেতন-ভাতা ও অন্যান্য সুযোগ-সুবিধা ভোগ করবেন। একারণে তাকে চাকরিচ্যুত ও শাস্তির দাবিতে আন্দোলনে নামা শিক্ষার্থীরা একে ‘স্বস্তিদায়ক শাস্তি’ বলে ক্ষোভ প্রকাশ করেছেন।বৃহস্পতিবার বিশ্ববিদ্যালয়ের রেজিস্ট্রার প্রফেসর ড. নূর উদ্দিন আহমেদ স্বাক্ষরিত এক অফিস আদেশে বলা হয়, দুই ছাত্রীর যৌন নিপীড়নের অভিযোগের ভিত্তিতে সিএসই বিভাগের চেয়ারম্যান মো. আক্কাছ আলীর বিরুদ্ধে গঠিত তদন্ত কমিটির সুপারিশ অনুযায়ী এ শাস্তিমূলক ব্যবস্থা গ্রহণ করা হয়েছে।বিশ্ববিদ্যালয়ের সিএসই বিভাগের শেষবর্ষের দুই ছাত্রী দেড়মাস আগে ওই শিক্ষকের বিরুদ্ধে যৌন নিপীড়নের অভিযোগ এনে বিশ্ববিদ্যালয় কর্তৃপক্ষের কাছে লিখিত অভিযোগ দেন। বিশ্ববিদ্যালয় প্রশাসন কোনো ব্যবস্থা গ্রহণ না করায় শিক্ষার্থীদের মধ্যে ক্ষোভের সৃষ্টি হয়। সম্প্রতি সামাজিক যোগাযোগ মাধ্যমে ঘটনা প্রকাশ পেলে শিক্ষার্থীরা আন্দোলন শুরু করে। আন্দোলনের মুখে এই ব্যবস্থা নেওয়ার ঘোষণা দেওয়া হলো।প্রতিবেদন সম্পর্কে জানতে চাইলে বিশ্ববিদ্যালয়ের উপাচার্য ও শৃঙ্খলা বোর্ডের চেয়ারম্যান প্রফেসর ড. খোন্দকার নাসির উদ্দিন বলেন, তদন্ত প্রতিবেদন একটি গোপনীয় বিষয়। দুই ছাত্রীর অভিযোগের সত্যতা পেয়েছেন কি না এমন প্রশ্ন কৌশলে এড়িয়ে যান। তিনি জানান, শাস্তি চলাকালে অভিযুক্ত শিক্ষককে কোনো কাজ করতে হবে না। তবে পূর্ণ বেতন-ভাতা ও অন্যান্য যত সুযোগ-সুবিধা পেয়ে থাকেন সেটা অব্যাহত থাকবে।



31454,47271
৫৭০ প্রার্থী ফৌজদারি মামলার আসামি
অন্যান্য
প্রকাশ : ২০ এপ্রিল ২০১৯, ০০:০০
ভারতের লোকসভা নির্বাচনের তৃতীয় ধাপের প্রার্থীদের মধ্যে ৫৭০ জনই ফৌজদারি মামলার আসামি। এই ধাপে কংগ্রেসের টিকিটে লড়ছেন ৯০ জন প্রার্থী। যাদের ৪০ জনের বিরুদ্ধে রয়েছে ফৌজদারি মামলা। বিজেপির ৯৭ প্রার্থীর ৩৮ জনের বিরুদ্ধে মামলা চলছে। ভারতের সংবাদমাধ্যম এনডিটিভির খবরে এই তথ্য জানানো হয়েছে।আগামী ২৩ এপ্রিল ১৫ রাজ্যের ১১৬ আসনে তৃতীয় ধাপের ভোটগ্রহণ হবে। এসব আসনে প্রার্থী হয়েছেন ১৬১২ জন। তাদের এক-তৃতীয়াংশের বেশির বিরুদ্ধে রয়েছে বিভিন্ন অপরাধের মামলা। গতকাল শুক্রবার অ্যাসোসিয়েশন অব ডেমোক্র্যাটিক রিফর্মস (এডিআর) এই তথ্য জানিয়েছে। তাদের তথ্যমতে, হলফনামা অনুযায়ী কংগ্রেস প্রার্থীদের বিরুদ্ধেই রয়েছে বেশি মামলা। এরপরেই আছে ক্ষমতাসীন বিজেপির প্রার্থীরা। সবচেয়ে কম মামলা রয়েছে বামপন্থি সি পি আই এম-এর প্রার্থীদের বিরুদ্ধে। মামলা রয়েছে এমন প্রার্থীদের ১৪ জন জানিয়েছেন তারা দোষী সাব্যস্ত হয়েছিলেন। ১৩ জন জানিয়েছেন তাদের বিরুদ্ধে হত্যা মামলা রয়েছে। নারী, শিশুদের হয়রানি ও ধর্ষণের মতো অভিযোগ রয়েছে ২৯ প্রার্থীর বিরুদ্ধে। আর বিদ্বেষমূলক বক্তব্যের জন্য মামলা রয়েছে ২৬ প্রার্থীর বিরুদ্ধে। তৃতীয় ধাপের নির্বাচনের আগে ১১৬ আসনের মধ্যে ৬৩টি ‘রেড অ্যালার্ট’ ক্যাটাগরিতে রাখা হয়েছে। এসব আসনে তিন বা এর চেয়ে বেশি প্রার্থীর বিরুদ্ধেই মামলা রয়েছে। এডিআরের তথ্য অনুযায়ী ৩৯২ প্রার্থীই কোটিপতি।পশ্চিমবঙ্গে নির্বাচনী কর্মকর্তা নিখোঁজপশ্চিমবঙ্গের নদিয়া জেলায় ইভিএমের দায়িত্বে থাকা অর্নব রায় নামে এক নির্বাচনী কর্মকর্তা বৃহস্পতিবার থেকে নিখোঁজ রয়েছেন। এ ঘটনায় তদন্ত শুরু হয়েছে। এনডিটিভির খবরে বলা হয়েছে, নদিয়ার শান্তিপুরে তাকে শেষবার দেখা গেছে। এদিকে দ্বিতীয় ধাপের ভোটগ্রহণে পশ্চিমবঙ্গে সহিংসতার পর পরবর্তী ধাপের ভোটগুলোতে নিরাপত্তা আরো জোরদার করার আহ্বান জানিয়েছে নির্বাচন পর্যবেক্ষকরা। আগামী ২৩ এপ্রিল পশ্চিমবঙ্গের পাঁচ আসনে ভোট হবে।মায়াবতীর মুখে মুলায়মের প্রশংসা জাতীয় রাজনৈতিক দলগুলোর থেকে আলোচনায় পিছিয়ে নেই আঞ্চলিক দলগুলো। উত্তর প্রদেশে এবার সমাজবাদী পার্টি ও বহুজন সমাজবাদী পার্টির জোট সবচেয়ে বেশি আলোচনায়। প্রায় ২৫ বছর পর একইমঞ্জে উঠেছেন দুই চিরবৈরী দলের নেতা মুলায়ম সিং যাদব এবং মায়াবতী। মৈনপুরীর জনসভায় মুলায়মকে প্রশংসাতেও ভাসিয়েছেন মায়াবতী। তিনি বলেন, মুলায়ম সিং যাদব পিছিয়ে পড়া মানুষের সত্যিকারের নেতা, মোদির মতো ভুয়ো নন। অন্যদিকে দলীয় সমর্থকদের মায়াবতীর পা ছুঁয়ে দেখার পরামর্শ দেন মুলায়ম। বিজেপিকে ঠেকাতে অকল্পনীয়ভাবে জোট করেছে সমাজবাদী পার্টি এবং বহুজন সমাজ পার্টি। এই জোটের মূল উদ্যোক্তা ছিলেন অখিলেশ যাদব। যদিও জোটের বিরোধী ছিলেন মুলায়ম। তবে শেষ পর্যন্ত এই জোটের পক্ষে নেমেছেন তিনি। এর ফলে ভারতের সবচেয়ে জনবহুল উত্তর প্রদেশে ভোটের হিসাব বদলে যাবে বলে মনে করছেন বিশ্লেষকরা।  



31455,47272
প্রধানমন্ত্রীর সভাস্থলে অস্ত্রসহ আটক আওয়ামী লীগ নেতা
অন্যান্য
প্রকাশ : ২০ এপ্রিল ২০১৯, ০০:০০
রাজধানীর বঙ্গবন্ধু এভিনিউয়ে আওয়ামী লীগ কার্যালয়ে প্রধানমন্ত্রীর উপস্থিতিতে যৌথসভায় যোগ দিতে এসে অস্ত্রসহ ধরা পড়েছেন আওয়ামী লীগের এক নেতা। তার নাম এম এ মান্নান। তিনি ঢাকা মহানগর ৪৯ নম্বর ওয়ার্ড আওয়ামী লীগের সভাপতি। তার বাড়ি যাত্রাবাড়ীর ধলপুর এলাকায়। এ ব্যাপারে পল্টন থানার ওসি মাহমুদুল হক বলেন, তার কাছ থেকে একটি লাইসেন্স করা পিস্তল পাওয়া গেছে। অস্ত্রের বৈধ কাগজপত্র আছে তার। এরপরও প্রধানমন্ত্রীর অনুষ্ঠানে অস্ত্র নিয়ে ঢোকার নিষেধাজ্ঞা না মানায় তাকে আটক করে জিজ্ঞাসাবাদ করা হচ্ছে।পুলিশ জানায়, গতকাল শুক্রবার বিকালে আওয়ামী লীগের কেন্দ্রীয় কার্যালয়ে উপদেষ্টা পরিষদ ও কেন্দ্রীয় নির্বাহী সংসদের যৌথসভা ছিল। ওই অনুষ্ঠানে যোগ         দেন প্রধানমন্ত্রী ও আওয়ামী লীগের সভাপতি শেখ হাসিনা। অনুষ্ঠান চলাকালীন বঙ্গবন্ধু এভিনিউয়ের আশপাশে বিশেষ নিরাপত্তা ব্যবস্থা নেওয়া হয়। এর মধ্যেই আওয়ামী লীগের নেতাকর্মীরা যৌথভায় যোগ দেন। এসময় আওয়ামী লীগ নেতা এম এ মান্নান অস্ত্র নিয়ে আওয়ামী লীগের কেন্দ্রীয় কার্যালয়ে ঢোকার সময় ধরা পড়েন। পরে তাকে পল্টন থানা হাজতে আটকে রাখা হয়।প্রাথমিক জিজ্ঞাসাবাদে এম এ মান্নান পুলিশকে জানিয়েছেন, লাইসেন্স করা অস্ত্রটি নিজের নিরাপত্তার জন্য তিনি সব সময় সঙ্গে রাখেন। তিনি একটি বিয়ের অনুষ্ঠান থেকে সরাসরি বঙ্গবন্ধু এভিনিউতে আসেন।আইন-শৃঙ্খলা রক্ষাকারী বাহিনীগুলোর একাধিক উর্ধ্বতন কর্মকর্তার সঙ্গে কথা বলে জানা গেছে, কোনোভাবেই প্রধানমন্ত্রীর কোনো দলীয় সমাবেশ বা অনুষ্ঠানে নিরাপত্তাকর্মীদের বাইরে কেউই বৈধ অস্ত্র নিয়েও ঢুকতে পারবেন না। তাই নিষেধাজ্ঞা সত্ত্বেও ওই আওয়ামী লীগ নেতা কেন প্রধানমন্ত্রীর অনুষ্ঠানে অস্ত্র নিয়ে গিয়েছিলেন, তার কোনো অসত্ উদ্দেশ্য ছিল কিনা, আইন শৃঙ্খলা রক্ষাকারী বাহিনীর সদস্যদের কেউ তাকে অস্ত্র নিয়ে ভেতরে ঢুকতে সহযোগিতা করেছিল কিনা- এমন আরো অনেক বিষয়ে তাকে জিজ্ঞাসাবাদ করা হচ্ছে।  সাম্প্রতিক সময়ে এ রকম আরো কয়েকটি অনুষ্ঠানে যোগ দিয়ে বেশ কয়েকজন অওয়ামী লীগ নেতা অস্ত্রসহ আটক হন। যাদের লাইসেন্স করা অস্ত্র আছে। তাদেরকে অস্ত্র বহনে নিষেধাজ্ঞা জানিয়ে দলীয়ভাবে সতর্ক করে দেওয়া হয়েছে। 



31456,47273
১০ টাকার টিকিট কেটে চিকিত্সা নিলেন প্রধানমন্ত্রী
অন্যান্য
প্রকাশ : ২০ এপ্রিল ২০১৯, ০০:০০
প্রধানমন্ত্রী ও আওয়ামী লীগ সভানেত্রী শেখ হাসিনা সাধারণ রোগীদের মতো টিকিট কেটে হাসপাতালে চিকিত্সা নিলেন। গতকাল শুক্রবার সকালে তিনি ১০ টাকায় টিকিট কেটে শেরেবাংলা নগরের জাতীয় চক্ষু বিজ্ঞান ইনস্টিটিউট ও হাসপাতালে ওই চিকিত্সাসেবা নেন। চিকিত্সা গ্রহণ শেষে প্রধানমন্ত্রী হাসপাতালের বর্তমান কর্মকাণ্ড সম্পর্কে খোঁজ নেন এবং চিকিত্সক ও নার্সদের ধন্যবাদ দেন। এর আগেও এ হাসপাতাল থেকে তিনি এভাবে চিকিত্সাসেবা গ্রহণ করেছিলেন বলে জানিয়েছে প্রধানমন্ত্রীর প্রেস উইং।



31457,47274
গৃহবধূকে পিটিয়ে হত্যার অভিযোগ
অন্যান্য
প্রকাশ : ২০ এপ্রিল ২০১৯, ০০:০০
কোম্পানীগঞ্জ উপজেলার চরফকিরা ইউনিয়নের বটতলায় এক গৃহবধূকে পারিবারিক কলহের জেরে স্বামী ও শ্বশুরবাড়ির লোকজন পিটিয়ে হত্যা করেছে বলে অভিযোগ পাওয়া গেছে। গতকাল শুক্রবারের এ ঘটনায় শ্বশুর-শাশুড়িকে আটক করেছে পুলিশ। অভিযুক্ত স্বামী পালিয়ে গেছেন।থানা ও এলাকাবাসী সূত্রে জানা যায়, দুই বছর আগে চরফকিরা ইউনিয়নের ফখরুল ইসলাম সবুজের মেয়ে শারমিন আক্তার রিতুর (২১) সঙ্গে একই ইউনিয়নের আবুল কালাম কালুর প্রবাসী ছেলে মোশারেফ হোসেন বাহাদুরের (৩০) বিয়ে হয়। বিয়ের পর থেকেই তাদের দাম্পত্য জীবনে কলহ দেখা হয়। এরই মধ্যে স্বামী বিদেশ চলে যায়। পর্যায়ক্রমে রিতুর উপর শ্বশুর-শাশুড়ি ও পরিবারের অন্যান্য সদস্যকে নির্যাতন চালাত। ২২ দিন আগে স্বামী বাহাদুর বিদেশ থেকে বাড়িতে আসে। বাড়িতে আসার পর থেকে নির্যাতনের মাত্রা আরো বাড়তে থাকে। একপর্যায়ে গতকাল দুপুর ২টার দিকে রিতুকে পিটিয়ে গুরুতর আহত করে কোম্পানীগঞ্জ স্বাস্থ্য কমপ্লেক্সে নিয়ে আসে তার স্বামী ও শ্বশুর-শাশুড়ি। কর্তব্যরত চিকিত্সক তাকে মৃত ঘোষণা করেন। এর ফাঁকে বাহাদুর পালিয়ে যান। রিতুর শ্বশুর আবুল কালাম কালু (৫৮) ও তার শাশুড়ি আরাধনিকে (৪৮) জনতা আটক করে কোম্পানীগঞ্জ থানা পুলিশের হাতে হস্তান্তর করে।এ ব্যাপারে কোম্পানীগঞ্জ থানার ভারপ্রাপ্ত কর্মকর্তা মো. আসাদুজ্জামান ইত্তেফাককে জানান, জনতা মৃতের শ্বশুর-শাশুড়িকে ধরে আমাদের হাতে তুলে দিয়েছে এবং লাশ ময়নাতদন্তের জন্য নোয়াখালীতে পাঠিয়েছি। তদন্ত রিপোর্ট হাতে পেলে আমরা দ্রুত আইনগত ব্যবস্থা নিব।   



31458,47275
পদ্মা সেতুতে রেলওয়ে গার্ডার স্থাপন শুরু
অন্যান্য
প্রকাশ : ২০ এপ্রিল ২০১৯, ০০:০০
পদ্মা সেতুতে রেলওয়ে গার্ডার স্থাপন শুরু হয়েছে। শুক্রবার দুপুরে শরীয়তপুরের জাজিরা প্রান্তে জে-২ এবং জে-৩ পিলারে রেলওয়ে গার্ডার বসানো শুরু হয়। ইতোমধ্যে একটি গার্ডার সফলভাবে স্থাপন করা হয়েছে। এখানে বসবে আরো ৫টি আই (শুধু রেলের জন্য) গার্ডার। জাজিরা প্রান্তে ভায়াডাক্টে রেল চলাচলের জন্য এসব রেলওয়ে গার্ডার বসানো হচ্ছে। জাজিরা প্রান্তে ২৬৬ মিটার রেলওয়ে গার্ডার বসানো হবে।পদ্মা সেতুর দায়িত্বশীল এক প্রকৌশলী জানান, রেলওয়ে গার্ডার বসবে শুধু ভায়াডাক্টে। মোট ৮৪টি রেলওয়ে গার্ডার বসবে। এর মধ্যে ৩৬টি তৈরি হয়ে গেছে। বাকিগুলো তৈরির কাজ চলছে। এর মধ্যে ১ম গার্ডার বসানো হলো গতকাল শুক্রবার।জাজিরা প্রান্তে ভায়াডাক্টের ৭টি পিলারে বসানো হবে ৩৮ মিটার দৈর্ঘ্য এবং ২ দশমিক ২০ মিটারের আই গার্ডার। এর উপরের অংশের প্রস্থ ০.৬০ মিটার এবং পাদদেশের প্রস্থ ০.৮০ মিটার। একটি পিলার থেকে আরেকটি পিলার পর্যন্ত ৬টি গার্ডার বসানো হবে। জাজিরা প্রান্তে মোট গার্ডার বসানো হবে ৪২টি।এর আগে ১৯ মার্চ পদ্মা সেতুর রোডওয়ে স্লাব স্থাপন শুরু হয়। সেতুর জাজিরা প্রান্তের ৪২ নম্বর খুঁটি থেকে ৭ এফ ইউ ৩৩ নম্বর (২২ মিটার দীর্ঘ এবং দুই মিটার প্রস্থ) স্লাবটি প্রথম স্থাপন করা হয়। এই স্লাবের ওপরেই গাড়ি চলবে। তবে এই স্লাবের ওপরে পিচঢালাই একটি স্তর থাকবে। এ পর্যন্ত ৬টি রোডওয়ে স্লাব বসানো হয়েছে। ৬.১৫ কিলোমিটার দীর্ঘ মূল সেতুতে ২ হাজার ৯ শ’ ৩১টি স্লাব বসবে। আর রেলওয়ে স্লাব স্থাপন হবে ৩ হাজার ২১টি।এদিকে ২৩ এপ্রিল পদ্মা সেতুর আরও একটি স্প্যান বসানোর কথা রয়েছে। জাজিরা প্রান্তে ৩৩ ও ৩৪ নম্বর খুঁটির ওপর ‘৬সি’ নম্বর স্প্যানটি বসানোর কথা রয়েছে। সে অনুয়ায়ী লিফটিং ফ্রেম ৩৫ নম্বর থেকে খুলে এনে ৩৪ নম্বর খুঁটিতে স্থাপন করা হয়েছে। এছাড়া স্প্যানটি স্থাপনের অন্যান্য প্রক্রিয়াও চলমান রয়েছে। ক্রেনবাহী ভাসমান জাহাজটি ইতোমধ্যে কুমারভোগ কনস্ট্রাকশন ইয়ার্ডের সামনে নোঙর করা হয়েছে।   



31459,47276
ধর্ষণ বিরোধী রোড মার্চের ঘোষণা
অন্যান্য
প্রকাশ : ২০ এপ্রিল ২০১৯, ০০:০০
নুসরাত হত্যাকাণ্ডে জড়িত সোনাগাজীর ওসি মোয়াজ্জেম হোসেনসহ সকল অপরাধীদের গ্রেফতার ও পুলিশের ভূমিকার বিচার বিভাগীয় তদন্তের দাবি জানিয়েছে বিভিন্ন সংগঠন।গতকাল শুক্রবার রাজধানীর শাহবাগে এক নাগরিক অবস্থান পালন করে যৌন নিপীড়ন বিরোধী শিক্ষার্থী জোট। ওসি মোয়াজ্জেম ও উপজেলা আওয়ামী লীগ সভাপতি রুহুল আমিনকে বাঁচাতে প্রশাসন ও ক্ষমতাসীন দলের একটি অংশ তত্পর বলেও সমাবেশ থেকে অভিযোগ করা হয়। সমাবেশ থেকেই রোড মার্চের ঘোষণা দেওয়া হয়।প্রগতিশীল আন্দোলন কর্মী আকরামুল হক বলেন, এক দুজন সদস্যের কারণে পুরো পুলিশ প্রশাসনের বদনাম কখনো কাম্য নয়। তড়িত্ গতিতে নুসরাত হত্যাকাণ্ডে জড়িত ব্যক্তিদের দৃষ্টান্তমূলক শাস্তির মাধ্যমে আইনের শাসন নিশ্চিত করা হোক।ঢাকা বিশ্ববিদ্যালয়ের প্রফেসর সোনিয়া আমিন প্রশাসনের ভেতরে থাকা ধর্ষক খুনিদের আশ্রয়দাতাদের খুঁজে আইনের আওতায় আনার দাবি জানান। বিচারহীনতার রাষ্ট্র থেকে উত্তরণের জন্য আইনের শাসন সুনিশ্চিত করাই সরকারের জন্য বড় চ্যালেঞ্জ বলে উল্লেখ করেন।ঢাকা বিশ্ববিদ্যালয়ের ইতিহাস বিভাগের অধ্যাপক মেজবাহ কামাল যৌন নিপীড়ন বিরোধী শিক্ষার্থী জোটের দাবির সঙ্গে একমত পোষণ করে সরকারকে নির্মোহ থেকে বিচার কাজ পরিচালনার তাগিদ দেন। নুসরাত হত্যাকাণ্ডের সঙ্গে স্থানীয় আওয়ামী লীগ, বিএনপি, জামায়াতের যে ঐক্য তার নিন্দা করেন তিনি।যৌন নিপীড়ন বিরোধী শিক্ষার্থী জোটের আহ্বায়ক শিবলী হাসান বলেন, পুলিশ বাহিনী যথাযথভাবে দায়িত্ব পালন না করার কারণে দেশে বিচারহীনতার সংস্কৃতি প্রাতিষ্ঠানিক রূপ লাভ করছে । পুলিশ প্রশাসনকে জবাবদিহিতার আওতায় না আনলে সুশাসন প্রতিষ্ঠা করা সম্ভব না। পুলিশের বিরুদ্ধে যেহেতু সরাসরি অভিযোগ তাই পুলিশের তদন্ত কখনো সেখানে গ্রহণযোগ্য সমাধান হতে পারে না। ফেনীর পুলিশ সুপার লিখিতভাবে অভিযুক্ত ওসির পক্ষ  কীভাবে নেন সেই প্রশ্ন তুলেন তিনি।তিনি বলেন,  পুলিশের এ তদন্ত কতটুকু কার্যকরী  হবে সেই ব্যাপারে অনিশ্চিত, তাই  নুসরাত হত্যাকাণ্ডে পুলিশের ভূমিকা নিয়ে আমরা বিচার বিভাগীয় তদন্তের দাবি করছি। তিনি আরো বলেন, নারী নিপীড়ন ও নির্যাতনের প্রতিটি ঘটনা যখন পুলিশের কাছে যায় তখন তদন্ত কর্মকর্তা নিপীড়কের পক্ষ নেয় তাই বিচার পাওয়া দুরূহ হয়ে যায়। এই অবস্থা থেকে দ্রুত উত্তরণ না ঘটাতে পারলে এই সমাজ বা দেশকে রক্ষা করা সম্ভব নয়। তিনি ঢাকা থেকে সোনাগাজীতে খুব শিগগিরই রোড মার্চের ঘোষণা দেন এবং পর্যায়ক্রমে দেশব্যাপী ধর্ষণ বিরোধী এই রোড মার্চ ও র্যালি চলবে বলে জানানো হয়।অনুষ্ঠানে সংহতি প্রকাশ করেন সচেতন নাগরিক গোষ্ঠী, নিজেরা করি, বাংলাদেশ উদীচী শিল্পীগোষ্ঠীসহ নানা শ্রেণি পেশার মানুষ। অন্যদের মধ্যে বক্তব্য রাখেন সফল নারী ব্যবসায়ী আইরিন রাব্বানী, সাংস্কৃতিক আন্দোলন কর্মী সানজিদা কাজী, টুটলি রহমান, কানিজ আলমাস, সোনিয়া পান্নি, জেরিন দেলোয়ার, নাশিদ কামাল, মুনমুন রহমান প্রমুখ।  



31460,47277
যশোরে নকল ওষুধ কারখানা, বিপুল নকল ওষুধ জব্দ
অন্যান্য
প্রকাশ : ২০ এপ্রিল ২০১৯, ০০:০০
যশোরের নওয়াপাড়ায় একটি নকল ওষুধ কারখানা শনাক্ত করেছে র্যাব। ‘লাইফকেয়ার নিউট্রাসিউটিক্যাল’ নামের ওই অবৈধ কারখানায় অভিযান চালিয়ে বিপুল পরিমাণ ‘সেকনো ২০’ (গ্যাসট্রিক আলসার প্রতিরোধক) নামের নকল ওষুধ উদ্ধার করা হয়েছে। জব্দ করা হয়েছে বিপুল পরিমাণ ওষুধ তৈরির কাঁচামাল, কাগজপত্র ও দুটি আধুনিক মেশিনসহ বিভিন্ন মালামাল। অভিযানে আটক হয়েছে ভ্যান চালক একই গ্রামের মৃত ইয়াছিন মোল্যার ছেলে আল-আমিন (২৭)। তবে কারখানার মালিক আতাউর রহমান প্রিন্স পলাতক রয়েছেন। বৃহস্পতিবার সন্ধ্যায় র্যাব এ অভিযান শুরু করে। শুক্রবার বিকেল পর্যন্ত মালামাল জব্দ করার পর র্যাব স্থানীয় সাংবাদিকদের ব্রিফ করে।যশোরের অভয়নগর উপজেলা পরিষদ ও আকিজ জুট মিলের মাঝামাঝি গুয়াখোলা গ্রামে খানজাহান আলী সড়কের ৪৬৪নং বাড়িতে লাইফকেয়ার নিউট্রাসিউটিক্যাল্স (ফুড অ্যান্ড ফিড ডিভিশন) নামে নকল ওষুধ তৈরির এ প্রতিষ্ঠানটি গড়ে তোলা হয়।র্যাব-৬ এর কম্পানি কমান্ডার এএসপি মো. সুরাত আলী সাংবাদিকদের জানান, গোপন সংবাদের ভিত্তিতে তারা জানতে পারেন গুয়াখোলা গ্রামে লাইফকেয়ার নিউট্রাসিউটিক্যাল্স (ফুড অ্যান্ড ফিড ডিভিশন) নামের একটি নকল ওষুধ তৈরির কারখানা রয়েছে। খবর পেয়ে এ কারখানায় অভিযান চালানো হয়। এসময় মালিকপক্ষের কাউকে পাওয়া যায়নি। পাওয়া যায়নি কারখানায় ওষুধ তৈরির কোনো বৈধ কাগজপত্র। একটি মোটরচালিত ভ্যানে করে প্যাকেটজাত ‘সেকনো-২০’ নামের ওষুধ নেওয়ার সময় ভ্যানচালক আল-আমিনকে আটক করা হয়।পরে দুইতলা ভবনের নিচ তলায় প্রায় সাড়ে ৫শ’ পিস ‘সেকনো-২০’ নামের প্যাকেটকৃত ওষুধ, বিপুল পরিমাণ ওষুধ তৈরির কাঁচামাল, প্যাকেট করার দুটি আধুনিক মেশিন, ১০টি সাদা কাপড়ের পোশাকসহ কাগজপত্র ও বিভিন্ন মালামালের সন্ধান পাওয়া যায়— যা পরবর্তীতে জব্দ করা হয়। জব্দকৃত মালামালের আনুমানিক মূল্য কয়েক কোটি টাকা হতে পারে।র্যাব কর্মকর্তা জানিয়েছেন, প্রতিষ্ঠানসহ মালিকের বিরুদ্ধে পৃথক মামলা দায়ের করা হবে। তদন্তের স্বার্থে প্রতিষ্ঠানের সাথে জড়িতদের নাম প্রকাশ করতে রাজি হননি তিনি।আটক ভ্যান চালক আল-আমিন জানান, আতাউর রহমান প্রিন্স নামের একজন তাকে দুই কার্টন ওষুধ নওয়াপাড়া বাজারে একটি কুরিয়ার সার্ভিস অফিসে দিয়ে আসতে বলে চলে যায়। এর বেশি কিছু সে জানে না। পরে র্যাব তাকে আটক করে। 



31461,47278
নির্মাণের ২ মাসের মাথায় ধসে পড়ল দেয়াল
অন্যান্য
প্রকাশ : ২০ এপ্রিল ২০১৯, ০০:০০
কুমিল্লা সিটি করপোরেশন (কুসিক) এলাকার নোয়াগাঁও-বেলতলী সড়কের নোয়াগাঁও রেল গেইটের পূর্ব অংশে রিটেইনিং ওয়াল নির্মাণের দুই মাস না যেতেই বৃহস্পতিবার অন্তত দুইশ মিটার ওয়াল ধসে খালে পড়েছে। প্রায় দশ কোটি টাকার ওই প্রকল্পের নির্মাণ কাজের গুণগত মান নিয়ে ঠিকাদারী প্রতিষ্ঠানসহ সংশ্লিষ্টদের বিরুদ্ধে দুর্নীতির অভিযোগ উঠেছে। এ ঘটনা তদন্তের জন্য কুসিকের প্রধান প্রকৌশলী শফিকুর রহমানকে প্রধান করে ৩ সদস্যের কমিটি গঠন করা হয়েছে।কমিটির অপর দুই সদস্য হলেন কুসিকের তত্ত্বাবধায়ক প্রকৌশলী শেখ মো. নুরুল্লাহ ও কুসিক ২১নং ওয়ার্ড কাউন্সিলর কাজী মাহবুবুর রহমান। কুসিক সূত্রে জানা যায়, কুমিল্লা নগরীর উত্তর চর্থা নওয়াব বাড়ি চৌমুহনী এলাকা থেকে নোয়াগাঁও হয়ে নগরীর বেলতলী এলাকার ব্রিজ পর্যন্ত ৯ কিলোমিটার দৈর্ঘ্যের রাস্তার পার্শ্বে দৃষ্টিনন্দন রিটেইনিং ওয়াল নির্মাণের কাজ পায় এমসিএইচএল এবং হক এন্টারপ্রাইজ নামের দুইটি ঠিকাদারি প্রতিষ্ঠান। প্রায় দুই মাস আগে নোয়াগাঁও এলাকায় ওই ওয়াল নির্মাণ কাজ সম্পন্ন করা হয়। কিন্তু গত বৃহস্পতিবার সকালে ওয়ালটি ধসে খালে পড়ে যায়।রিটেইনিং ওয়ালটি ধসে পড়ায় স্থানীয় বাসিন্দাদের মাঝে ক্ষোভের সৃষ্টি হয়েছে। ওই এলাকার শিক্ষক আবদুল মান্নান, ব্যবসায়ী শরীফুল ইসলাম, কৃষক আবু তাহেরসহ স্থানীয়রা সাংবাদিকদের কাছে অভিযোগ করে বলেন, রিটেইনিং ওয়ালটি বাহ্যিকভাবে সুন্দর দেখালেও অত্যন্ত নিম্নমানের কাজ হয়েছে। নোয়াগাঁও থেকে বেলতলী পর্যন্ত বিভিন্ন জায়গায় এই রিটেইনিং ওয়ালের কোথাও বাঁকা ও ফাঁটল দেখা দিয়েছে।কুসিকের  ২১নং ওয়ার্ড কাউন্সিলর কাজী মাহবুবুর রহমান বলেন, ‘ঘটনাস্থল পরিদর্শন করেছি। বিষয়টি সিটি করপোরেশনের প্রকৌশল বিভাগ তদারকি করেছে। তাই রিটেইনিং ওয়াল ধসে পড়ার কারণ উদঘাটনসহ পরবর্তী করণীয় নিয়ে তারা সিদ্ধান্ত নেবেন।’শুক্রবার সন্ধ্যায় কুসিকের ভারপ্রাপ্ত সচিব প্রকৌশলী আবু সায়েম ভুঁইয়া বলেন, ‘এমসিএইচএল এবং হক এন্টারপ্রাইজ নামের দুইটি ঠিকাদারি প্রতিষ্ঠান যৌথভাবে কাজটি পেয়েছে। আমি ঢাকা আছি। বিষয়টি জেনেছি। ধসে পড়া স্থানটি দেড়শ ফুট হতে পারে। ওই এলাকার কাজটি পুরো কাজের একটি আলাদা অংশ। ধসে পড়া কাজের সঙ্গে পুরো কাজের গুণগত মানের তুলনা করা যাবে না। প্রকল্পের কাজ এখনো চলছে, ঠিকাদারি প্রতিষ্ঠানকে বিল পরিশোধ করা হয়নি। তবে কী কারণে ওয়ালটি ধসে পড়েছে তা খতিয়ে দেখে ব্যবস্থা নেওয়া হবে।’কুসিক মেয়র মো. মনিরুল হক সাক্কু সাংবাদিকদের বলেন, ‘রিটেইর্নিং ওয়াল ধসে পড়ার খবর পেয়ে বৃহস্পতিবার সিটি করপোরেশনের প্রকৌশলীরা পরিদর্শন করেছেন। তাদের সাথে ওয়ার্ল্ড ব্যাংকের কর্মকর্তারাও ছিলেন। ওই রাস্তা দিয়ে রেল লাইন নির্মাণের ভারি যানবাহন চলাচলের কারণে ওয়ালটি ধসে পড়তে পারে বলে প্রাথমিকভাবে ধারণা করছি। ঘটনা তদন্তের জন্য ৩ সদস্যের কমিটি গঠন করা হয়েছে। কমিটিকে আগামী এক সপ্তাহের মধ্যে প্রতিবেদন দাখিলের জন্য বলা হয়েছে। প্রতিবেদন পাওয়ার পর পরবর্তী ব্যবস্থা নেওয়া হবে।’ 



31462,47279
যেভাবে এলো পবিত্র শবেবরাত
অন্যান্য
প্রকাশ : ২০ এপ্রিল ২০১৯, ০০:০০
আগামীকাল রবিবার দিবাগত রাতে পালিত হবে পবিত্র শবেবরাত। দেশের ধর্মপ্রাণ মুসলমানরা প্রস্তুতি নিচ্ছেন রাতভর ইবাদত-বন্দেগি, তাসবিহ-তাহলিল-কোরআন তেলাওয়াত ও পরদিন রোজা রাখার। ঘরে ঘরে হালুয়া-রুটি-গোস্ত-পায়েস-শিরনী-ফিরনী-মিস্টান্নসহ উপাদেয় খাদ্য-খাবার তৈরির জন্য গৃহিণীরা ব্যস্ত। কাল দিবসের সূর্য অস্ত গেলেই চরাচর ঘিরে নিবে এক ধর্মীয় উত্সবের আবহ। মসজিদগুলো ভরে উঠবে। ইমাম সাহেবরা বয়ান করবেন। মুসল্লিরা নামাজ আদায় করবেন। আত্মীয়-স্বজনরা পরস্পরের বাসা-বাড়িতে ঘুরবেন। পাড়ায় পাড়ায় আনন্দধারা বইবে। অনেকে যাবেন গোরস্থানে মৃত স্বজনদের জন্য দোয়া করতে। আলোক সজ্জায় উদ্ভাসিত করা হবে মসজিদ, পীরের মাজার, খানকাসহ বিভিন্ন ধর্মীয় প্রতিষ্ঠান। কবি গোলাম মোস্তফার ভাষায়-‘সারা মুসলিম দুনিয়ায় আজি এসেছে নামিয়া ‘শবেবরাত’/ রুজি-রোজগার-জান-সালামত্ বণ্টন করা পুণ্য রাত/এসো বাংলার মুসলেমিন/হূতবঞ্চিত নিঃস্ব দীন/ভাগ্য-রজনী এসেছে মোদের, কর মোনাজাত-পাতো দু’হাত/বলো, কথা দাও, সাড়া দাও আজি, জবাব দাও এ প্রার্থনার/যদি নাহি দাও/খাবো না আমরা আজি এ ফিরনী-রুটি তোমার।’এই শবেবরাত পালন নিয়ে আলেম-ওলামা ও ধর্মচিন্তাবিদদের মধ্যে মতভেদ থাকলেও উনিশ শতকের শেষের দিক থেকে বাংলাদেশে ঘটা করেই পালিত হয়ে আসছে। একটি মাত্র ‘হাসান’ হাদিসে এটাকে ‘লাইলাতুন নিসফি মিন শাবান’ বলা হয়েছে। এই রাতকে লাইলাতুল বরায়াতও বলা হয়। মুহাক্কিক আলেম ও ইসলামের বিশেষজ্ঞগণ এই রাতে বিশেষ কোনো ইবাদতের নির্দেশ নেই বলে মনে করেন।কেবলমাত্র বাংলাদেশ, ভারত, পাকিস্তান, ইরানসহ কয়েকটি দেশে শবেবরাত পালনের ব্যাপকতা লক্ষ্য করা যায়। সৌদি আরবে শবেবরাতের কোনো অস্তিত্ব নেই। ইরানে শবেবরাত শিয়া মাজহাবের দ্বাদশ ইমাম হযরত ইমাম মাহদির জন্মদিন হিসেবে পালিত হয়। এই রাতে ইরানের সর্বত্র আলোক সাজসজ্জা করা হয় ও বিশেষ মাহফিলের আয়োজন করা হয়।হাদিস জগতের সবচেয়ে বিশুদ্ধতম গ্রন্থ বুখারি ও মুসলিম শরিফে লাইলাতুন নিসফি মিন শাবান নিয়ে কোনো হাদিস পাওয়া যায় না। তবে সিহাহ সিত্তার অন্যান্য গ্রন্থে এ সম্পর্কে একাধিক হাদিস পাওয়া যায়।  যেমন ইবনে মাজাহর ১৩৮৮ নম্বর হাদিসে উল্লেখ করা হয়েছে, রাসুল সাল্লাল্লাহু আলাইহে ওয়া সাল্লাম বলেছেন, যখন মধ্য শাবানের রজনী আসে, তখন তোমরা রাতে দণ্ডায়মান থাকো এবং দিবসে সিয়াম পালন করো। কারণ, ওই দিন সূর্যাস্তের পর মহান আল্লাহ দুনিয়ার আকাশে অবতরণ করেন এবং বলেন, কোনো ক্ষমা প্রার্থনাকারী আছে কি? আমি তাকে ক্ষমা করে দেব। কোনো রিজিক তালাশকারী আছে কি? আমি তাকে রিজিক প্রদান করব। কোনো দুর্দশাগ্রস্ত ব্যক্তি আছে কি? আমি তাকে মুক্ত করব। এভাবে সুবহে সাদিক উদয় পর্যন্ত চলতে থাকে। হাদিসের ইমামদের মত অনুযায়ী, এই হাদিস অত্যন্ত দুর্বল।কিন্তু বুখারি ও মুসলিম শরিফে এসেছে, রাসুলুল্লাহ সাল্লাল্লাহু আলাহে ওয়া সাল্লাম বলেছেন, আমাদের প্রতিপালক প্রতি রাতের শেষ এক-তৃতীয়াংশ বাকি থাকতে দুনিয়ার আকাশে অবতরণ করে বলেন, আমাকে ডাকার কেউ আছে কি? আমি তার ডাকে সাড়া দেবো। আমার কাছে চাওয়ার কেউ আছে কি? আমি তাকে তা প্রদান করবো। আমার কাছে ক্ষমা চাওয়ার কেউ আছে কি? আমি তাকে ক্ষমা করবো।বুখারি ও মুসলিমের এই সহিহ হাদিস দ্বারা বোঝা যাচ্ছে যে, মুমিনের প্রতি রাতই ফজিলতপূর্ণ। অনুরূপভাবে সিহাহ সিত্তার অন্যতম হাদিস গ্রন্থ তিরমিজি শরিফে উল্লেখ রয়েছে, হযরত আয়েশা সিদ্দিকা (রা) থেকে বর্ণিত, তিনি বলেন, এক রাতে আমি রাসুলুল্লাহ সাল্লাল্লাহু আলাহে ওয়া সাল্লামকে খুঁজে পেলাম না। তখন বের হয়ে দেখি তিনি জান্নাতুল বাকিতে আকাশের দিকে মাথা উঁচু করে রয়েছেন। তিনি বললেন, তুমি কি আশঙ্কা করছিলে যে আল্লাহ ও তাঁর রাসুল তোমার ওপর অবিচার করবেন। আমি বললাম, হে আল্লাহর রাসুল সাল্লাল্লাহু আলাহে ওয়া সাল্লাম আমি ধারণা করেছিলাম যে আপনি আপনার অন্য কোনো স্ত্রীর নিকট গমন করছেন। অতঃপর তিনি বলেন, নিশ্চয়ই মহিমান্বিত পরাক্রান্ত আল্লাহ মধ্য শাবানের রাতে দুনিয়ার আকাশে অবতরণ করেন। অতঃপর তিনি ‘কালব গোত্রের মেষপালের পশমের অধিক সংখ্যককে ক্ষমা করেন।’ইমাম বুখারি (রা) ওই হাদিসটিকে দুর্বল বলে আখ্যায়িত করেছেন। এ রাতের বিষয়ে চার ইমামের ভিন্ন ভিন্ন মত পাওয়া যায়। ইমাম মালেক (র) ও তাঁর অনুসারী ফকিহ ও ইমামগণ ওই রাতে বিশেষ ইবাদত পালন করতে নিষেধ করেছেন। ইমাম শাফেয়ী (র)-এর মতে, এ রাতে ব্যক্তিগতভাবে একাকী নিজ গৃহের মধ্যে ইবাদত ও দোয়া মোনাজাতে থাকা মুস্তাহাব। ইমাম আবু হানিফা (র) ও ইমাম আহমদ (র) এ বিষয়ে কোনো সুস্পষ্ট মত ব্যক্ত করেননি।কিভাবে এলো শবেবরাত?ইতিহাস ঘেঁটে দেখা যায়, শবেবরাত বলে ৪০০ হিজরির আগে কিছু ছিল না। রাসুলুল্লাহ সাল্লাল্লাহু আলাহে ওয়া সাল্লাম এর দীর্ঘ ২৩ বছরের নবুওয়াতী জীবনে, এমনকি সাহাবীদের যুগেও এই ধরনের কোনো দিবস পালনের কথা ইসলামের ইতিহাসে নেই। শবেবরাত সর্বপ্রথম চালু হয়েছিল ৪৪৮ হিজরিতে বায়তুল মুকাদ্দাসে (মাসজিদুল আকসায়)। তত্কালে সেখানকার ইমামগণ বাদশার কাছে নিজেদের জনপ্রিয়তা প্রমাণ করার জন্য শাবানের রাতে মসজিদে উপস্থিত লোকদের মাঝে বহু ফযিলতের ওয়াজ ও নামাযের অশেষ নেকী পাওয়ার বানোয়াট বিবরণ পেশ করতেন। যে ইমাম শবেবরাতের যত বেশি বানোয়াট ওয়াজ ও তাফসীর করতে পারতেন সে মসজিদে তত বেশি লোক জমা হতো। ইমামদের এই ভিড় বাড়ানোর উদ্দেশ্য ছিল বাদশাহর নিকট তাদের জনপ্রিয়তা প্রমাণ করা। বাদশাহ গদির স্বার্থে জনপ্রিয় লোকদের হাতে রাখতে চাইতো। তাই ইমামদের মধ্যে জনপ্রিয়তার লড়াইয়ে শ্রেষ্ঠত্ব প্রমাণে এই শবেবরাতকে নির্বাচিত করেছিল। জনপ্রিয়তার মাপকাঠিতে ইমামদের মর্যাদা বিচার করতো বাদশাহ। সে সময়ের বাদশা ছিলেন ধর্মের ব্যাপারে উদাসীন। বাদশার সমর্থন থাকায় শবেবরাত উদযাপন আরো জাঁকজমক ও জনপ্রিয় হয়ে ওঠে। তবে সে যুগের হক্বপন্থি আলেমগণ এ নতুন বিদ’আত বা নতুন আবিষ্কৃত ইবাদত পালনের বিরুদ্ধে নিজেদের সাধ্যানুযায়ী প্রতিরোধ গড়ে তুলেন। কিন্তু সমাজের অজ্ঞ লোকেরা হক্বপন্থি আলেমদের কথা শ্রবণ না করে বিদ’আতীদের অনুসরণ করতে থাকে। এ বিদ’আতটি পৃথিবীতে বেশিদিন টিকতে পারেনি। বিদ’আতটি সৃষ্টির পর মাত্র ৩৫২ বছর চালু ছিলো। জনপ্রিয়তা পাবার পরও একসময় তা জেরুজালেম, সিরিয়া, মিশর, ইরাকসহ প্রায় সকল দেশেই আবার বন্ধ হয়ে যায়। কিন্তু বিচ্ছিন্নভাবে ইরানের শিয়াদের কিছু অঞ্চলে তা চালু থেকে যায়। সেই সময় ভারতবর্ষে মুসলমানদের সংখ্যা বাড়ছিল। ভারতের কিছু নও-মুসলিম ইরানে বিস্তার লাভ করা এই শবেবরাত ভারতেও প্রচলন করলো। এই নও-মুসলিমরা পূর্বে ছিল হিন্দু। তারা হিন্দুদের দীপালি পূজার মতো শবেবরাতের রাতে মোমবাতি, আগরবাতি জ্বালাতো। তারপর তা ধীরে ধীরে ভারতবর্ষের সর্বত্র ছড়িয়ে পড়ে। তারা সলাতুর রাগায়েব নামে চালু করে একটি নামায। এই নামায ১০০ রাকাত। এটাই শবেবরাতের নামায বলে খ্যাত।বাংলাদেশে হালুয়া-রুটির প্রচলন যেভাবে—শবেবরাতের অন্যতম অনুষঙ্গ হালুয়া-রুটি। ইতিহাসবিদ অধ্যাপক মুনতাসির মামুন তার গবেষণায় জানাচ্ছেন, ১৯শ শতকের শেষের দিকে ঢাকার নবাবরা বেশ ঘটা করেই শবেবরাত পালন করতেন, সে সময়ে ঢাকার নবাবরা শবেবরাতের আলোকসজ্জা করতেন। এরপর পাশাপাশি মিষ্টি বিতরণ করতেন। সে সময়ে যেহেতু মিষ্টির দোকান খুব একটা প্রচলিত ছিল না, সেজন্য মিষ্টি জাতীয় খাদ্য বানানোর উপাদান দিয়ে বাড়িতে হালুয়া তৈরির প্রচলন শুরু হয়। ধীরে-ধীরে এর বিস্তার ঘটতে থাকে। মূলত সে সময়ে হিন্দুদের আধিপত্য থাকার কারণে সেটিকে মোকাবেলার জন্য ঢাকার নবাবরা শবেবরাত খুব ঘটা করে আয়োজন করতেন। সেই সিলসিলা এখনো চলছে।



31463,47280
যেভাবে রক্ষা পেল নটর ডেম গির্জার মূল্যবান সম্পদ
অন্যান্য
প্রকাশ : ২০ এপ্রিল ২০১৯, ০০:০০
প্যারিসের ঐতিহাসিক নটর ডেম গির্জার আগুনে ছাদ ও পিরামিড সাদৃশ কাঠামোর প্রায় পুরোটাই ধসে গেলেও পাথরে নির্মিত মূল কাঠামো ও ঘণ্টার দুটি টাওয়ার রক্ষা পেয়েছে। অগ্নিনির্বাপক বাহিনীর সদস্যদের আন্তরিকতা এবং বুদ্ধিদীপ্ত পরিশ্রমের কারণে রক্ষা পেয়েছে মধ্যযুগে নির্মিত গির্জার ভেতরে থাকা মূলবান সব শিল্পকর্মগুলো। ৮৫০ বছরের প্রাচীন এই ভবনটিতে ছিল খ্রিস্টানদের মহাপবিত্র ‘ক্রাউন অব থর্নস’। এছাড়া মহামূল্যবান অনেক শিল্পকর্ম, চিত্রকর্মও অক্ষত অবস্থায় উদ্ধার করা সম্ভব হয়েছে।গির্জায় আগুন লাগার সাথে সাথে কাজ শুরু করে অগ্নিনির্বাপণ কর্মীরা। ‘ক্রাউন অব থর্নস’ উদ্ধারে কর্ম তত্পরতা শুরু করলেও বিপত্তি দেখা দেয় সেখানকার কঠোর নিরাপত্তার কারণে। উদ্ধারকারীদের কারোরই ‘নিরাপত্তা তালা’ খোলার কোড জানা ছিল না। বেশ খানিকক্ষণ অপেক্ষা করার পর একজন কর্মকর্তা বিশেষ একটি চাবি নিয়ে হাজির হন। অবশেষে সেই চাবি দিয়ে নিরপত্তা তালা খুলে সেখানে প্রবেশ করেন গির্জার যাজক এবং অগ্নিনির্বাপণ কর্মীরা। দ্রুত ভল্ট ভেঙ্গে উদ্ধার করা হয় ‘ক্রাউন অব থর্নস’। ১৮৯৬ সাল থেকে এটি সুরক্ষিত রয়েছে একটি ক্রিস্টাল টিউবের মধ্যে। খ্রিস্টান ধর্মাবলম্বীদের বিশ্বাস যিশু খ্রিস্টকে ক্রুশবিদ্ধ করার সময় তার মাথায় এই মুকুটটি ছিল।ক্রাউন অব থর্নসের মতো কয়েক শতকের পুরনো কিছু দুর্লভ চিত্রকর্মও উদ্ধার করা হয়েছে নটর ডেম ক্যাথেড্রাল থেকে। রক্ষা পাওয়া মূল্যবান সম্পদের মধ্যে রয়েছে ফরাসি সম্র্রাট নবম লুইসের ব্যবহূত জিনিসপত্র। তার সময়ের অনেক মূল্যবান শিল্পকর্মও রক্ষা পেয়েছে আগুনের হাত থেকে। ত্রয়োদশ শতকের ‘দি ট্রায়ো অব রোজ উইন্ডোজ’ এবং পৃথিবীর অন্যতম বিখ্যাত বাদ্যযন্ত্র ‘দি অরিজিনাল গ্রেট অরগানটিও রক্ষা করেছেন অগ্নিনির্বাপণ কর্মীরা।গির্জা সংস্কারে নিযুক্তদের কয়েকজন দুর্দান্ত ভূমিকা রাখেন। কারণ তাদের জানা ছিল কোথায় কোথায় মূল্যবান শিল্পকর্ম এবং ভাস্কর্যগুলো রয়েছে। দুর্লভ শিল্পকর্মগুলোকে উদ্ধার করে দ্রুত বাক্সবন্দি করে সেগুলোকে তোলা হয় ট্রাকে। ট্রাকে করে এসব শিল্পকর্মগুলোর বেশ কিছু নিয়ে যাওয়া হয়েছে প্যারিসের লুভর মিউজিয়ামে। দেশটির সংস্কৃতি মন্ত্রণালয়ের পক্ষ থেকে জানানো হয়েছে, লুভর মিউজিয়ামে রাখা এসব চিত্রকর্মগুলোর বেশ কিছু কপি তৈরি করা হবে আগামীতে।ভবনটি রক্ষায় অগ্নিনির্বাপক বাহিনীর সদস্যদের তত্পরতার প্রশংসা করেছেন ফরাসি প্রেসিডেন্ট ইমানুয়েল ম্যাত্রেঁদ্ধা। তিনি বলেন, অগ্নিনির্বাপণ কর্মীদের তত্পরতায় আরো খারাপ পরিস্থিতি এড়ানো সম্ভব হয়েছে। -সিএনএন



31464,47281
যুক্তরাষ্ট্রের রাষ্ট্রদূত মিলারের চট্টগ্রাম সফর
জাতীয়
প্রকাশ : ১৯ এপ্রিল ২০১৯, ২২:৫৭
বাংলাদেশে নিযুক্ত যুক্তরাষ্ট্রের রাষ্ট্রদূত আর্ল আর মিলার ১৬-১৯ এপ্রিল (শুক্রবার) পর্যন্ত চট্টগ্রাম সফর করেন। দ্বিপক্ষীয় বাণিজ্য ও বিনিয়োগ এবং যুক্তরাষ্ট্র ও বাংলাদেশের মধ্যে ক্রমবর্ধমান সামরিক সহযোগিতা এগিয়ে নেওয়া এবং দুদেশের জনগণের মধ্যে সম্পর্ক জোরদার করা ছিল তার এ সফরের উদ্দেশ্য।চট্টগ্রামে রাষ্ট্রদূত মিলার যুক্তরাষ্ট্রের বেসরকারি জ্বালানি কোম্পানি ‘এক্সিলারেট’ পরিদর্শন করেন। বঙ্গোপসাগরে নির্মিত ‘এক্সিলারেট’ এর ফ্লোটিং স্টোরেজ অ্যান্ড রিগ্যাসিফিকেশন ইউনিট (এফএসআরইউ) চট্টগ্রামের ৬০ লাখ অধিবাসী ও এর সমগ্র শিল্প এলাকার জন্য বিদ্যুৎ উৎপাদন করতে প্রাকৃতিক গ্যাস সরবরাহ করছে। এফএসআরইউ প্রতিদিন ৫০ কোটি কিউবিক ফুট গ্যাস রিগ্যাসিফিকেশন করতে সক্ষম। এর ফলে বাংলাদেশের নিজস্ব প্রাকৃতিক গ্যাসের ভাণ্ডার নির্ভরযোগ্যভাবে ব্যবহারের সক্ষমতা বাড়ছে।মিলার স্থানীয় শিল্প সম্পর্কে আরও জানতে ব্যবসায়ী নেতাদের সঙ্গে সাক্ষাত করেন। এসব শিল্প বাংলাদেশ ও যুক্তরাষ্ট্র উভয় দেশের অর্থনৈতিক উন্নয়নে অবদান রাখছে। তিনি চট্টগ্রাম বন্দর কর্তৃপক্ষের চেয়ারম্যানের সঙ্গে সাক্ষাত করেন এবং দেশের ৯০ শতাংশের বেশি বাণিজ্য পরিচালিত হওয়া বন্দরটির সেবাসমূহ ঘুরে দেখেন। তারা বন্দরের উন্নয়ন ও অন্যান্য নির্মাণ কাজে যুক্তরাষ্ট্রের বেসরকারি বিনিয়োগকারীদের সম্ভাব্য গুরুত্বপূর্ণ ভূমিকা নিয়ে আলোচনা করেন। রাষ্ট্রদূত একটি জাহাজভাঙা ইয়ার্ড ও একটি স্টিল রিরোলিং মিলও পরিদর্শন করেন। তিনি শ্রমিক অধিকার ও তাদের নিরাপত্তার গুরুত্ব পুনর্ব্যক্ত করেন এবং শ্রমিক ও পরিবেশের সুরক্ষাদান ও শিশুশ্রমের অবসান ঘটানোর জন্য ব্যবসায়ী নেতাদের প্রতি আহ্বান জানান।যুক্তরাষ্ট্র-বাংলাদেশ স্পেশাল ওয়ারফেয়ার ড্রাইভিং অ্যান্ড স্যালভেজ (এসডব্লিউএডিএস) মহড়ার সমাপনী অনুষ্ঠানে রাষ্ট্রদূত দুইদেশের মধ্যে ক্রমবর্ধমান সামরিক সম্পর্কের সমর্থনে বক্তব্য দেন। এ মহড়ার মধ্যে ছিল মানবাধিকার, প্রাথমিক চিকিৎসা ও মিশন পরিকল্পনা বিষয়ক মডিউল। রাষ্ট্রদূত মিলার ২০০৫ সালে জাতিসংঘের শান্তিরক্ষা অপারেশনে (পিস কিপিং অপারেশনে বা  পিকেও) নিহত সীম্যান মোহাম্মদ নুরুল ইসলামের সমাধিতে পুস্পস্তবক দিয়ে শ্রদ্ধা জানান এবং একটি গাছের চারা রোপন করেন। তিনি জাতিসংঘের শান্তিরক্ষা অপারেশনে নিহত মোট ১৪৬ জন বাংলাদেশির প্রতিও শ্রদ্ধা নিবেদন করেন এবং আন্তর্জাতিক শান্তি ও নিরাপত্তা রক্ষায় মিশনে প্রদত্ত সেনাসংখ্যায় বিশ্বে দ্বিতীয় বাংলাদেশের অবদানের প্রশংসা করেন।রাষ্ট্রদূত মিলার এছাড়াও চট্টগ্রাম ইন্ডিপেন্ডেন্ট ইউনিভার্সিটিতে (সিআইইউ) স্থাপিত ‘আমেরিকান কর্নার’ পরিদর্শন করেন। সেখানে তিনি দুইবারের ফুলব্রাইট ফেলো সিআইইউ এর উপাচার্য ড. মাহফুজুল হক চৌধুরীর সঙ্গে সাক্ষাত করেন। তিনি বিশ্ব অটিজম সচেতনতা দিবস উপলক্ষে অটিজম নিয়ে সচেতনতা বিষয়ক একটি অনুষ্ঠানে স্থানীয়দের সঙ্গে অংশ নেন। রাষ্ট্রদূত মিলার যুক্তরাষ্ট্রে পড়াশোনার সুযোগ-সুবিধা এবং ‘আমেরিকান কর্নার’ এ প্রদত্ত এডুকেশন ইউএসএ তথ্য ও সেবাগুলো তুলে ধরেন। পরে তিনি এশিয়ান ইউনিভার্সিটি ফর উইমেন এর প্রতিষ্ঠাতা ও উপাচার্যের সঙ্গে দেখা করেন এবং রোহিঙ্গা শিক্ষার্থীসহ নারীদের শিক্ষা ও নেতৃত্বের দক্ষতার উন্নয়নে অবদানের জন্য তাদের সাধুবাদ জানান।রাষ্ট্রদূত মিলার চট্টগ্রাম ওয়ার সেমেটারি পরিদর্শন করেন। তিনি দ্বিতীয় বিশ্ব যুদ্ধের সময় ব্রিটিশ রয়্যাল এয়ার ফোর্সের সদস্য হিসেবে লড়াইয়ের সময় নিহত আমেরিকান পাইলট উইলিয়াম বি.রাইসের সমাধিতে পুষ্পস্তবক অর্পণ করেন। রাষ্ট্রদূত ওই যুদ্ধে নিহত সবার আত্মত্যাগকে সম্মান জানাতে ‘ক্রস অব রিমেমব্রান্স’ এ-ও পুস্পস্তবক দিয়ে শ্রদ্ধা নিবেদন করেন।ইত্তেফাক/আরকেজি



31465,47282
মিটারপ্রতি ফি ৪৫০ টাকা আদায় ৪ থেকে ৭ হাজার
অন্যান্য
প্রকাশ : ২০ এপ্রিল ২০১৯, ০০:০০
পঞ্চগড়ে পল্লী বিদ্যুত্ সংযোগ পেতে গ্রাহকের মিটারের জামানত ও সদস্য ফি বাবদ ৪৫০ টাকা জমা দেওয়ার কথা। কিন্তু এখানে এ সংযোগ পাওয়ার জন্য গ্রাহককে মিটার প্রতি ৪ থেকে ৭ হাজার টাকা দিতে বাধ্য করা হয়েছে। পল্লী বিদ্যুত্ সমিতির ঠিকাদার ও কর্মকর্তাদের নামে স্থানীয় দালালরা এই টাকা আদায় করেছে। স্থানীয় জনপ্রতিনিধি ও প্রভাবশালী ব্যক্তির সিন্ডিকেট এ টাকা উত্তোলন করে। উত্তোলনকৃত টাকার কিছু অংশ ঠিকাদার ও কর্মকর্তাদের দিয়ে অবশিষ্ট টাকা ভাগাভাগি করে নেওয়া হয়েছে বলে অভিযোগ পাওয়া গেছে।পঞ্চগড়ের দেবীগঞ্জ উপজেলার শালডাঙ্গা ইউনিয়নের বন্দিরামসহ আশপাশের কয়েকটি গ্রামের বাসিন্দাদের অভিযোগে জানা গেছে, শত শত গ্রাহকের কাছ থেকে শালডাঙ্গা ইউনিয়ন পরিষদের সদস্য অবিনাশ চন্দ্র রায়ের নেতৃত্বে স্থানীয় আওয়ামী লীগ নেতা আব্দুল মান্নান, দামানীগ্রাম সরকারি প্রাথমিক বিদ্যালয়ের সহকারী শিক্ষক রেজাউল করিম, নব কুমার, হাবিবুর রহমান হবি, মজনুসহ কতিপয় দালাল গ্রামের প্রত্যেক গ্রাহকের কাছ থেকে ৪ হতে ৭ হাজার টাকা উত্তোলন করে। সম্পূর্ণ বিনামূল্যে বিদ্যুত্ লাইন নির্মাণ হলেও উল্লিখিত লোকজন বিদ্যুত্ আনার জন্য পল্লী বিদ্যুত্ সমিতির নির্বাহী প্রকৌশলী ও ঠিকাদারসহ বিভিন্ন কর্মকর্তাকে উেকাচ দেওয়ার কথা বলে তাদের কাছ থেকে এসব টাকা উত্তোলন করে বলে গ্রামবাসীরা জানিয়েছে। টাকা না দিলে বিদ্যুত্ সংযোগ না পাওয়ার ভয়ে গ্রাহকদের অনেকেই ধার-কর্জ করে, সুদের ওপর টাকা নিয়ে এবং বিভিন্ন সমিতি ও এনজিও থেকে ঋণ নিয়ে টাকা পরিশোধ করেছেন। শুধু এই এলাকাতেই নয় দেবীগঞ্জের কলোনীপাড়া, হাতিডুবা, ফুলপুকুরী, বানুরহাট, খারিজা কাটনহারী গ্রামের অনেক গ্রাহকের কাছ থেকেও অবিনাশ মেম্বার মিটার প্রতি ৪ থেকে ৭ হাজার টাকা করে উত্তোলন করেন। ওই চক্রটি কমপক্ষে ৩০ লাখ টাকা হাতিয়ে নিয়েছে বলে অভিযোগ করেছে এলাকাবাসী।জানা গেছে, রাজশাহীর জি এম ট্রেডার্স কনস্ট্রাকশন নামে একটি ঠিকাদারি প্রতিষ্ঠান এই কাজটির দায়িত্ব পায়। এ প্রতিষ্ঠানের স্বত্বাধিকারী মো. গোলাম মোস্তফা কাজটি করার দায়িত্ব দেন চাঁপাইনবাবগঞ্জের মো. আসাদুল আলমকে। আসাদুল আলম কাজটি আবার চুক্তিতে করতে দিয়েছেন দিনাজপুরের আত্যোনাথ নামে এক ব্যক্তিকে। গত বছরের ১৯ এপ্রিল এই প্রতিষ্ঠানকে ২৪০ দিনে মধ্যে কাজ শেষ করার শর্তে কার্যাদেশ দেওয়া হয়। কিন্তু পরবর্তীতে সময় বর্ধিত করা হয়। দেবীগঞ্জের শালডাঙ্গা ইউনিয়নের বন্দিরাম গ্রামের কয়েকজন অধিবাসী জানায়, প্রত্যেক মিটার প্রতি ৫ হাজার টাকা করে দিতে এলাকাবাসীকে চাপ দেওয়া হয়। পরে সাড়ে ৪ হাজার টাকা চূড়ান্ত করা হয়। সম্পূর্ণ টাকা না দেওয়ায় কাজ বন্ধ রয়েছে। পোল নির্মাণ, তার টানানোর কাজ শেষ করা হলেও মিটার সংযোগ দেওয়া হয়নি। ঠাকুরগাঁও পল্লী বিদ্যুত্ সমিতির তথ্যমতে সরকারের শতভাগ বিদ্যুতায়নের অংশ হিসেবে পঞ্চগড়ে কাজ শুরু হয় ২০১৭ সালে। এর মধ্যে ২ টি উপজেলায় শতভাগ বিদ্যুতায়নের কাজ সম্পন্ন হয়েছে। সরকারের প্রতিশ্রুতি মতে প্রত্যেক গ্রাহকের বাড়িতে বিনা খরচেই বিদ্যুত্ পৌঁছে দেওয়ার কথা। শুধু মিটারের জামানত ৪০০ টাকা ও সদস্য ফি ৫০ টাকা সরকারি খরচ নির্ধারণ করা হয়েছে।শালডাঙ্গা ইউনিয়নের বন্দিরাম গ্রামের আছিয়া খাতুন (৪৫) নামের এক নারী গ্রাহক জানান, বিদ্যুত্ সংযোগের জন্য প্রতি মাসে ৫শ টাকা হারে সুদ দিয়ে ২ হাজার এবং বাঁশ ও হাঁস মুরগি বিক্রি করে আড়াই হাজার মোট  সাড়ে চার হাজার টাকা দিতে হয়েছে স্থানীয় ওই মেম্বার কর্তৃক নিয়োগকৃত দালালদের হাতে। তার ও খুঁটির দেখা মিললেও এখনো বাতি জ্বলেনি তার বাড়িতে। এই গ্রামেরই ষাটোর্ধ্ব বৃদ্ধ হেরামোহন জানান, টাকা দিতে না পারায় আমার বাড়িতে বিদ্যুত্ লাইন পোল, ওয়্যারিং কোনোটাই হয়নি।এ ব্যাপারে দামানীগ্রাম সরকারি প্রাথমিক বিদ্যালয়ের সহকারী শিক্ষক রেজাউল করিম জানান, ঠিকাদার, ইলেক্ট্রিশিয়ান এবং অন্যান্য খরচের জন্য ৪ হাজার করে টাকা তোলা হয়েছে। তবে পুরো বিষয়টি দেখভাল করছেন মেম্বার অবিনাশ ও মান্নান। আমার কাছে কিছু টাকা জমা আছে। বাকি টাকা তারা দু’জন নিয়ে কি করেছে আমি জানি না। পল্লী বিদ্যুতের কথিত অনুমোদিত ইলেক্ট্রিশিয়ান আব্দুর রহমানের সহকারী মজনু মিটার প্রতি ২ হাজার টাকা নেওয়ার কথা স্বীকার করেছেন।দেবীগঞ্জ উপজেলার শালডাঙ্গা ইউনিয়নের ৫নং ওয়ার্ডের ইউপি সদস্য অবিনাশ চন্দ্র রায় টাকা উত্তোলনের কথা স্বীকার করলেও তিনি নিজে কোনো টাকা লেনদেন করেননি বলে জানিয়েছেন। এ ব্যাপারে ঠিকাদার আসাদুল আলম জানান, আমি কোনো টাকা পয়সা নেইনি। আমার নাম ভাঙিয়ে কেউ নিতে পারে।বাংলাদেশ পল্লী বিদ্যুতায়ন বোর্ডের (বিআরইবি) নির্বাহী প্রকৌশলী মো. রবিউল ইসলাম জানান, পল্লী বিদ্যুত্ সংযোগের জন্য গ্রাহককে মিটারের জামানত ও সদস্য ফি এই দুই খাতে ৪৫০ টাকা দিতে হয়। এর বাইরে এক টাকাও কোথাও লাগে না। পল্লী বিদ্যুতের খুঁটি (পোল), বৈদ্যুতিক তার, মিটার ও মিটারে সংযোগের কাজ ঠিকাদারের মাধ্যমে করে পল্লী বিদ্যুত্ সমিতি। কার্যাদেশের পর ঠিকাদার তার নিজ দায়িত্বে পোল, তার, মিটারসহ মালামাল নিয়ে গিয়ে কাজ করবেন। তিনি আরো জানান, দালালরা গ্রাহকদের কাছ থেকে টাকা উত্তোলন করে ঠিকাদারকে ঘুষ দিলে দায়দায়িত্ব পল্লী বিদ্যুত্ নেবে না।ঠাকুরগাঁও পল্লী বিদ্যুত্ সমিতির জেনারেল ম্যানেজার আবু আরাফ মো. সালে্হ জানান, নতুন বিদ্যুত্ সংযোগ নিতে মিটারের জামানত ও সদস্য ফি ছাড়া আর কোনো টাকা-পয়সা লাগে না। পঞ্চগড়ের জেলা প্রশাসক সাবিনা ইয়াসমিন জানান, এ বিষয়ে লিখিত অভিযোগ পেলে তদন্তসাপেক্ষ ব্যবস্থা নেওয়া হবে।  



31466,47283
গফরগাঁওয়ে ধর্ষণের ভিডিও ধারণ স্কুলছাত্রীর আত্মহত্যার চেষ্টা
অন্যান্য
প্রকাশ : ২০ এপ্রিল ২০১৯, ০০:০০
সারা দেশে নারী ও শিশুর ওপর সহিংসতা কমছেই না। গতকাল শুক্রবারও ঘটেছে শিশু ও নারী নির্যাতনের ঘটনা। ময়মনসিংহের গফরগাঁওয়ে ধর্ষণের ভিডিও ধারণ করে হুমকি দেওয়ায় এক স্কুলছাত্রী আত্মহত্যার চেষ্টা করেছে। নারায়ণগঞ্জের আড়াইহাজারে এক শিশু, বাগেরহাটে এক মাদরাসার ছাত্রী ও সিলেটের ওসমানীনগরে এক নারী ধর্ষণের শিকার হয়েছে। রংপুর ও মাদারীপুরের শিবচরসহ চার স্থানে ধর্ষণের ঘটনায় চার ধর্ষকসহ সাতজনকে গ্রেফতার করা হয়েছে। পাবনার চাটমোহরে ১৮ মার্চ ধর্ষণের শিকার স্কুলছাত্রী আতঙ্কগ্রস্ত হয়ে পড়েছে। তাকে হাসপাতালে ভর্তি করা হয়েছে। স্টাফ রিপোর্টার, প্রতিনিধি ও সংবাদদাতাদের পাঠানো খবর-গফরগাঁও (ময়মনসিংহ): উপজেলায় ধর্ষণের শিকার নবম শ্রেণির এক ছাত্রী (১৪) বিষপান করে আত্মহত্যার চেষ্টা করেছে। ওই ছাত্রী ময়মনসিংহ মেডিক্যাল কলেজ হাসপাতালে চিকিত্সাধীন আছে। ধর্ষিতার বাবা বৃহস্পতিবার রাতে তিনজনকে আসামি করে গফরগাঁও থানায় অভিযোগ করেন। জানা গেছে, উপজেলার ছয়বাড়িয়া গ্রামের ওই স্কুলছাত্রীকে একই গ্রামের জুয়েল মাঝির বখাটে ছেলে হূদয় (২৩) বাড়িতে একা পেয়ে ধর্ষণ করে এবং তার বন্ধুদের সহযোগিতায় ধর্ষণের ভিডিও ধারণ করে। এই ভিডিও ইন্টারনেটে ছড়িয়ে দেওয়ার ভয় দেখিয়ে জিম্মি করে এই ছাত্রীকে বেশ কয়েকবার ধর্ষণ করে বখাটে হূদয়। স্কুলছাত্রী তার বাবা-মাকে বিষয়টি জানালে হূদয় ও তার সহযোগীরা স্কুলছাত্রীর বাবাকে ভিডিও দেখিয়ে চুপ থাকতে বলে এবং এ নিয়ে অভিযোগ করলে মেরে ফেলার হুমকি দেয়। বৃহস্পতিবার আপত্তিকর ভিডিও ফেরত দেওয়ার কথা বলে হূদয় তার বন্ধু রাসেলসহ তিন যুবক ওই স্কুলছাত্রীকে ফের ধর্ষণের চেষ্টা চালায়। এসময় স্কুলছাত্রীর চিত্কারে গ্রামের এক কৃষক এগিয়ে আসলে বখাটেরা পালিয়ে যায়। স্থানীয় রাওনা ইউপি চেয়ারম্যান সাহাবুল আলম স্কুলছাত্রীর চিকিত্সার ব্যয়ভার গ্রহণ করেন। গফরগাঁও থানার ওসি মোহাম্মদ আব্দুল আহাদ খান বলেন, দোষীদের বিরুদ্ধে ব্যবস্থা নেওয়া হবে।আড়াইহাজার (নারায়ণগঞ্জ): আড়াইহাজারে ১৪ বছরের এক শিশু ধর্ষণের শিকার হয়েছে। উপজেলার কালাপাহাড়িয়া ইউনিয়নের বিবিরকান্দী গ্রামে এই ঘটনা ঘটে।  বৃহস্পতিবার রাতে তার ভাই মামলা করেন। পুলিশ জানায়, ১৬ এপ্রিল ফুফুর বাড়িতে শিশুটিকে রেখে বাবা-মা বেড়াতে যান। এ সময় বিবিরকান্দী গ্রামের সাজন মিয়ার ছেলে জুয়েল মিয়া (২২) মোবাইল ফোনে মেয়েটিকে বাইরে আসতে বলে। মেয়েটি বাইরে আসলে একই গ্রামের নায়েব আলীর ছেলে জালালের (২৪) সহযোগিতায় মেয়েটিকে জুয়েল ধর্ষণ করে। এই সময় তার চিত্কারে লোকজন এগিয়ে এলে ধর্ষক পালিয়ে যায়। ওসি আক্তার হোসেন জানান, আসামিদের গ্রেফতারের চেষ্টা চলছে।ওসমানীনগর (সিলেট): ওসমানীনগরে তিন সন্তানের জননী এক বিধবা নারীকে ধর্ষণ করে ভিডিও ধারণ করে এক লম্পট। পুলিশ বৃহস্পতিবার রাতেই ধর্ষক শফজুল মিয়াকে (৩৮) গ্রেফতার করেছে। সে উপজেলার তাজপুর ইউপির ভাড়েরা গ্রামের মৃত আখলুছ মিয়ার ছেলে। গতকাল শফজুলকে আসামি করে ধর্ষণ ও পর্নোগ্রাফি আইনে দুটি মামলা করেন ওই নারী। ওসি এস এম আল মামুন জানান, প্রায় দুই বছর আগে ধর্ষণ করে ভিডিও ধারণ করে শফজুল। সর্বশেষ বৃহস্পতিবার তাকে ফের ধর্ষণ করে শফজুল।বাগেরহাট: রামপালে ১১ বছর বয়সী এক মাদরাসার দ্বিতীয় শ্রেণির ছাত্রী ধর্ষণের শিকার হয়েছে। গতকাল পুলিশ ধর্ষক ফেরদৌস শেখ (১৮) নামে এক তরুণকে গ্রেফতার করেছে। ধর্ষিতা শিশুটি মাদরাসার আবাসিক ছাত্রী। ফেরদৌস শেখ রামপাল উপজেলার শরাফপুর গ্রামের লুত্ফর শেখের ছেলে। ওসি মো. লুত্ফর রহমান বলেন, মাদরাসার সামনের মুদি দোকানি ফেরদৌস গত ১১ এপ্রিল সুকৌশলে মেয়েটিকে একটি ঘরে নিয়ে ধর্ষণ করে। বিষয়টি অভিভাবকদের জানালে তারা পুলিশের কাছে অভিযোগ দেয়।রংপুর: রংপুর নগরীর পান্ডারদিঘি ধাপ কামারপাড়ায় পঞ্চম শ্রেণির ছাত্রীকে ধর্ষণের অভিযোগে মিন্টু বর্ম্মন (৩২) নামে দুই সন্তানের জনকের বিরুদ্ধে থানায় মামলা হয়েছে। গত বুধবার রাতে মেয়েটির মা এ মামলা করেন। মামলায় স্থানীয় ওয়ার্ড কাউন্সিলর হারাধন রায়সহ চারজনকে আসামি করা হয়। ঘটনাটি সালিশ বৈঠকের নামে ধামাচাপা দিতে সহযোগিতার অভিযোগে সমভু রায়, টেংকু রায় ও মাহেদুলকে গ্রেপ্তার করা হয়েছে। ধর্ষক মিন্টু বর্ম্মনকে গতকাল রাতে লালমনিরহাট জেলা থেকে গ্রেফতার করে পুলিশ। কোতোয়ালি থানার ওসি রেজাউল ইসলাম এ তথ্য জানিয়েছেন। এ ব্যাপারে ওয়ার্ড কাউন্সিলর হারাধন রায় বলেন, ধর্ষণের ঘটনা ঘটে ১৫ এপ্রিল। দুই পক্ষই ১৬ এপ্রিল আমার কাছে এসেছিল। আমি ছেলে পক্ষকে বলেছিলাম ছেলেকে হাজির করান, তারপর মীমাংসা। কিন্তু তারা আমাকে মামলাতে জড়িয়েছে। এটা ঠিক নয়।শিবচর (মাদারীপুর): শিবচরে এক স্কুলছাত্রী গণধর্ষণের মূলহোতা পারভেজকে ঢাকা থেকে গ্রেফতার করেছে শিবচর থানা পুলিশ। গতকাল মাদারীপুর পুলিশ সুপার কার্যালয়ে সংবাদ সম্মেলনে পুলিশ সুপার সুব্রত কুমার হালদার এ তথ্য জানান। তিনি জানান, ফরিদপুরের ভাঙ্গা উপজেলার এক স্কুলছাত্রীর সঙ্গে একই এলাকার পারভেজ মুন্সির (২১) প্রেমের সম্পর্ক হয়। ৫ মার্চ পারভেজ ওই স্কুলছাত্রীকে শিবচরে এনে দুই সহযোগীসহ গণধর্ষণ করে। প্রযুক্তির ব্যবহার করে পুলিশ পারভেজকে ঢাকার কামরাঙ্গীরচর থেকে গ্রেফতার করে।চাটমোহর (পাবনা): চাটমোহরে ধর্ষণের শিকার ৬ বছর বয়সী এক স্কুলছাত্রীকে হত্যার চেষ্টার পর আতঙ্কিত হয়ে পড়েছে। ওই শিশুকে হাসপাতালে ভর্তি করা হয়েছে। গত ১১ এপ্রিল বেলা ১টার দিকে ওই স্কুলছাত্রীকে হত্যার চেষ্টার শিশুটি আতঙ্কগ্রস্ত হয়ে পড়ে। এ ব্যাপারে থানায় মামলাসহ একাধিক অভিযোগ দেওয়া হলেও ধর্ষণকারী লম্পটকে এখনো গ্রেফতার করতে পারেনি পুলিশ। গত ১৮ মার্চ মেয়েটিকে ধর্ষণ করে একই গ্রামের কোমর আলীর ছেলে চাঁদ আলী (১৭)। মামলার তদন্ত কর্মকর্তা থানার এসআই শরিফুল ইসলাম জানান, চাঁদ আলীকে ধরতে পুলিশ অভিযান চালাচ্ছে। 



31467,47284
রিজভী কী বলেন, আর কী বোঝেন সন্দেহ আছে :আইনমন্ত্রী
অন্যান্য
প্রকাশ : ২০ এপ্রিল ২০১৯, ০০:০০
আইনমন্ত্রী আনিসুল হক বলেছেন, রিজভী নামে এক ভদ্রলোক আছেন, তিনি বেগম জিয়াকে নিয়ে কী বলেন, আর কী বোঝেন এ সম্পর্কে সকলের সন্দেহ আছে। তার সম্পর্কে আমি কিছু বলতে চাই না। গতকাল শুক্রবার ব্রাহ্মণবাড়িয়ার কসবা উপজেলা চত্বরে এক অনুষ্ঠানের পর সাংবাদিকদের প্রশ্নের জবাবে তিনি একথা বলেন।আইনমন্ত্রী বলেন, এতিমের টাকা চুরির জন্য খালেদা জিয়াকে নিম্ন আদালত শাস্তি দিয়েছে। সেই সাজার বিরুদ্ধে খালেদা জিয়া হাইকোর্টে আপিল করেন। সেখানে তাকে ৫ বছর থেকে ১০ বছর সাজা বাড়িয়ে দেওয়া হয়েছে। এখানে সরকারের কোন হস্তক্ষেপ দেখা গেল আমি খুঁজে পাই না। তিনি বলেন, আমি দৃঢ়ভাবে বলতে পারি, বিএনপির সময় আইনের শাসন ছিল না। জননেত্রী শেখ হাসিনা যেদিন থেকে সরকার গঠন করেছেন, সেই দিন থেকে বিচার ব্যবস্থা স্বাধীন।এর আগে কসবা জনস্বাস্থ্য প্রকৌশল অধিদপ্তর অফিসের ভিত্তি প্রস্তর স্থাপন করেন আইনমন্ত্রী। এসময় ব্রাহ্মণবাড়িয়ার জেলা প্রশাসক হায়ত-উদ-দৌলা খান, কসবা উপজেলা পরিষদের চেয়ারম্যান রাশেদুল কাউছার ভুঁইয়া জীবন, উপজেলা নির্বাহী কর্মকর্তা হাসিনা ইসলাম, কসবা পৌর মেয়র মো. এমরান উদ্দিন জুয়েল, উপজেলা আওয়ামী লীগ যুগ্ম আহ্বায়ক এম জি হাক্কনী, কাজী মো. আজহারুল ইসলাম, আলহাজ রুহুল আমিন ভুঁইয়া বকুল প্রমুখ উপস্থিত ছিলেন। আরেকটি অনুষ্ঠানে উপজেলার ১ হাজার কৃষকদের মাঝে কৃষি প্রণোদনা ও কৃষিজ উপকরণ বিতরণ করা হয়। উপজেলার ২৯৮ জন দুস্থ ও গরীব জনগণের মাঝে ত্রাণের টিন বিতরণ করেন। 



31468,47285
তদন্ত সাপেক্ষে দায়ী ব্যক্তির বিরুদ্ধে ব্যবস্থা :শিক্ষামন্ত্রী
অন্যান্য
প্রকাশ : ২০ এপ্রিল ২০১৯, ০০:০০
ঢাকার  রামকৃষ্ণ মিশন উচ্চ বিদ্যালয়ের নবম শ্রেণির বাংলা প্রথমপত্রে দুটি প্রশ্নের সম্ভাব্য উত্তরে দুই পর্নো তারকার নাম ছাপার বিষয়ে শিক্ষামন্ত্রী ড. দীপু মনি বলেছেন, বিষয়টি অনাকাঙ্ক্ষিত। সরকার বিষয়টি খতিয়ে দেখবে এবং দায়ী ব্যক্তির বিরুদ্ধে ব্যবস্থা নেবে। গতকাল শুক্রবার রাজধানীর মহাখালীর তিতুমীর কলেজে ১৫তম শিক্ষক নিবন্ধনের প্রিলিমিনারি পরীক্ষার কেন্দ্র পরিদর্শনকালে উপস্থিত সাংবাদিকদের তিনি একথা বলেন। এসময় শিক্ষা উপমন্ত্রী মহিবুল হাসান চৌধুরী নওফেল ও শিক্ষা মন্ত্রণালয়ের মাধ্যমিক ও উচ্চ শিক্ষা বিভাগের সচিব মো. সোহরাব হোসাইন, এনটিআরসিএ এর চেয়ারম্যান এস এম আশফাক হুসেন প্রমুখ  উপস্থিত ছিলেন।উল্লেখ্য, নবম শ্রেণির বাংলা প্রথমপত্রে একটি বহু নির্বাচনী প্রশ্নে জানতে চাওয়া হয়, বিশ্বকবি রবীন্দ্রনাথ ঠাকুরের পিতার নাম কী ? এই প্রশ্নের সম্ভাব্য যে চারটি উত্তর দেওয়া হয় তার মধ্যে রয়েছে পর্নো তারকা মিয়া খালিফার নাম। তবে তার নাম লেখা হয়েছে ‘মিয়া কালিফা’। আরেকটি প্রশ্নে জানতে চাওয়া হয়, ‘আম-আঁটির-ভেঁপু’ কার রচিত? এই প্রশ্নের সম্ভাব্য চারটি উত্তরের একটি নাম সানি লিয়ন।এবারের নিবন্ধন পরীক্ষায় সারাদেশের ২০টি কেন্দ্রে মোট পরীক্ষার্থীর সংখ্যা ৮ লাখ ৭৬ হাজার ৩৩ জন। এর মধ্যে কলেজ পর্যায়ে রয়েছে ৩ লাখ ২১ হাজার ১৮৬ জন এবং নিম্ন মাধ্যমিক ও উচ্চ মাধ্যমিক বিদ্যালয়, মাদ্রাসা ও কারিগরি শিক্ষা প্রতিষ্ঠানে ৪ লাখ ৮২ হাজার ২২৫ জন। স্কুলপর্যায়ে (এবতেদায়ী মাদ্রাসা ও কারিগরি শিক্ষা প্রতিষ্ঠানে) ৫৬ হাজার ৬২২ জন । ১৪তম নিবন্ধন পরীক্ষায় মোট পরীক্ষার্থীর সংখ্যা ছিল ৯ লাখ ২৩ হাজার ৫৫৪ জন।  



31469,47286
টেকনাফে পিকআপ উল্টে এক রোহিঙ্গাসহ নিহত ২
অন্যান্য
প্রকাশ : ২০ এপ্রিল ২০১৯, ০০:০০
শুক্রবার দেশের বিভিন্ন স্থানে সড়ক দুর্ঘটনায় অন্তত ৯ জন নিহত হয়েছেন। টেকনাফে পিক-আপ ভ্যান উল্টে এক রোহিঙ্গাসহ দুই ব্যক্তি নিহত হয়েছেন। এছাড়া ময়মনসিংহের গৌরীপুরে বাস-লড়ি সংঘর্ষে একজন, সেনবাগে বাসের ধাক্কায় এক ছাত্রদল নেতা, ব্রাহ্মণবাড়িয়ায় ট্রাক চাপায় এক শিশু, বাগের হাট ও ভোলার চরফ্যাশনে দুইজন, জামালপুরে ট্রাক চাপায় একজন এবং ট্রেনের ধাক্কায় এক যুবক নিহত হয়েছেন।টেকনাফ (কক্সবাজার) সংবাদদাতা জানান, কক্সবাজারের টেকনাফে একটি পিক-আপ ভ্যানের সঙ্গে মোটরসাইকেলের সংঘর্ষ হলে পিক-আপটি উল্টে গিয়ে এর আরোহী এক রোহিঙ্গাসহ ২ জন নিহত এবং অপর ১১ আরোহী গুরুতর আহত হয়েছেন।জানা যায়, শুক্রবার দুপুর সাড়ে ১২টার দিকে সৌরবিদ্যুত্ প্রকল্পের উত্তর-পশ্চিম সড়কে কক্সবাজার হতে টেকনাফগামী নাম্বারবিহীন ওই পিক-আপ ভ্যান এবং টেকনাফ হতে হ্নীলাগামী একটি মোটর সাইকেলের মুখোমুখি সংঘর্ষ ঘটে। এতে পিক-আপ ভ্যানটি উল্টে গেলে গাড়িতে থাকা লোকজন চাপা পড়ে। এসময়ে ওই রাস্তা দিয়ে যাওয়া যানবাহনের লোকজন দুর্ঘটনায় আহতদের উদ্ধার করে চিকিত্সার জন্য লেদা রোহিঙ্গা ক্যাম্পের আইওএম হাসপাতালে নিয়ে যান। সেখানে কর্তব্যরত চিকিত্সক হোয়াইক্যং ইউনিয়নের ঝিমংখালীর আবু শামার পুত্র গুরা মিয়া (৩৭) এবং বালুখালী রোহিঙ্গা বস্তির আবদুল হকের পুত্র আয়াছ উদ্দিনকে (১৮) মৃত ঘোষণা করেন। মোটরসাইকেল চালক ও পিক-আপ চালকের সন্ধান পাওয়া যায়নি। হাইওয়ে পুলিশের ইনচার্জ মোরশেদুল আলম চৌধুরী জানান, ক্ষতিগ্রস্ত গাড়ি দুইটি জব্দ করা হয়েছে।গৌরীপুর (ময়মনসিংহ) প্রতিনিধি জানান, ময়মনসিংহের গৌরীপুরে যাত্রীবাহী বাস ও লড়ির মুখোমুখি সংঘর্ষে একজন নিহত হয়েছে। আহত হয়েছেন অন্তত ১৩ যাত্রী। মঙ্গলবার মধ্যরাতে ময়মনসিংহ-কিশোরগঞ্জ সড়কের শিবপুর এলাকায় এ দুর্ঘটনা ঘটে। মঙ্গলবার রাত সাড়ে ১২টার দিকে ময়মনসিংহ থেকে কিশোরগঞ্জগামী এমকে সুপার নামক বাস শিবপুর এলাকার কাছাকাছি যেতেই বিপরীত দিক থেকে আসা লড়ির সঙ্গে মুখোমুখি সংঘর্ষ হয়। এতে বাসটি পাশের পুকুরে পড়ে গেলে ঘটনাস্থলেই সিরাজুল ইসলাম (৫০) নামে এক ব্যক্তি নিহত হন। তিনি নান্দাইলের রসুলপুর গ্রামের বাসিন্দা।ব্রাহ্মণবাড়িয়া প্রতিনিধি জানান, গতকাল শুক্রবার ব্রাহ্মণবাড়িয়া সদর উপজেলায় ট্রাকের চাপায় মো. হানিফ (৪) নামে এক শিশু নিহত হয়েছে। সকাল সাড়ে ৯টার দিকে উপজেলার সুলতানপুর ইউনিয়নের রাধিকা এলাকার কুমিল্লা-সিলেট আঞ্চলিক সড়কে এ দুর্ঘটনা ঘটে। নিহত হানিফ জেলার নবীনগর উপজেলার বিটঘর ইউনিয়নের দরুইন গ্রামের মোরশেদ আলমের ছেলে। এ ঘটনায় অটোরিকশার আরো চার যাত্রী আহত হয়েছেন। এরা হলেন নিহত হানিফের বাবা মোরশেদ আলম (৩০) ও মা মোছাম্মত্ নাজমা বেগম, মিলন মিয়া এবং রাশেদা বেগম। তাদের জেলা সদর হাসপাতালে চিকিত্সা দেওয়া হয়েছে।ব্রাহ্মণবাড়িয়া সদর মডেল থানা পুলিশের এসআই নারায়ণ চন্দ্র দাস জানান, ট্রাকটি আটক করা হলেও চালক পালিয়ে গেছে।সেনবাগ (নোয়াখালী) সংবাদদাতা জানান, ফেনী-নোয়াখালী মহাসড়কে সেনবাগ উপজেলার ছমিরমুন্সির হাটের পশ্চিম বাজারে বৃহস্পতিবার রাতে বাসের ধাক্কায় মোটরসাইকেল আরোহী ফরহাদ হোসেন (২৯) নামে এক ছাত্রদল নেতা নিহত ও সাইফুল নামে অপর আরোহী আহত হয়েছেন। ফরহাদ উপজেলার কাবিলপুর ইউনিয়ন ছাত্রদলের যুগ্ম সম্পাদক ও মহিদী গ্রামের ওবায়দুল হকের পুত্র। আহত সাইফুলকে হাসপাতালে ভর্তি করা হয়েছে।জামালপুর প্রতিনিধি জানান, জামালপুরের ইসলামপুরে সড়ক দুর্ঘটনায় আবু বাক্কার (৫৫) নামে একজন নিহত হয়েছেন। প্রত্যক্ষদর্শী ও ইসলামপুর পৌর মেয়র আবদুল কাদের শেখ সূত্রে জানা যায়, নিহত আবু বাক্কার পৌর এলাকার পলবান্ধা গ্রামের মৃত আইজল শেখের পুত্র।এদিকে জামালপুর-দেওয়ানগঞ্জ রেল রুটে আন্তঃনগর তিস্তা এক্সপ্রেস ট্রেনের ধাক্কায় রিপন (৩২) নামে এক যুবকের মৃত্যু হয়েছে।চরফ্যাশন (ভোলা) সংবাদদাতা জানান, চরফ্যাশনে সড়ক দুর্ঘটনায় জাহিদুল ইসলাম (২২) নামের এক মোটরসাইকেল আরোহী নিহত হয়েছেন। শুক্রবার দুপুরে শশীভূষণ-আঞ্জুরহাট সড়কের কলমী মোড় এলাকায় এ দুর্ঘটনা ঘটে। নিহত জাহিদুল আমিনাবাদ ইউনিয়নের ৪নং ওয়ার্ডের সালাউদ্দিনের ছেলে।বাগেরহাট প্রতিনিধি জানান, বাগেরহাটে মোটরসাইকেল-বাসের মুখোমুখি সংঘর্ষে সঞ্জয় কুমার সাহা (৩৫) নামে এক মোটরসাইকেল আরোহী নিহত হয়েছেন।



31470,47287
সুন্দরবনে ২৫ ফুটের কম চওড়া খালে মাছ আহরণ বন্ধ হচ্ছে
অন্যান্য
প্রকাশ : ২০ এপ্রিল ২০১৯, ০০:০০
সুন্দরবনের ২৫ ফুটের কম চওড়া খালগুলোতে মাছ আহরণ বন্ধ রাখার  সিদ্ধান্ত নেয়া হয়েছে। এ ছাড়া, পুরো সুন্দরবনের অভ্যন্তরে আগামী জুলাই ও আগস্ট মাসে মাছ ধরা বন্ধ রাখা হবে। জীববৈচিত্র্য ও মত্স্য সম্পদ রক্ষায় বন বিভাগ এ সিদ্ধান্ত নিয়েছে। চলতি মাসের মধ্যেই এসব খাল চিহ্নিত করা হবে। বনবিভাগ সূত্র জানায়, জুলাই ও আগস্ট মাসে পাস-পারমিট নিয়ে সুন্দরবনের অভ্যন্তরে নদী-খালে এক শ্রেণির অসাধু জেলে জাল দিয়ে মাছ ধরার আড়ালে বিষ প্রয়োগ করে চিংড়ি আহরণ করে। কিন্তু ওই বিষে খালের মাছসহ জীববৈচিত্র্য ব্যাপক ক্ষতিগ্রস্ত হয়। যার ফলে মাছ মরে খালের পানিতে ভেসে ওঠে। বিষে মরা মাছ খেয়ে অন্যান্য জীব-জন্তুও মারা যায়। এতে পরিবেশের ওপর বিরূপ প্রভাব পড়ে। এ কারণেই এ নিষেধাজ্ঞা জারি করা হচ্ছে। চলতি মাস থেকেই সুন্দরবনের পূর্ব ও পশ্চিম বিভাগের সকল খাল চিহ্নিতকরণ কাজ শুরু করেছে বনরক্ষীরা। পরিবেশবাদী ও সুন্দরবন রক্ষা কমিটির নেতৃবৃন্দ বন বিভাগের এ সিদ্ধান্তকে স্বাগত জানিয়েছেন। তবে এ সিদ্ধান্ত পুনর্বিবেচনা ও সুন্দরবনের ওপর নির্ভরশীল জেলেদের জন্য বিকল্প কর্মসংস্থানের দাবি জানিয়েছেন মত্স্যজীবীরা।সুন্দরবন সুরক্ষা কমিটির আহ্বায়ক নজরুল ইসলাম আকন বলেন, যেকোনো মূল্যে সুন্দরবনকে সুরক্ষিত রাখতে হবে। পাশাপাশি সুন্দরবনের যারা ক্ষতি করছে তাদেরকে চিহ্নিত করে বিচারের আওতায় আনা উচিত।সেভ দ্য সুন্দরবন ফাউন্ডেশনের চেয়ারম্যান ড. ফরিদুল ইসলাম বলেন, বিশ্ব ঐতিহ্য সুন্দরবন রক্ষার স্বার্থে এ উদ্যোগ বাস্তবায়ন করার জন্য বন বিভাগের নজরদারি বৃদ্ধি করা জরুরি। যাতে পূর্বের মতো এ উদ্যোগও ভেস্তে না যায়।তবে, শাহ আলম, নুর উদ্দিন এবং খলিলসহ বেশ কয়েকজন জেলে বলেন, আমরা সুন্দরবনের বিভিন্ন নদী-খালে মাছ আহরণ করে জীবিকা নির্বাহ করি। কিন্তু কিছু অসাধু জেলে ও ব্যবসায়ীদের জন্য আমাদের সকলের ক্ষতি হবে। যারা অপরাধী শুধু তাদেরকে শাস্তি ও বিচারের আওতায় আনার দাবি জানান তারা। মত্স্য ব্যবসায়ী মোল্লা জালাল উদ্দিন বলেন, সুন্দরবনে খালে মাছ আহরণ বন্ধ করা হলে জেলে সম্প্রদায় সবচেয়ে বেশি ক্ষতিগ্রস্ত হবে। নিষেধাজ্ঞার সময় জেলেদের জন্য বিকল্প কর্মসংস্থানের ব্যবস্থা করতে হবে।



31471,47288
আগৈলঝাড়ায় মন্দিরের প্রতিমা ভাঙচুর সরঞ্জাম লুট
অন্যান্য
প্রকাশ : ২০ এপ্রিল ২০১৯, ০০:০০
আগৈলঝাড়ায় রাধা গোবিন্দ মন্দিরের ছয়টি প্রতিমা ভাঙচুর। স্ব্বর্ণালংকার ও প্রণামী বাক্সের টাকাসহ পূজার কাসা পিতলের সরঞ্জাম লুটে নিয়েছে দুর্বৃত্তরা। ঘটনাস্থল পরিদর্শন করেছেন স্থানীয় এমপি আবুল হাসানাত আবদুল্লাহ, পুলিশ সুপার, ইউএনও, অতিরিক্তি পুলিশ সুপার। থানায় মামলা হয়েছে।   জানা গেছে, বৃহস্পতিবার গভীর রাতে উপজেলার গৈলা ইউনিয়নের পূর্ব পতিহার গ্রামের সরকার (শীল) বাড়ির সার্বজনীন রাধা গোবিন্দ পাকা মন্দিরের গ্রীল ভেঙে দুর্বৃত্তরা মন্দিরে প্রবেশ করে মন্দিরের রাধা-কৃষ্ণ বিগ্রহ, গৌর-নিতাই ও লক্ষ্মী-নারায়ণ প্রতিমার হাত ও মাথা ভাঙচুর করে বিচ্ছিন্ন করে। এসময় দুর্বৃত্তরা প্রতিমার গায়ে থাকা স্বর্ণের টিপ, টিকলী ও প্রণামী বাক্সের টাকা ও মন্দিরে পূজায় ব্যবহূত কাসা পিতলের অন্তত ১৫ কেজি থালা বাসন নিয়ে যায়।গতকাল শুক্রবার সকাল পাঁচটার দিকে মন্দির সংলগ্ন বাসিন্দা আরতী শীল মন্দিরে প্রণাম করতে গিয়ে প্রতিমা ভাঙচুর ও চুরির ঘটনা দেখে ডাক চিত্কার করলে বাড়িতে বসবাস করা ১৪টি পরিবারের লোকজন ঘটনাস্থলে জড়ো হয়। ঘটনাস্থল থেকে দুর্বৃত্তদের পালানোর সময় তিনটি সেন্ডেল উদ্ধার করা হয়। খবর দেওয়া হয় আইন শৃঙ্খলা বাহিনীকে।ভাঙচুরের খবর পেয়ে দুপুরে সরকার বাড়িতে ছুটে যান বরিশাল-১ আসনের এমপি আবুল হাসানাত আবদুল্লাহ।   তিনি ওসিকে প্রকৃত দোষীদের দ্রুত খুঁজে বের করার নির্দেশ দেন।শুক্রবার দুপুরে মন্দির কমিটির সভাপতি পরাণ চন্দ্র শীল বাদী হয়ে অজ্ঞাতনামাদের আসামি করে থানায় মামলা দায়ের করেছেন। ঘন বসতিপূর্ণ জনবহুল ওই বাড়িতে মন্দিরের প্রতিমা ভাঙচুরের ঘটনায় বিস্ময় প্রকাশ করেছেন ঘটনাস্থল পরিদর্শনকারীসহ স্থানীয়রা।



31472,47289
শোক সংবাদ
অন্যান্য
প্রকাশ : ২০ এপ্রিল ২০১৯, ০০:০০
খাদেম জিন্নত আলীমাইজভান্ডার দরবার শরীফের শায়খুল ইসলাম গাউছুল ওয়ারা হযরত শাহ্সূফি আল্লামা সৈয়দ মইনুদ্দীন আহমদ আল্-হাসানী আল্-মাইজভান্ডারি (ক.) খাদেম জিন্নত আলী (৫৫) গত বৃহস্পতিবার ঢাকার একটি হাসপাতালে ইন্তেকাল করেন (ইন্নালিল্লাহি...রাজিউন)। তিনি ১ কন্যা, ১ ছেলে, স্ত্রী রেখে যান। তাঁর মৃত্যুতে গভীর শোক প্রকাশ করেন আন্জুমানে রহমানিয়া মইনীয়া মাইজভান্ডারিয়ার কেন্দ্রীয় সভাপতি ও মাইজভান্ডার দরবার শরীফের সাজ্জাদানশীন হযরত শাহ্সূফি সৈয়দ সাইফুদ্দীন আহমদ আল্-হাসানী (মা.জি.আ.), হযরত সৈয়দ মইনু্দ্দীন আহমদ মাইজভান্ডারি ট্রাস্টের মহাসচিব খলিফা অ্যাডভোকেট কাজী মহসীন চৌধুরী প্রমুখ। গতকাল শুক্রবার বাদ জুমা ঢাকা উত্তরা, উত্তরখান, কাঁচকুড়া রহমানিয়া মইনীয়া সাইফিয়া সুন্নিয়া মাদ্রাসা ও খানকায়ে রহমানিয়া মইনীয়া মাইজভান্ডারীয়া মাঠে তার জানাজা শেষে কাঁচকুড়া কামরুলবাগ পারিবারিক কবরস্থানে দাফন করা হয়।গিয়াস উদ্দিন কাবুলবরিশাল জেলা ও দায়রা জজ আদালতের পাবলিক প্রসিকিউটর (পিপি) এবং বিশিষ্ট আইনজীবী অ্যাডভোকেট গিয়াস উদ্দিন কাবুল ইন্তেকাল করেন (ইন্নালিল্লাহে...রাজিউন)। শুক্রবার ভোর সাড়ে ৫টায় রাজধানী ঢাকার স্কয়ার হাসপাতালে চিকিত্সাধীন অবস্থায় তার মৃত্যু হয়। তিনি স্ত্রী, সন্তানসহ অসংখ্য আত্মীয়-স্বজন ও গুণগ্রাহী রেখে যান। দীর্ঘদিন ধরে তিনি বার্ধক্যজনিত রোগে ভুগছিলেন।ঢাকায় তার প্রথম জানাজা শেষে বরিশালে নিয়ে আসা হয়। পরে বাদ আছর বরিশাল জিলা স্কুল মাঠে তার দ্বিতীয় জানাজা শেষে গোরস্থানে মৃতদেহ দাফন করা হবে। তিনি বরিশাল জেলা আইনজীবী সমিতির সাবেক সভাপতি ও সাধারণ সম্পাদক ছিলেন। তার মৃত্যুতে গভীর শোক ও দুঃখ প্রকাশ করেন মন্ত্রী পদ র্যাদার আবুল হাসানাত আবদুল্লাহ এমপি, পানিসম্পদ প্রতিমন্ত্রী কর্নেল (অবসরপ্রাপ্ত) জাহিদ ফারুক শামিম এমপি, বরিশাল জেলা পরিষদ চেয়ারম্যান মো. মইদুল ইসলাম প্রমুখ এবং শোকসন্তপ্ত পরিবারের প্রতি গভীর সমবেদনা জ্ঞাপন করেন।মো. আমির উদ্দিন ভূঞা (পেনু ভূঞা)নেত্রকোনার দুর্গাপুর উপজেলার প্রথম উপজেলা চেয়ারম্যান, রাজনীতিবিদ, আমির উদ্দীন ভুঞা (পেনু ভুঞা) (৮২) ময়মনসিংহের নিজ বাসভবনে বার্ধক্যজনিত কারণে ইন্তেকাল করেন (ইন্নালিল্লাহি... রাজিউন)। তিনি ৩ পুত্র, ২ কন্যা রেখে যান। শুক্রবার বাদ জুম্মা তার গ্রামের বাড়ি কাকৈরগড়া ইউনিয়নের ঝাঞ্জাইল উচ্চ বিদ্যালয় মাঠে জানাজা শেষে পারিবারিক কবরস্থানে দাফন করা হয়। তার মৃত্যুতে স্থানীয় সংসদ সদস্য মানু মজুমদার, উপজেলা চেয়ারম্যান জান্নাতুল ফেরদৌস ঝুমা তালুকদার প্রমুখ শোক প্রকাশ করেন। 



31473,47290
মৃত্যুবার্ষিকী
অন্যান্য
প্রকাশ : ২০ এপ্রিল ২০১৯, ০০:০০
সুধীর কান্তি সেনগুপ্তআজ ২০ এপ্রিল ব্রিটিশ বিরোধী আন্দোলনের মহানায়ক মাস্টারদা সূর্যসেনের অন্যতম সহযোদ্ধা বিপ্লবী ও মুক্তিযুদ্ধের অন্যতম সংগঠক মুক্তিযোদ্ধা শহীদ সুধীর কান্তি সেনগুপ্তের অম্লান আত্মত্যাগের ৪৮তম বার্ষিকী। এ উপলক্ষে তার বিদেহী আত্মার প্রশান্তির জন্য ঢাকেশ্বরী মন্দিরে এবং পোস্তগোলা জাতীয় মহাশ্মশানে পূজা ও শ্রদ্ধাঞ্জলি নিবেদন করা হবে।সত্য রঞ্জন দাস গুপ্ত আজ শনিবার দৈনিক সমকালের উপ-সম্পাদক মুক্তিযোদ্ধা অজয় দাস গুপ্ত, বাংলাদেশ ব্যাংকের সাবেক নির্বাহী পরিচালক দাসগুপ্ত অসীম কুমার ও বরিশাল শিক্ষক সমিতির সভাপতি আশীষ দাস গুপ্তের পিতা সত্য রঞ্জন দাস গুপ্তের ১৬তম মৃত্যুবার্ষিকী। এ উপলক্ষে বরিশালের আগৈলঝাড়া উপজেলার গৈলা ইউনিয়নের দাসের বাড়িতে দিনব্যাপী ধর্মীয় অনুষ্ঠান ও আগত অতিথিদের মধ্যাহ্ন ভোজের আয়োজন করা হয়েছে। অনুষ্ঠানে সরকারি কর্মকর্তা, মুক্তিযোদ্ধা, সাংবাদিক, জনপ্রতিনিধি, সুধীজন ও সুশীল সমাজের ব্যক্তিবর্গসহ বিভিন্ন শ্রেণি-পেশার লোকজন উপস্থিত থাকার কথা রয়েছে। 



31474,47291
কাউন্সিলর ডিস বাবুর গ্রেফতারের পর এবার নাজিমের বিরুদ্ধে মামলা
সারাদেশ
প্রকাশ : ১৯ এপ্রিল ২০১৯, ২৩:১৮
কাউন্সিলর ডিস বাবুর গ্রেফতারের পর এবার সাংসদ শামীম ওসমানের আরেক ঘনিষ্ঠজনের বিরুদ্ধে ফতুল্লা থানায় মামলা দায়ের হয়েছে। ভূইগড়ের রূপায়ন টাউনে সন্ত্রাসী হামলা চালিয়ে শিক্ষা মন্ত্রণালয়ের এক কর্মকর্তাকে বেধড়ক পেটানোর ঘটনায় জেলা কৃষক লীগের সভাপতি ও সদর উপজেলার ভাইস চেয়ারম্যান নাজিম উদ্দিনসহ ৫০ জনের বিরুদ্ধে শুক্রবার রাতে মামলা দায়ের করা হয়।ভূইগড় রূপায়ন টাউনের ফ্ল্যাট মালিক আবু সাঈদ পাটোয়ারী বাদী হয়ে ওই মামলাটি দায়ের করেন। এছাড়াও আশার সিদ্দিকী নামে একই এলাকার বাসিন্দা আরও একটি মামলা দায়ের করেন। এতে নাজিম উদ্দিনকে আসামি করা না হলেও তার সন্ত্রাসী বাহিনীর ৬০জনকে আসামি করা হয়েছে।মামলার সত্যতা নিশ্চিত করেছেন ফতুল্লা মডেল থানা পুলিশের অফিসার-ইন-চার্জ (ওসি) মো. আসলাম হোসেন। তিনি জানান, রূপায়ন টাউনে হামলা ও লুটপাটের ঘটনায় পৃথক দুটি মামলা দায়ের হয়েছে। এর একটির বাদী আবু সাঈদ পাটোয়ারী এবং অপরটির বাদী আশরাফ সিদ্দিকী। এরমধ্যে আবু সাঈদ সদর উপজেলার ভাইস চেয়ারম্যান নাজিম উদ্দিনকে প্রধান আসামি করে ১৩ জনের নাম উল্লেখসহ ৫০/৬০ জনকে অজ্ঞাত ব্যক্তিকে অভিযুক্ত করেছেন। এছাড়া আশরাফ সিদ্দিকী ১১ জনের নাম উল্লেখসহ ৫০/৬০ জনকে আসামি করেছেন।আসলাম হোসেন আরও জানান, বাদীরা তাদের অভিযোগে হামলা ও লুটপাটের অভিযোগ এনেছেন। অভিযোগে দাবি করা হয়েছে, রূপায়ন টাউনের একটি ফ্ল্যাটে আগুন লেগেছিলো। সেখানে মমিনুল ইসলাম নামের একজন গেলে একদল লোকের দ্বারা তিনি লাঞ্ছিত হন। এর প্রতিবাদ করায় সন্ত্রাসী দল বিভিন্ন ফ্ল্যাটে গিয়ে হামলা চালায়। এতে শিক্ষা মন্ত্রণালয়ের কর্মকর্তা আব্দুস সালামসহ আরও কয়েকজন আহত হয়েছেন। মামলায় উল্লেখিত আসামিদের দ্রুত আইনের আওতায় আনা হবে।এ ব্যাপারে সদর উপজেলার ভাইস চেয়ারম্যান নাজিম উদ্দিনের সাথে যোগাযোগ করা হলে তিনি দাবি করেন, এমন কোনো ঘটনা আমার চেনা জানা কেউ ঘটায়নি। এসব অন্য কেউ ঘটিয়ে আমার উপরে দায় চাপাচ্ছে।তিনি বলেন, আমাকে কেন সন্ত্রাসী বলা হচ্ছে সেটি আমি জানি না। এসব আমার বিরুদ্ধে ষড়যন্ত্র। সাইনবোর্ড এলাকার একটি পক্ষ আমার বিপক্ষে অনেকদিন ধরে আমার পিছনে লেগে আছে। এটি সেই গ্রুপের কাজ। এর সাথে আমার কোনো সম্পৃক্ততা নেই।প্রসঙ্গত, বৃহস্পতিবার সাংসদ শামীম ওসমানের ঘনিষ্ঠজন ১৭নং ওয়ার্ড কাউন্সিলর আব্দুল করিম বাবুর ওরফে ডিস বাবুকে একটি চাঁদাবাজি মামলায় গ্রেফতার করে জেলা গোয়েন্দা পুলিশ। পরে তাকে আদালতে প্রেরণ করলে আদালত বাবুকে কারাগারে পাঠিয়ে দেন।ইত্তেফাক/আরকেজি



31475,47292
ঝিনাইদহে ব্যবসায়ীকে গুলি করে হত্যা
সারাদেশ
প্রকাশ : ২০ এপ্রিল ২০১৯, ০০:১০
ঝিনাইদহ সদর উপজেলার মধুহাটি ইউনিয়নের কুবিরখালি মাঠ এলাকায় জামিরুল ইসলাম (৪০) নামের এক হার্ডওয়ার ব্যবসায়ীকে গুলি করে হত্যা করেছে দুর্বৃত্তরা। শুক্রবার রাত ৯টার দিকে এ ঘটনা ঘটে। নিহত জামিরুল ইসলাম সদর উপজেলার কুবিরখালি গ্রামের মজনুর রহমানের ছেলে।সদর থানার ওসি মিজানুর রহমান খান জানান, রাত ৯টার দিকে জামিরুল ইসলাম জিয়ানগর নগর বাজার থেকে মিলন হোসেনের সাথে মোটরসাইকেল যোগে বাড়ি ফিরছিলেন। পথে কুবিরখালি গ্রামের খালপাড়ে আসলে দুর্বৃত্তরা রাস্তার উপর কলাগাছ ফেলে মোটরসাইকেলের গতি রোধ করে। পরে মাথায় এবং বুকে গুলি করে হত্যা করে দুর্বৃত্তরা পালিয়ে যায়। খবর পেয়ে পুলিশ ঘটনাস্থলে গিয়ে নিহতের মরদেহ উদ্ধার করেছে। লাশ ময়নাতদন্তের  জন্য ঝিনাইদহ সদর হাসপাতাল মর্গে পাঠানো হয়েছে। তবে কি কারণে এ হত্যাকাণ্ডের ঘটনা ঘটেছে তা জানাতে পারেনি পুলিশ।ইত্তেফাক/আরকেজি



31476,47293
সোনারগাঁওয়ে ২৫ কিলোমিটার যানজট, সমস্যায় মানুষ
অন্যান্য
প্রকাশ : ২০ এপ্রিল ২০১৯, ০০:০০
ঢাকা-চট্টগ্রাম মহাসড়কে নারায়ণগঞ্জের সোনারগাঁওয়ের মেঘনা টোল প্লাজা এলাকা থেকে মহাসড়কের দুই প্রান্তে প্রায় ২৫ কিলোমিটার এলাকাজুড়ে শুক্রবার তীব্র যানজটের সৃষ্টি হয়। গতকাল সকাল থেকেই সেখানে যানজট হতে থাকে। দিনভর অব্যাহত এই যানজটে পড়ে শত শত যাত্রী ও পরিবহন শ্রমিকরা চরম কষ্টের শিকার হন। অনেক যাত্রী তাদের নির্ধারিত গন্তব্যে পৌঁছতে পায়ে হেঁটেই রওনা দেন। এলাকাবাসী ও পরিবহন মালিক শ্রমিকরা জানান, শবেবরাতসহ তিন দিনের সরকারি ছুটির কারণে যানবাহনের চাপ অন্যদিনের তুলনায় চারগুণ বেশি বেড়ে যায়। এ ছাড়া মেঘনা সেতুর টোল আদায়ে ধীরগতি, অতিরিক্ত যানবাহন চলাচল, কাঁচপুর সেতুতে গাড়ি বিকল, নতুনভাবে দুটি সেতুর কাজ পরিচালনা করা, সেতুর উপর যাত্রীবাহী বাস বিকল হওয়া ও কাঁচপুর হাইওয়ে থানা পুলিশের দায়িত্বে অবহেলাও এই যানজট সৃষ্টির অন্যতম কারণ।কাঁচপুর হাইওয়ে থানার ওসি কাইয়ুম আলী সরদার জানান, শুক্রবার ভোরে কাঁচপুর সেতুতে তিনটি গাড়ি বিকল হওয়ার কারণে যান চলাচল বন্ধ থাকে। ফলে সৃষ্টি হয় যানজটের। এই যানজটের প্রভাব কাঁচপুর থেকে গজারিয়া উপজেলার বাউশিয়া এলাকা পর্যন্ত এবং অন্যদিকে সাইনবোর্ড ও শনির আখড়া পর্যন্ত গিয়ে পড়ে।গতকাল বিকেলে সরেজমিন মোগরাপাড়া চৌরাস্তা এলাকায় গিয়ে দেখা যায়, সেখানে আটকে আছে শতশত যানবাহন। আধা ঘণ্টা পরপর সামান্য এগোনো গেলেও গাড়ি আবার মুহূর্তের মধ্যে থেমে যাচ্ছে।কাঁচপুর হাইওয়ে থানার ওসি তদন্ত আলী রেজা জানান, সরকারি ছুটিসহ টানা ৩ দিন ছুটি হওয়ায় ঘরমুখী হয়ে পড়ে মানুষ। অনেকে তাদের গ্রামের বাড়ির উদ্দেশে রওনা হয়। অতিরিক্ত সংখ্যক যানবাহন চলাচল করার কারণে মহাসড়কের বিভিন্ন পয়েন্টে যানজট সৃষ্টি হয়। যানজট নিরসনে কাঁচপুর হাইওয়ে থানা পুলিশ অব্যাহতভাবে কাজ করে যাচ্ছে। আশা করি, দ্রুততম সময়ের মধ্যে যানজট নিরসন করা সম্ভব হবে। সোনারগাঁ থানার ওসি মনিরুজ্জামান মনির জানান, যানজট নিরসনের হাইওয়ে পুলিশের পাশাপাশি সোনারগাঁও থানা পুলিশ কাজ করে যাচ্ছে।



31477,47294
আড়াইহাজারে বোরো ধানে শীষব্লাস্ট রোগ
অন্যান্য
প্রকাশ : ২০ এপ্রিল ২০১৯, ০০:০০
আড়াইহাজারের অনেক বোরোক্ষেত ক্ষতিকারক শীষব্লাস্ট রোগে আক্রান্ত হয়েছে। এতে সম্পূর্ণভাবে নষ্ট হয়ে যাচ্ছে ধান। ফলে আড়াইহাজারে বোরো ধানের ফলন নির্ধারিত লক্ষমাত্রায় পৌঁছাবে কিনা তা নিয়ে সংশয় দেখা দিয়েছে।এলাকা ঘুরে দেখা গেছে, প্রতিটি স্কিমের কোনো না কোনো জমির বোরো ধানের শীষ  চিটা হয়ে সাদা হয়ে গেছে। যে জমি এ রোগে আক্রান্ত হয়েছে তার পুরোটারই এক অবস্থা। কলাগাছিয়ার কৃষক রফিকুল ইসলাম রানা জানান, আমি জমিতে ধান কাটতে গিয়ে দেখি সব ধান চিটা হয়ে গেছে।কৃষি অফিস সূত্র জানায়,  শীষব্লাস্ট ধানের একটি ছত্রাকজনিত রোগ। চারা অবস্থা থেকে ধান পাকার আগ পর্যন্ত যে কোনো সময় এই রোগ দেখা দেয়।  এ রোগ এক জমিতে ঢুকে পড়লে সেটিকে আর বাঁচানোর কোনো উপায় নেই। তবে এ রোগ থেকে জমির ধানকে বাঁচানোর জন্য ধানের শিষ বের হবার আগেই ‘ট্রুপার’ নামক একটি ওষুধ জমিতে ছিটানোর জন্য প্রচারণা চালানো হয়েছিল। কৃষকেরা বিষয়টি তেমন গুরুত্বের সাথে নেননি। আর এ কারণেই ধান কেটে ঘরে তোলার ঠিক আগ মুহূর্তে কৃষকদেরকে এমন লোকসান গুণতে হচ্ছে।আড়াইহাজার উপজেলার ভারপ্রাপ্ত কৃষি কর্মকর্তা নাসির উদ্দিন জানান, দিনে খুব বেশি গরম এবং রাতে খুব বেশি ঠান্ডা- এরকম আবহাওয়ায় জমির ধান শীষব্লাস্ট রোগে আক্রান্ত হয়ে থাকে। তিনি আরো বলেন, যে সব জমি এ রোগে আক্রান্ত হয়েছে সেগুলোর জন্য এখন আর কিছুই করার নেই। তবে যে সব জমি এখনো আক্রান্ত হয়নি এবং ধানের শীষ বের হয়ে গেছে সেই জমিগুলোতে ট্রুপার নামক ওষুধ নির্দিষ্ট মাত্রায় স্প্রে করে দিলে নতুন করে সে জমির ধান এ রোগে আক্রান্ত হবে না।তিনি আরো জানান,  এ বছর ১০ হাজার ২৫০ হেক্টর জমিতে বোরো ধান চাষের লক্ষমাত্রা নির্ধারণ করা হয়েছিল। এর মধ্যে ৮ হেক্টর বোরো জমিতে শীষব্লাস্টের আক্রমণ হয়েছে। এই রোগ থেকে ক্ষেত রক্ষায় মাইকিং ও লিফলেট বিতরণ করা হয়েছে। 



31478,47295
সিংগাইরের খানাখন্দে ভরা ৩ সড়ক
অন্যান্য
প্রকাশ : ২০ এপ্রিল ২০১৯, ০০:০০
মানিকগঞ্জের সিংগাইর উপজেলার প্রধান তিনটি সড়ক যানবাহন চলাচলের অনুপযোগী হয়ে পড়েছে। দীর্ঘদিন ধরে সংস্কারের অভাবে সড়কগুলোর এমন বেহালদশা বলে জানিয়েছেন স্থানীয়রা। এলজিইডির অধীন এ সড়কগুলো হলো বাস্তা-মানিকনগর সড়ক, সিংগাইর-সিরাজপুর সড়ক ও সিংগাইর-জামশা সড়ক। এসব সড়কের পিচ ঢালাই ও ইট-পাথর উঠে গিয়ে বিভিন্ন স্থানে সৃষ্টি হয়েছে ছোট বড় অসংখ্য খানাখন্দ। এক গর্ত থেকে বাঁচতে আরেক গর্তে গিয়ে আটকে যাচ্ছে ছোটো বড়ো যানবাহন। অনেক সময় সড়কের ওপর যানবাহন বিকল হয়ে সৃষ্টি হয় যানজটের। মাঝে মধ্যে দুর্ঘটনা ঘটে জানমালের ক্ষতি হয়। এলাকাবাসী গুরুত্বপূর্ণ সড়ক তিনটি পুনর্নির্মাণ ও সংস্কারের দাবি জানিয়েছেন।উপজেলা প্রকৌশলী অফিস ও স্থানীয় সূত্রে জানা যায়, গত ৪-৫ বছর আগে সড়ক তিনটি সংস্কার কাজ করা হয়। কাজ শেষ না হতেই সড়কে আবার ভাঙন শুরু হয়। গুরুত্বপূর্ণ এ সড়কগুলো দিয়ে সিংগাইর, হরিরামপুর ও ঢাকার নবাবগঞ্জ উপজেলার বাসিন্দারা জেলা শহর ও ঢাকায় যাতায়াত করেন। বৃষ্টি হলে সড়কের কোথাও কোথাও হাঁটু সমান পানি জমে যায়। বিকল্প ব্যবস্থা না থাকায় ভাঙাচোরা সড়ক দিয়েই ঝুঁকি নিয়ে যানবাহন চলাচল করছে। বিশেষ করে গর্ভবতী মা ও মুমূর্ষু রোগীকে চিকিত্সা কেন্দ্রে নেওয়ার সময় সমস্যার অন্ত থাকে না। সংশ্লিষ্ট ইউনিয়ন পরিষদ ও ইটভাটা মালিক সমিতি ক্ষতিগ্রস্ত স্থানে ইট, বালু ফেলে সড়কগুলো কোনোমতে সচল রেখেছে।ট্রাকচালক আব্বাস উদ্দিন জানান, উপজেলার গুরুত্বপূর্ণ তিনটি সড়কের অবস্থা খুবই নাজুক। ভাঙা সড়ক দিয়ে চলাচল করতে গিয়ে প্রায় সময়ই গাড়ি নষ্ট হয়ে যায়। মাঝে মধ্যেই দুর্ঘটনা ঘটে মানুষ মারা যাচ্ছে। সড়কগুলো জরুরি ভিত্তিতে মেরামত করা প্রয়োজন। স্থানীয় স্কুল শিক্ষক আলতাফ হোসেন খান জানান, বৃষ্টির সময় সড়কগুলো ভয়ঙ্কর রূপ ধারণ করে। তখন চরম সমস্যায় পড়ে যায় স্কুলের কোমলমতি শিক্ষার্থী ও পথচারীরা।উপজেলা প্রকৌশলী মুহাম্মদ রুবাইয়াত জামান বলেন, ওয়ার্ল্ড ব্যাংকের রুরাল ট্রান্সপোর্ট ইম্প্রুভমেন্ট প্রকল্পের আওতায় বাস্তা-মানিকনগর সড়কটি পুনর্নির্মাণের জন্য টেন্ডার প্রক্রিয়া সম্পন্ন হয়েছে। সিংগাইর-সিরাজপুর ও সিংগাইর-জামশা সড়কের সংস্কারের জন্য অর্থ বরাদ্দ চেয়ে স্থানীয় সরকার মন্ত্রণালয়ে প্রস্তাব পাঠানো হয়েছে।সিংগাইর উপজেলা চেয়ারম্যান মুশফিকুর রহমান খান হান্নান বলেন, আমি নতুন চেয়ারম্যান নির্বাচিত হয়েছি। দায়িত্ব গ্রহণের পরপরই অগ্রাধিকার ভিত্তিতে সড়কগুলো পুনর্নির্মাণ ও সংস্কারের উদ্যোগ নেব।



31479,47296
কৃতী ছাত্র-ছাত্রীদের রূপগঞ্জে সংবর্ধনা
অন্যান্য
প্রকাশ : ২০ এপ্রিল ২০১৯, ০০:০০
নারায়ণগঞ্জের রূপগঞ্জ উপজেলার বাগবের হাজী মোঃ ইদ্রিস আলী কিন্ডারগার্টেন-এর অর্ধ শতাধিক কৃতী ছাত্র-ছাত্রীকে গতকাল শুক্রবার সংবর্ধনা দেওয়া হয়েছে। রূপগঞ্জ উপজেলা কিন্ডারগার্টেন পরিচালক ও শিক্ষক কল্যাণ সমিতির বৃত্তি পরীক্ষা এবং প্রাথমিক শিক্ষা সমাপনী পরীক্ষায় ট্যালেন্টপুল ও সাধারণ গ্রেডে বৃত্তিপ্রাপ্ত ছাত্র-ছাত্রীদের এ সংবর্ধনা দেওয়া হয়। বিদ্যালয় মাঠে আয়োজিত এ সংবর্ধনা অনুষ্ঠানে সভাপতিত্ব করেন ঢাকা ভিলেজ ও আশালয় হাউজিং প্রকল্পের পরিচালক এবং এইচ আর মডেল স্কুলের সভাপতি  মোঃ আবু বকর সিদ্দিকী বাদল। অনুষ্ঠানে বক্তব্য রাখেন- রূপগঞ্জ উপজেলা মহিলা আওয়ামী লীগের সভাপতি ও তারাবো পৌরসভার মেয়র হাসিনা গাজী, রূপগঞ্জ উপজেলা পরিষদের ভাইস চেয়ারম্যান সৈয়দা ফৈরদৌসী আলম নীলা, রূপগঞ্জ ইউনিয়ন আওয়ামী লীগের সভাপতি মোঃ মশিউর রহমান তারেক, আওয়ামী লীগ নেতা মোঃ সালাহউদ্দিন ভুঁইয়া, ওবায়দুর মজিদ জুয়েল মাস্টার, কিন্ডারগার্টেন সমিতির আল আমিন মাসুদ, হাজী মোঃ গোলাম রসুল, মহিলা আওয়ামী লীগ নেত্রী মিনারা বেগম, রাবেয়া বেগম, বিদ্যালয় পরিচালনা কমিটির হাজী মোঃ মমিনুল ইসলাম ও অ্যাডভোকেট মোস্তাফিজুর রহমান শুকুর মাহমুদ, মুক্তিযোদ্ধা মোন্তাজ উদ্দিন প্রমুখ। শান্তির প্রতীক পায়রা উড়িয়ে অনুষ্ঠানটি উদ্বোধন করেন রূপগঞ্জ উপজেলা যুবলীগের শিক্ষা বিষয়ক সম্পাদক ইমন হাসান খোকন। পরে কৃতী ছাত্র-ছাত্রীদের মধ্যে ক্রেস্ট, সনদপত্র ও নগদ অর্থ বিতরণ করা হয়। সবশেষে মনোজ্ঞ সাংস্কৃতিক অনুষ্ঠান হয়। 



31480,47297
ঘিওরে এখনো মালামাল পরিবহনে ঘোড়ার গাড়িই ভরসা!
অন্যান্য
প্রকাশ : ২০ এপ্রিল ২০১৯, ০০:০০
ঘিওর (মানিকগঞ্জ): মানিকগঞ্জের ঘিওর উপজেলার সিংজুরি ইউনিয়নের ঘিওর ভায়া সিংজুরি, তিল্লী প্রায় ২০টি গ্রামের মানুষের যাতায়াতের কাজে ব্যবহূত এই সড়কটির বর্তমানে ভগ্নদশা। ভাঙা রাস্তায় মালামাল পরিবহনের জন্য এখনো সেখানে ঘোড়ার গাড়িই একমাত্র ভরসা। উপজেলার এলজিইডির অধীন রাস্তার দুই পাশ প্রশস্ত করার কাজ ধীরগতিতে চলার কারণে গত এক বছর ধরে সড়কে বড়ো যানবাহন চলাচল করতে পারছে না। গত এক সপ্তাহের বৃষ্টির কারণে সড়কের অবস্থা আরো নাজুক হয়ে পড়েছে। তাই একবিংশ শতাব্দীতে এসেও ঘোড়ার গাড়িতেই পণ্য পরিবহন করতে বাধ্য হচ্ছেন স্থানীয় ব্যবসায়ীরা       —মো. শফি আলম



31481,47298
টঙ্গীতে আবাসিক হোটেল থেকে ৩ খদ্দেরসহ ৭ যৌনকর্মী গ্রেফতার
অন্যান্য
প্রকাশ : ২০ এপ্রিল ২০১৯, ০০:০০
শুক্রবার দুপুরে টঙ্গী পূর্ব থানার এস আই রাজিবের নেতৃত্বে একদল পুলিশ টঙ্গীর রেলওয়ে স্টেশন এলাকার লন্ডন প্যালেস হোটেলে অভিযান চালিয়ে তিন খদ্দেরসহ ৭ যৌনকর্মীকে গ্রেফতার করেছে। এসময় পুলিশের উপস্থিতি টের পেয়ে হোটেলের ১০/১৫ জন খদ্দের ও যৌনকর্মী দ্বিতীয় তলার জানালা দিয়ে লাফিয়ে পালিয়ে যায়। এ ব্যাপারে হোটেল মালিক ফারুকের মোবাইল ফোনে একাধিকবার যোগাযোগের চেষ্টা করেও তাকে পাওয়া যায়নি। জানা যায়, টঙ্গীর আবাসিক হোটেল মালিকরা মেট্রোপলিটন পুলিশ কমিশনারের নির্দেশ অমান্য করে হোটেলগুলোতে দেদারসে চালিয়ে যাচ্ছে অসামাজিক কার্যকলাপ। স্থানীয় পুলিশ বার বার অভিযান চালিয়েও নিয়ন্ত্রণ করতে পারছে না তাদের এই অবৈধ ব্যবসা।এ বিষয়ে টঙ্গী পূর্ব থানার ওসি মো. কামাল হোসেন জানান, হোটেলের অবৈধ ও অসামাজিক কার্যকলাপ বন্ধ না হওয়া পর্যন্ত আমাদের অভিযান অব্যাহত থাকবে। গ্রেফতারকৃতদের বিরুদ্ধে সংশ্লিষ্ট আইনে মামলা দিয়ে আদালতে প্রেরণ করা হচ্ছে।টঙ্গীতে পুকুরে ডুবে দুই শিশুর মৃত্যুটঙ্গীর দক্ষিণ আউচপাড়া মগদম মুন্সী রোড এলাকায় শুক্রবার দুপুরে পুকুরে গোসল করতে গিয়ে মামুন (৮) ও মারিয়া আক্তার টুনি (৭) নামে দুই শিশু শিক্ষার্থীর মৃত্যু হয়েছে। এ ঘটনায় এলাকায় শোকের ছায়া নেমে এসেছে।এলাকাবাসী জানায়, দুপুর সাড়ে ১২টার দিকে মামুন ও টুনি বাসার পাশে পুকুরে গোসল করতে যায়। সাঁতার না জানায় গোসল করতে নেমে তারা উভয়ে পুকুরের গভীর পানিতে তলিয়ে যায়। পরে এলাকাবাসী খবর পেয়ে পুকুর থেকে মামুন ও টুনিকে উদ্ধার করে টঙ্গী সরকারি হাসপাতালে নিয়ে গেলে কর্তব্যরত চিকিত্সক তাদের মৃত ঘোষণা করেন।নিহত মামুন ময়মনসিংহের ত্রিশাল থানার রঘুনাথপুর গ্রামের মোফাজ্জল হোসেনের ছেলে এবং টঙ্গী বাইতুন নূর মাদ্রাসার তৃতীয় শ্রেণির ছাত্র। নিহত টুনি নেত্রকোনার আটপাড়া থানার মল্লিকপুর গ্রামের জাহাঙ্গীর আলমের মেয়ে এবং দেওড়া ব্র্র্যাক স্কুলের প্রথম শ্রেণির ছাত্রী। তারা দক্ষিণ আউচপাড়া এলাকায় বাবা-মার সঙ্গে ভাড়া বাসায় থেকে লেখাপড়া করতো। 



31482,47299
গাজীপুরে র্যাবের সঙ্গে বন্দুকযুদ্ধে ‘অস্ত্র ব্যবসায়ী’ নিহত
অন্যান্য
প্রকাশ : ২০ এপ্রিল ২০১৯, ০০:০০
গাজীপুরে র্যাবের সঙ্গে বন্দুকযুদ্ধে অজ্ঞাত পরিচয় এক যুবক নিহত হয়েছে। নিহত ওই যুবক একজন অস্ত্র ব্যবসায়ী ছিল বলে জানিয়েছে র্যাব। এ ঘটনায় আহত হয়েছে দুই র্যাব সদস্য। ঘটনাস্থল থেকে একটি বিদেশি পিস্তল, একটি গুলি ও একটি ম্যাগজিন উদ্ধার করা হয়েছে। এছাড়া গাজীপুরের কালীগঞ্জে শীতলক্ষ্যা নদীতে অভিযান চালিয়ে ৬ ডাকাতকে গ্রেফতার করেছে র্যাবের অপর একটি দল।র্যাব-১ এর গাজীপুরের কোম্পানী কমান্ডার লে. কমান্ডার আব্দুল্লাহ আল মামুন জানান, গোপন সংবাদের ভিত্তিতে র্যাব জানতে পারে যে, গাজীপুর মহানগরীর সদর থানার সালনা ইপসা গেটের অদূরে কতিপয় অস্ত্র ব্যবসায়ী অস্ত্র ক্রয়-বিক্রয় করছে। র্যাবের টহল দলটি ঘটনাস্থলে গেলে তাদের উপস্থিতি টের পেয়ে অস্ত্র ব্যবসায়ীরা র্যাব সদস্যদের লক্ষ্য করে অতর্কিত গুলিবর্ষণ করে। এ সময় র্যাবও পাল্টা গুলি চালায়। পরে ঘটনাস্থল থেকে গুলিবিদ্ধ অজ্ঞাত পরিচয় অস্ত্র ব্যবসায়ীর (৩৫) মরদেহ এবং অস্ত্র, গুলি উদ্ধার করা হয়। তার লাশ ময়নাতদন্তের জন্য গাজীপুর শহীদ তাজউদ্দীন আহমদ মেডিক্যাল মর্গে পাঠানো হয়েছে।অপর দিকে গাজীপুরের কালিগঞ্জে শীতলক্ষ্যা নদীতে অভিযান চালিয়ে ১টি ট্রলার, ১টি ইঞ্জিন চালিত নৌকা ও দেশীয় অস্ত্রসহ সংঘবদ্ধ ডাকাত দলের সক্রিয় ৬ সদস্যকে গ্রেফতার করেছে র্যাব-১ এর সদস্যরা। র্যাব-১ এর অধিনায়ক মো. সারওয়ার-বিন-কাশেম স্বাক্ষরিত এক সংবাদ বিজ্ঞপ্তিতে এ তথ্য জানানো হয়। গ্রেফতারকৃতদের নাম মো. শাহিন হোসেন, মো. সোহেল মিয়া, মো. সাদ্দাম হোসেন, মো. খাইরুল ইসলাম, উপল কবির ও মো. ফয়সাল। র্যাবের প্রাথমিক জিজ্ঞাসাবাদে গ্রেফতারকৃতরা দীর্ঘদিন যাবত্ শীতলক্ষ্যা নদীতে ডাকাতির ঘটনায় জড়িত থাকার কথা স্বীকার করেছে। 



31483,47300
রূপগঞ্জে বিকাশের ১৭ লাখ টাকা নিয়ে কর্মী উধাও ২৪ ঘণ্টা পর গ্রেফতার
অন্যান্য
প্রকাশ : ২০ এপ্রিল ২০১৯, ০০:০০
বিকাশ অ্যাকাউন্টের এজেন্টের কাছ থেকে হাতিয়ে নেওয়া ১৭ লাখ টাকা আত্মসাত্ করে উধাও হয়ে যাওয়া বিকাশ অ্যাকাউন্টের সেলস অফিসারকে ২৪ ঘন্টা পর গ্রেফতার করেছে পুলিশ। বৃহস্পতিবার রাতে তাকে রাজধানীর বাড্ডা থানার সাতারকুল এলাকা থেকে গ্রেফতার করা হয়। এসময় তার ব্যবহূত মোটরসাইকেল জব্দ করা হয়। তার কাছে পাওয়া যায় টাকা রাখার খালি ব্যাগ। গ্রেফতারকৃত সজিব সরকার ভুলতার মিঠাবো এলাকার নাজিমউদ্দিন সরকারের ছেলে। রূপগঞ্জ থানার উপপরিদর্শক জোবায়ের মৃধা মামলার এজাহারের বরাত দিয়ে জানান, সজিব সরকার বিগত ১৬ সালের জুলাই মাসে বিকাশ কোম্পানীর মুড়াপাড়াস্থ জামাল এন্ড কোম্পানী-৩ এর ম্যানেজার রুবেল অধিকারীর অধীনে সেলস অফিসার অফিসে নিয়োগ পান। তাকে হাটাব থেকে কাঞ্চন বাজার পর্যন্ত দায়িত্ব দেওয়া হয়। প্রতিদিনের মতো গত ১৭ এপ্রিল বিকাশের এজেন্টদের কাছ থেকে ১৭ লাখ টাকা তুলে আত্মসাত্ করে উধাও হয়ে যায় সে। পরে মোবাইল ট ্যাকিংয়ের মাধ্যমে বৃহস্পতিবার রাতে তাকে বাড্ডা থানার সাতারকুল এলাকা থেকে গ্রেফতার করা হয়। এ ঘটনায় রূপগঞ্জ থানায় মামলা দায়ের করা হয়েছে।ইয়াবাসহ ডাকাত জসিম ও ২ সহযোগী গ্রেপ্তার রূপগঞ্জে ৮৭ পিস ইয়াবাসহ ডাকাত জসিম ও তার ২ সহযোগীকে গ্রেপ্তার করেছে পুলিশ। শুক্রবার রাতে উপজেলার তারাব পৌরসভার হাটিপাড়া এলাকা থেকে তাদের গ্রেপ্তার করা হয়। প্রেপ্তারকৃতরা হল, হাটিপাড়া এলাকার বদরুজ্জামানের ছেলে ডাকাত জসিম, একই এলাকার নূর ইসলামের ছেলে ফারুক এবং চাদঁপুর জেলার ফরিদগঞ্জ থানার গোবিন্দপুর এলাকার মৃত লুত্ফর রহমানের ছেলে তরিকুল ইসলাম।পুলিশ জানায়, জসিম দীর্ঘদিন ধরে রাজনৈতিক প্রভাবে এলাকায় মাদক ব্যবসা চালাচ্ছে বলে খবর ছিল। শুক্রবার রাতে গোপন সংবাদের ভিত্তিতে অভিযান চালিয়ে ইয়াবাসহ তাদের গ্রেপ্তার করা হয়। গ্রেপ্তারকৃত জসিমের বিরুদ্ধে অস্ত্র, ডাকাতি, ছিনতাইসহ বিভিন্ন মামলা রয়েছে।   



31484,47301
দোষীদের শাস্তি ও ক্ষতিগ্রস্তদের পুনর্বাসনের দাবি
অন্যান্য
প্রকাশ : ২০ এপ্রিল ২০১৯, ০০:০০
রানা প্লাজার ভবন ধসের ৬ বছর পূর্তিকে সামনে রেখে মানববন্ধন ও সমাবেশ করেছে গর্মেন্টস শ্রমিক ফ্রন্ট নামের একটি শ্রমিক সংগঠন। শুক্রবার সকালে সাভার বাজার বাসস্ট্যান্ডের পাশে ধসে পড়া রানা প্লাজার সামনে সংগঠনটির সাভার-আশুলিয়া-ধামরাই শিল্পাঞ্চল কমিটির উদ্যোগে এ কর্মসূচি পালন করা হয়।কর্মসূচি থেকে ২৪ এপ্রিলকে জাতীয় শ্রমিক শোক দিবস, রানা প্লাজা ধসের ঘটনায় দোষীদের দ্রুত শাস্তি নিশ্চিত, নিহত শ্রমিকদের ক্ষতিপূরণ এবং আহত ও পঙ্গু শ্রমিকদের পুর্নবাসনের দাবি জানানো হয়। মানববন্ধন ও সমাবেশে সভাপতিত্ব করেন গার্মেন্টস শ্রমিক ফ্রন্ট-শিল্পাঞ্চল কমিটির সভাপতি সৌমিত্র কুমার দাস।অন্যান্যের মধ্যে বক্তব্য রাখেন সংগঠনের শিল্পাঞ্চল কমিটির সাধারণ সম্পাদক আহমেদ জীবন, সাংগঠনিক সম্পাদক আনিসুর রহমান, রানা প্লাজার আহত শ্রমিক মাসুমা আক্তার, সবুজ মিয়া প্রমুখ। বিভিন্ন সময়ে শ্রমিকনেতা ও শ্রমিকদের নামে দায়ের হওয়া মিথ্যা মামলা প্রত্যাহারেরও দাবি জানান তারা। 



31485,47302
ধামরাইয়ে মসজিদ ভাঙার ঘটনায় বিক্ষোভ
অন্যান্য
প্রকাশ : ২০ এপ্রিল ২০১৯, ০০:০০
ঢাকার ধামরাই উপজেলার বাইচাইল গ্রামে আধিপত্য বিস্তারকে কেন্দ্র করে রাতের আঁধারে চল্লিশ বছরের পুরনো বাইচাইল জামে মসজিদ ভেঙে গুঁড়িয়ে দেওয়ার ঘটনার প্রতিবাদে এবং জড়িত ব্যক্তিদের অবিলম্বে গ্রেফতার ও দৃষ্টান্তমূলক শাস্তির দাবিতে গতকাল শুক্রবার জুমার নামাজের পর এলাকাবাসী ও ধর্মপ্রাণ মুসল্লিগণ ওই এলাকায় বিক্ষোভ মিছিল করেন। পরে তারা  মসজিদের পাশে বাইচাইল খেলার মাঠে প্রতিবাদ সভার আয়োজন করেন। প্রতিবাদসভায় বক্তব্য রাখেন- কলেজ শিক্ষক মো. আক্তারুজ্জামান, মো. নূরে আলম সিদ্দিকী নান্নু, কাঠালিয়া জামে মসজিদের পেশ ইমাম মো. আবুল বাশার প্রমুখ। বক্তারা মসজিদ ভাঙার সঙ্গে জড়িতদের গ্রেফতার ও বিচারের দাবি জানান।  



31486,47303
বোনের স্বামীকে পরকীয়া থেকে ফেরাতে না পেরে প্রেমিকার চুল কর্তন
অন্যান্য
প্রকাশ : ২০ এপ্রিল ২০১৯, ০০:০০
বোনের স্বামীকে দীর্ঘদিন ধরে চলা পরকীয়া সম্পর্ক থেকে ফেরাতে না পেরে তার প্রেমিকার মাথার চুল কেটে দিয়েছে ভাইয়েরা। এ ঘটনার ‘প্রতিশোধ’ নিতে ওই নারী বেলাব থানায় ও নরসিংদী চিফ জুডিশিয়াল ম্যাজিস্ট্রেট আদালতে ‘ধর্ষণচেষ্টা’ ও শারীরিক নির্যাতনের অভিযোগ এনে ৫ জনকে আসামি করে মামলা দায়ের করেছেন। আদালত আগামী ১ মাসের মধ্যে বেলাব থানার ভারপ্রাপ্ত কর্মকর্তাকে (ওসি) তদন্ত প্রতিবেদন দাখিলের নির্দেশ দিয়েছে।  উপজেলার নারায়ণপুর ইউনিয়নের জংগুয়া গ্রামে এ ঘটনা ঘটেছে।ওই নারীর দায়ের করা মামলায় বলা হয়, দীর্ঘদিন ধরে একই গ্রামের জাকির হোসেন তাকে কুপ্রস্তাব দিয়ে আসছিলেন। শনিবার রাতে জাকির তার ঘরে ঢুকে ধর্ষণের চেষ্টা করেন। ব্যর্থ হয়ে তাকে নিজের বাড়িতে ধরে নিয়ে শারীরিক নির্যাতন করে মাথার চুল কেটে দেন। মামলায় জাকির ছাড়াও সামসুজ্জামান, বাচ্চু মিয়া, শিল্পী বেগম ও রহিমা বেগম নামে আরো চারজনকে আসামি করা হয়েছে। তবে সাংবাদিকরা সরেজমিনে এলাকায় গেলে গ্রামবাসী ওই নারীকে ‘পরকীয়ায় আসক্ত’ উল্লেখ করে জানায়, অনৈতিক সম্পর্কে বাধা দেওয়ায় ‘প্রতিশোধ’ নিতে তিনি এ মিথ্যা মামলা করেছেন। মামলার আসামি সামসুজ্জামান বলেন, তার বোনের স্বামীর সঙ্গে দীর্ঘদিন ধরে পরকীয়া সম্পর্ক করে আসছিলেন ওই নারী। এ কারণে তাদের পরিবারে অশান্তির আগুন জ্বলছিল। তাদেরকে এই সম্পর্ক থেকে ফেরাতে বারবার পারিবারিকভাবে চেষ্টা করেও ফল মেলেনি। সম্প্রতি তার সঙ্গে বাকবিতণ্ডা হওয়ায় তিনি নিজের  মাথার চুল কেটে আমাদের ফাঁসাতে এই মামলা দায়ের করেছেন। এদিকে, ওই নারীর বাড়িতে গিয়ে তার ঘর তালাবদ্ধ থাকায় ও মোবাইল ফোন বন্ধ থাকায় বক্তব্য পাওয়া যায়নি।জংগুয়া গ্রামের আওয়ামী লীগ নেতা রফিক মিয়াসহ একাধিক ব্যক্তি বলেন, অনৈতিক সম্পর্কের ঘটনায় এ মহিলার বিরুদ্ধে একাধিকবার গ্রাম্য সালিশ হয়েছে। অন্যদিকে, বেলাব থানার ওসি মোঃ ফকরুউদ্দীন ভূঁইয়া বলেন, এলাকাবাসী বলছে- ওই নারীর চারিত্রিক সমস্যা আছে। তবে তার দোষ থাকলেও, মাথার চুল কেটে দেওয়া ও নির্যাতন করা আইন বিরোধী। মামলার দুই আসামিকে আটক করা হয়েছে বলে তিনি জানান।



31487,47304
পিরোজপুরের নাজিরপুরে শেখ হাসিনা সেতুর উদ্বোধন
অন্যান্য
প্রকাশ : ২০ এপ্রিল ২০১৯, ০০:০০
গতকাল শুক্রবার বিকালে পিরোজপুরের নাজিরপুর উপজেলার দীর্ঘা নামক স্থানে তালতলা নদীর উপরে শেখ হাসিনা সেতুর উদ্বোধন করেছেন গৃহায়ন ও গণপূর্ত মন্ত্রী শ. ম. রেজাউল করিম এমপি। নাজিরপুর-বৈঠাকাটা সড়কের উপর এ সেতু নির্মাণে স্থানীয় সরকার প্রকৌশল অধিদপ্তর (এলজিইডি) মোট ৩৭ কোটি টাকা ব্যয় করেছে। ৩৬০ মিটার দীর্ঘ ও ৮.৪ মিটার প্রশস্ত এই সেতুর নির্মাণ কাজ ২০১২ সালের ২৭ ফেব্রুয়ারি শুরু হয়। শুরুর পর ডিজাইনে ত্রুটি ও তত্কালীন ঠিকাদারের গাফিলতির কারণে সেতুর নির্মাণ কাজ মাঝে কিছুদিন বন্ধ থাকে। ২০১৭-১৮ অর্থবছরে কাজটি পুনরায় শুরু করে সমাপ্তির পর সেতুটি আনুষ্ঠানিকভাবে উদ্বোধন করা হলো। সেতুটি নির্মাণের ফলে শুধু নাজিরপুর উপজেলা নয়, পার্শ্ববর্তী নেছারাবাদ (স্বরূপকাঠী) উপজেলা ও বরিশালের বানারীপাড়া উপজেলার সঙ্গেও সরাসরি সড়ক যোগাযোগের উন্নয়ন ঘটলো। এতে নাজিরপুর উপজেলার ভাসমান ও কান্দি বেড়-এর উত্পাদিত সবজিসহ এ অঞ্চলের ব্যবসা-বাণিজ্য ও ইকো টুরিজমের ব্যাপক প্রসার ঘটবে বলে আশাবাদী এলাকাবাসী।শেখ হাসিনা সেতু উদ্বোধনের পর মন্ত্রী শ.ম রেজাউল করিম দির্ঘায় এক অনুষ্ঠানে বক্তব্য রাখেন। এসময় তিনি দির্ঘা বাজার থেকে ঘোষকাঠি হাইস্কুল সড়কের ভিত্তিপ্রস্তর স্থাপন করেন। এর আগে দুপুরে মন্ত্রী নাজিরপুর উপজেলার পূর্ব কাঠালিয়া সরকারি প্রাথমিক বিদ্যালয় কাম সাইক্লোন সেল্টার এবং নাজিরপুর সদর থেকে শাঁখারিকাঠী ইউপি সড়কের নির্মাণ কাজের উদ্বোধন করেন।দুই মন্ত্রীর পিরোজপুরের বিভিন্ন নদী ভাঙন এলাকা পরিদর্শনগৃহায়ন ও গণপূর্ত মন্ত্রী শ. ম রেজাউল করিম এবং পানিসম্পদ মন্ত্রী জাহিদ ফারুক গতকাল পিরোজপুর জেলার বিভিন্ন নদীভাঙন এলাকা পরিদর্শন করেন। সকালে তারা জেলা শহর সংলগ্ন বলেশ্বর নদের ভাঙন কবলিত স্থান ঘুরে দেখেন। এরপর স্পিডবোটে করে নাজিরপুর উপজেলার কালীগঙ্গা ও বেলুয়া এবং নেছারাবাদের সন্ধ্যা নদীর ভাঙনকবলিত বন্দর ও বাজার এলাকা সরেজমিনে দেখেন। এসময় বলেশ্বর নদী খনন এবং পিরোজপুর শহর রক্ষা বাঁধসহ অবকাঠামো নির্মাণের দাবি জানানো হয়। এছাড়া তীব্র নদী ভাঙনের হাত থেকে দক্ষিণাঞ্চলের প্রাচীন ব্যবসাকেন্দ্র ইন্দুরহাট, শ্রীরামকাঠি ও বৈঠাকাটা বাজার রক্ষার জন্য পানি উন্নয়ন বোর্ডের বিভিন্ন প্রকল্প গ্রহণের বিষয়ে দুই মন্ত্রীকে অবহিত করা হয়। পিরোজপুর পৌরসভার মেয়র হাবিবুর রহমান মালেক, সাবেক সংসদ সদস্য অধ্যক্ষ মোঃ শাহ আলম, স্বরূপকাঠি পৌরসভার মেয়র গোলাম কবির, পানি উন্নয়ন বোর্ডের প্রকৌশলীবৃন্দ ছাড়াও এলাকার রাজনৈতিক নেতৃবৃন্দ এ সময় উপস্থিত ছিলেন।



31488,47305
বিএনপির এমপিদের শপথ নেওয়ার প্রশ্নই আসে না:মওদুদ
অন্যান্য
প্রকাশ : ২০ এপ্রিল ২০১৯, ০০:০০
একাদশ জাতীয় নির্বাচনে বিএনপি থেকে নির্বাচিত ৬ সংসদ সদস্যের শপথ নেওয়ার প্রশ্নই আসে না বলে জানিয়েছেন দলটির স্থায়ী কমিটির সিনিয়র সদস্য ব্যারিস্টার মওদুদ আহমেদ। তিনি বলেছেন, খালেদা জিয়ার মুক্তি না হওয়া পর্যন্ত সংসদে যাওয়া নিয়ে কোনো আলোচনা নয়। আর নির্বাচিতদের শপথ নেওয়ার তো প্রশ্নই আসে না। ভারপ্রাপ্ত চেয়ারম্যানের সম্মতিক্রমে আমরা স্থায়ী কমিটির সদস্যরা এ সিদ্ধান্ত নিয়েছি। সুতরাং এ সিদ্ধান্ত থেকে ফিরে আসা যাবে না। বিষয়টি এখানেই নিষ্পত্তি হওয়ার প্রয়োজন বলে আমি মনে করি।গতকাল শুক্রবার বাংলাদেশ সুপ্রিম কোর্ট আইনজীবী সমিতি মিলনায়তনে বিএনপি চেয়ারপারসন বেগম খালেদা জিয়াকে নিয়ে ঢাকা বিশ্ববিদ্যালয়ের সাবেক উপাচার্য অধ্যাপক ড. এমাজউদ্দীন আহমদ ও কবি আবদুল হাই শিকদারের লেখা ‘খালেদা জিয়া : তৃতীয় বিশ্বের কণ্ঠস্বর’ শীর্ষক বইটির প্রকাশনা উত্সবে তিনি এসব কথা বলেন। শত নাগরিক কমিটি এ অনুষ্ঠানের আয়োজন করে।মওদুদ আহমদ বলেন, আজকে আওয়ামী লীগের নির্যাতনের কারণে বিএনপি আগামী একশ বছর রাজনৈতিক দল হিসেবে টিকে থাকবে। আওয়ামী লীগের এ সীমাহীন অত্যাচার আর নির্যাতন বিএনপিকে আরো বেশি শক্তিশালী করেছে। তিনি বলেন, রাজনৈতিক কারণে মিথ্যা ও বানোয়াট মামলায় বেগম জিয়া আজ কারারুদ্ধ। তার সবগুলো মামলা জামিনযোগ্য হলেও আমরা তাকে মুক্ত করতে পারছি না। তারপরও বলতে চাই, তিনি যত দ্রুত ফিরে আসবেন ততই আমাদের মঙ্গল। তার ফিরে আসার মানেই হলো, বাংলাদেশে গণতন্ত্র ফিরে আসা।ব্যারিস্টার মওদুদ আহমদ ২০০৯ সালে সংসদের প্রথম সারিতে বিএনপির দাবি অনুযায়ী ৯টি আসন না দেওয়ার প্রসঙ্গ টেনে বলেন, আমি তখন পার্লামেন্টে দাঁড়িয়ে বলেছিলাম, এই সিট দিলে আপনাদের কী সরকারের পতন হবে? এই সংকীর্ণমনা দলের কাছ থেকে কোনো রকম সহনশীলতা, কোনো রকম রাজনৈতিক শিষ্টাচার আমাদের প্রত্যাশা করা উচিত নয়। আজকে আওয়ামী লীগের নেতারা আমাদেরকে বলছেন, ‘আসুন আপনারা আসুন’। আমরা তো জানি তাদের নেচারটা কী! 



31489,47306
রাফি হত্যায় পুলিশ সদস্যের গাফিলতি থাকলে বিচার হবে ---স্বরাষ্ট্রমন্ত্রী
অন্যান্য
প্রকাশ : ২০ এপ্রিল ২০১৯, ০০:০০
স্বরাষ্ট্রমন্ত্রী আসাদুজ্জামান খান কামাল বলেছেন, ফেনীর সোনাগাজীর মাদ্রাসা ছাত্রী নুসরাত জাহান রাফি হত্যা মামলার সব আসামিকে গ্রেফতার করা হয়েছে। আনুষ্ঠানিক পুলিশ বিজ্ঞপ্তি আকারে তা প্রকাশ করবে। তাছাড়া এ হত্যার পেছনে কারা জড়িত, কখন, কীভাবে হত্যা করা হয়েছে সব প্রকাশ করা হবে। তিনি বলেন, এ ঘটনায় কোনো পুলিশ সদস্যের গাফিলতি থাকলে তাদেরও বিচারের আওতায় আনা হবে। গতকাল শুক্রবার সন্ধ্যায় রাজধানীর উত্তরায় তৈরি পোশাক মালিক ও রপ্তানিকারক সমিতির (বিজিএমইএ) নবনির্মিত কমপ্লেক্সে শিল্প পুলিশ বিভাগকে ৫টি পিকআপ ভ্যান হস্তান্তর অনুষ্ঠান শেষে সাংবাদিকদের বিভিন্ন প্রশ্নের জবাবে তিনি এসব কথা বলেন। অপরদিকে গতকাল দুপুরে রাজধানীর কাওরান বাজারের আম্বর শাহ শাহী মসজিদের নিচতলার সংস্কার কাজ শেষে তা উদ্বোধনকালে সাংবাদিকদের প্রশ্নের জবাবে স্বরাষ্ট্রমন্ত্রী জানান, বিএনপির ভারপ্রাপ্ত চেয়ারপারসন তারেক রহমান ও তার স্ত্রী ডা. জোবাইদা রহমানের ইংল্যান্ডে থাকা ব্যাংক অ্যাকাউন্ট জব্দের আদেশ পররাষ্ট্র মন্ত্রণালয়ে পাঠানো হবে। তিনি বলেন, বিদেশে পুলিশের কর্মকাণ্ড ইন্টারপোলের মাধ্যমে হয়। তাই তারেক রহমান ও তার স্ত্রীর ব্যাংক হিসাব জব্দের যে আদেশ আদালত দিয়েছেন, তা পররাষ্ট্র মন্ত্রণালয়ে  পাঠানো হবে।সম্প্রতি চীন সফর বিষয়ে সাংবাদিকদের প্রশ্নের জবাবে স্বরাষ্ট্রমন্ত্রী আসাদুজ্জামান খান বলেন, চীনের স্বরাষ্ট্র মন্ত্রণালয়ের সঙ্গে অনেক বিষয়ে ফলপ্রসূ আলোচনা হয়েছে। তিনি বলেন, মিয়ানমার থেকে আসা ১১ লাখ রোহিঙ্গাকে দেশটিতে ফেরত পাঠাতে চীন সর্বাত্মক সহযোগিতা করবে। এছাড়া মিয়ানমারের সঙ্গে যেসব সমস্যা রয়েছে, তা সমাধানেও দেশটি সর্বাত্মক সহযোগিতার আশ্বাস দিয়েছে।তিনি আরো বলেন, মাদক নির্মূলে চীন সফলতা দেখিয়েছে। বাংলাদেশের মাদকের বিরুদ্ধে সরকারের জিরো টলারেন্সে চীন সহযোগিতা করবে। এছাড়াও আমাদের আইনশৃঙ্খলা বাহিনীকে ট্রেনিং ও ফায়ার ইকুইপমেন্টে সহায়তারও আশ্বাস দিয়েছে চীন।



31490,47307
বগুড়ায় গোলাগুলিতে শহরের শীর্ষ সন্ত্রাসী স্বর্গ নিহত
অন্যান্য
প্রকাশ : ২০ এপ্রিল ২০১৯, ০০:০০
বগুড়ায় দুই দল সন্ত্রাসীর মধ্যে গোলাগুলিতে শহরের শীর্ষ সন্ত্রাসী রাফিদ আনাম ওরফে স্বর্গ (২৬) নিহত হয়েছে। বৃহস্পতিবার রাত দেড়টার দিকে উপশহর এলাকায় সুবিল খালের ওপর নির্মিত সেতুর কাছে ওই গোলাগুলির ঘটনা ঘটে। পুলিশ ঘটনাস্থল থেকে একটি বিদেশি পিস্তল, একটি ম্যাগাজিন, এক রাউন্ড গুলি ও বার্মিজ চাকু উদ্ধার করেছে।পুলিশ জানায়, নিহত স্বর্গ তাদের তালিকাভুক্ত সন্ত্রাসী ছিল। তার বিরুদ্ধে দুটি হত্যাসহ মোট ৮টি মামলা রয়েছে। সে শহরের খান্দার শহীদনগর এলাকার লিয়াকত আলীর ছেলে। তার বাবা লিয়াকত আলীও পেশাদার খুনি হিসেবে পরিচিত ছিল এবং ২০০৪ সালের ১০ অক্টোবর পুলিশের সঙ্গে বন্দুকযুদ্ধে নিহত হয়।পুলিশ সূত্রে জানা গেছে, একাধিক মামলায় ওয়ারেন্টভুক্ত আসামি হিসেবে ২০১৬ সালে গ্রেফতার হয়ে কারাগারে আটক ছিল স্বর্গ। প্রায় এক মাস আগে সে জামিনে বের হয়ে আসে এবং আবারো সন্ত্রাসী কর্মকাণ্ডে লিপ্ত হয়। শাজাহানপুরে স্থানীয় এক আওয়ামী লীগ নেতাকে গাছের সঙ্গে ঝুলিয়ে মারপিট করে সে।বগুড়া সদর সার্কেলের অতিরিক্ত পুলিশ সুপার সনাতন চক্রবর্তী জানান, বৃহস্পতিবার দিবাগত রাত দেড়টার দিকে উপশহর এলাকায় সুবিল খালের ওপর নির্মিত সেতুর কাছে দুই দল সন্ত্রাসী গোলাগুলিতে লিপ্ত হয়। খবর পেয়ে পুলিশ সেখানে গেলে সন্ত্রাসীরা পালিয়ে যায়। এরপর পুিলশ সেখানে গুলিবিদ্ধ অবস্থায় এক ব্যক্তিকে পড়ে থাকতে দেখে। পরে গুলিবিদ্ধ ওই ব্যক্তিকে শহরের শহীদ জিয়াউর রহমান মেডিক্যাল কলেজ হাসপাতালে নিলে কর্তব্যরত চিকিত্সক তাকে মৃত ঘোষণা করেন। 



31491,47308
সরকার চাইলেও বিএনপিকে শেষ করতে পারবে না
অন্যান্য
প্রকাশ : ২০ এপ্রিল ২০১৯, ০০:০০
বিএনপি মহাসচিব মির্জা ফখরুল ইসলাম আলমগীর বলেছেন, বিএনপি এবং খালেদা জিয়া এ দেশের মানুষের জন্য রাজনীতি করে। সেজন্য সরকার চাইলেও বিএনপিকে শেষ করতে পারবে না। খালেদা জিয়ার নেতৃত্বেই বিএনপি আবারও ঘুরে দাঁড়াবে।গতকাল শুক্রবার সুপ্রিমকোর্ট আইনজীবী সমিতি মিলনায়তনে বিএনপি চেয়ারপারসন ও সাবেক প্রধানমন্ত্রী খালেদা জিয়ার সংগ্রামী জীবন ও কর্ম নিয়ে লেখা বইয়ের প্রকাশনা উত্সবে দেওয়া বক্তৃতায় তিনি এ কথা বলেন।‘খালেদা জিয়া: তৃতীয় বিশ্বের কণ্ঠস্বর’ শিরোনামে বইটি লিখেছেন ঢাকা বিশ্ববিদ্যালয়ের সাবেক উপাচার্য অধ্যাপক ড. এমাজউদ্দীন আহমদ ও কবি আবদুল হাই শিকদার। বিএনপির স্থায়ী কমিটির সদস্য ড. খন্দকার মোশাররফ হোসেন, ব্যারিস্টার মওদুদ আহমদ, গয়েশ্বর চন্দ্র রায়, ড. আবদুল মঈন খান, নজরুল ইসলাম খান, ভাইস চেয়ারম্যান শামসুজ্জামান দুদু, চেয়ারপারসনের উপদেষ্টা হাবিবুর রহমান হাবিব, যুগ্ম মহাসচিব ব্যারিস্টার মাহবুবউদ্দিন খোকন, খায়রুল কবির খোকন, বইয়ের লেখক অধ্যাপক এমাজউদ্দীন আহমদ ও কবি আবদুল হাই শিকদার, ঢাকা বিশ্ববিদ্যালয়ের সাবেক উপাচার্য অধ্যাপক ড. আনোয়ারউল্লাহ চৌধুরী, গণস্বাস্থ্য কেন্দ্রের ট্রাস্টি ডা. জাফরউল্লাহ চৌধুরী প্রমুখ বক্তব্য রাখেন। বুক এভিনিউ থেকে প্রকাশিত ৮৬০ পৃষ্ঠার এই বইয়ের দাম রাখা হয়েছে দুই হাজার টাকা।



31492,47309
সুবীর নন্দীর চিকিত্সার বিষয়ে খোঁজখবর রাখছেন প্রধানমন্ত্রী
অন্যান্য
প্রকাশ : ২০ এপ্রিল ২০১৯, ০০:০০
প্রধানমন্ত্রী শেখ হাসিনা একুশে পদকপ্রাপ্ত কণ্ঠশিল্পী সুবীর নন্দীর চিকিত্সার বিষয়ে সার্বক্ষণিক খোঁজখবর রাখছেন। তার চিকিত্সার বিষয়ে গতকাল সন্ধ্যায় গণভবনে প্রধানমন্ত্রীর সঙ্গে সাক্ষাত্ করেছেন সংগীত শিল্পী কুমার বিশ্বজিত্, তপন চৌধুরী, রফিকুল আলম এবং ডা. সামন্ত লাল সেন। তারা সুবীর নন্দীর  চিকিত্সা সম্পর্কে প্রধানমন্ত্রীকে অবহিত করেন। এর আগে সকালে প্রধানমন্ত্রীর পক্ষ থেকে তার বিশেষ সহকারী ব্যারিস্টার বিপ্লব বড়ুয়া সম্মিলিত সামরিক হাসপাতালে গিয়ে খোঁজখবর নেন এবং তার স্ত্রী ও কন্যার সঙ্গে সাক্ষাত্ করেন। সুবীর নন্দী বর্তমানে সম্মিলিত সামরিক হাসপাতালে লাইফ সাপোর্টে আছেন।প্রধানমন্ত্রী শেখ হাসিনা ডা. সামন্ত লাল সেনকে নির্দেশনা দেন শিল্পীর মেডিক্যালের সকল কাগজপত্র সিঙ্গাপুরে পাঠানোর জন্য এবং সেখানকার বিশেষজ্ঞদের মতামত নেওয়ার জন্য। পরে সেই অনুযায়ী ব্যবস্থা নেওয়া হবে। প্রধানমন্ত্রী তাদেরকে জানান, এর আগে ১৯৯৮ সালেও সুবীর নন্দীকে চিকিত্সার জন্য দুইবার সব রকমের সহযোগিতা দেন তিনি। প্রধানমন্ত্রীর প্রেস উইং এ তথ্য জানিয়েছে। 



31493,47310
চাঁদপুরে জেলেদের হামলায় দুই কর্মকর্তা আহত ৭ রাউন্ড গুলি নিক্ষেপ
অন্যান্য
প্রকাশ : ২০ এপ্রিল ২০১৯, ০০:০০
চাঁদপুরের রাজরাজেশ্বর চর এলাকার পদ্মা-মেঘনা নদীতে জাটকা রক্ষা অভিযানে জেলেদের হামলায় দুই প্রশাসনের কর্মকর্তা আহত হয়েছেন। এসময় আত্মরক্ষার্থে পুলিশ ও কোস্টগার্ড ৭ রাউন্ড ফাঁকা গুলি ছুড়ে পরিস্থিতি নিয়ন্ত্রণে আনে।বৃহস্পতিবার রাতে মেঘনা নদীর কাটাখালী চর এলাকায় এই হামলার ঘটনা ঘটে। এসময় অতিরিক্ত জেলা ম্যাজিস্ট্রেট আব্দুল্লাহ আল মাহমুদ জামান ও ফরিদগঞ্জ উপজেলা মত্স্য কর্মকর্তা মিজানুর রহমান আহত হন। জেলেদের নিক্ষেপ করা ইটের আঘাতে শরীর ও মাথায় আঘাত পান তারা। আহত দুই কর্মকর্তাকে প্রাথমিকভাবে চিকিত্সা দেওয়া হয়েছে।অভিযানে ৩ লাখ ৭৫ হাজার মিটার কারেন্ট জাল, এক মণ জাটকা ইলিশসহ ১৭ জন জেলেকে আটক করা হয়। ভ্রাম্যমাণ আদালতে আটককৃত জেলেদের মধ্যে ১৩ জনকে এক বছর করে বিনাশ্রম কারাদণ্ড এবং ৪ জেলেকে অর্থদণ্ড প্রদান করেন নির্বাহী ম্যাজিস্ট্রেট মোরশেদুল ইসলাম। এসময় ৬৩টি মাছ ধরা নৌকা জব্দ করে ব্যবহার অনুপযোগী করা হয় এবং ৫টি জাটকা বিক্রির আড়ত্ আগুনে পুড়িয়ে দেওয়া হয়। 



31494,47311
বঙ্গবন্ধুকে হত্যার পর জিয়া আত্মস্বীকৃত খুনিদের বড় পদে পদায়ন করেন
অন্যান্য
প্রকাশ : ২০ এপ্রিল ২০১৯, ০০:০০
মুক্তিযুদ্ধ বিষয়ক মন্ত্রী আ ক ম মোজাম্মেল হক বলেছেন, জাতির জনক বঙ্গবন্ধু শেখ মুজিবুর রহমানকে সপরিবারে হত্যার পর জিয়াউর রহমান প্রথমে আত্মস্বীকৃত খুনিদের বড় পদে পদায়ন করেন। বিদেশি দূতাবাসে নিয়োগ দেন। যে সব ব্যক্তি প্রত্যক্ষভাবে স্বাধীনতার বিরোধিতা করেছিলো তাদেরকে মন্ত্রিসভার সদস্য করেন। বঙ্গবন্ধু হত্যার বিচার যাতে না হয় সেজন্য ইনডেমনিটি অধ্যাদেশ জারি করেন। বঙ্গবন্ধুর ১৯৭২ সালের সংবিধান সাগরে ফেলে দিলেন। আবার ধর্মভিত্তিক রাজনীতি চালু করলেন। জামায়াতের আমির গোলাম আজমকে নিয়ে আসলেন,  নাগরিকত্বও দিলেন।গতকাল শুক্রবার সকালে চট্টগ্রাম সার্কিট হাউসে একাত্তরের ঘাতক দালাল নির্মূল কমিটি চট্টগ্রাম জেলা শাখার নবনির্বাচিত কার্যনির্বাহী কমিটির পরিচিতি সভায় প্রধান অতিথির বক্তব্যে মুক্তিযুদ্ধ বিষয়ক মন্ত্রী উপরের কথাগুলো বলেন।সভায় সভাপতিত্ব করেন সংগঠনের কেন্দ্রীয় প্রথম যুগ্ম-সাধারণ সম্পাদক ও চট্টগ্রাম বিভাগীয় সমন্বয়ক শওকত বাঙালি। বক্তব্য রাখেন বাংলাদেশ মুক্তিযুদ্ধ গবেষণা ট্রাস্টের চেয়ারম্যান ডা. মাহফুজুর রহমান, দক্ষিণ জেলা আওয়ামী লীগের সাধারণ সম্পাদক মফিজুর রহমান প্রমুখ। 



31495,47312
খালেদা জিয়ার মুক্তি দাবিতে বিক্ষোভ
অন্যান্য
প্রকাশ : ২০ এপ্রিল ২০১৯, ০০:০০
কারাবন্দি ও অসুস্থ দলের চেয়ারপারসন বেগম খালেদা জিয়ার নিঃশর্ত মুক্তি ও সুচিকিত্সার দাবিতে বিএনপির সিনিয়র যুগ্ম মহাসচিব অ্যাডভোকেট রুহুল কবির রিজভীর নেতৃত্বে বিক্ষোভ মিছিল করেছেন জাতীয়তাবাদী স্বেচ্ছাসেবক দলের নেতাকর্মীরা। শুক্রবার দুপুর ২টায় রাজধানীর নয়াপল্টনস্থ বিএনপি কার্যালয়ের সামনে থেকে মিছিল শুরু হয়ে নাইটিঙ্গেল মোড় ঘুরে আবারও কার্যালয়ের নিকট এসে শেষ হয়। মিছিলে স্বেচ্ছাসেবক দলের ঢাকা মহানগরের শতাধিক নেতাকর্মী অংশ নেন। এ সময় নেতাকর্মীরা কারাবন্দি বেগম খালেদা জিয়া ও ভারপ্রাপ্ত চেয়ারম্যান তারেক রহমানের নামে বিভিন্ন স্লোগান দেন। মিছিলে স্বেচ্ছাসেবক দল সভাপতি শফিউল বারী বাবু, সাধারণ সম্পাদক আব্দুল কাদির ভুঁইয়া জুয়েল, সিনিয়র যুগ্ম সাধারণ সম্পাদক সাইফুল ইসলাম ফিরোজ প্রমুখ অংশগ্রহণ করেন।মিছিল শেষে সংক্ষিপ্ত সমাবেশে রুহুল কবির রিজভী বলেন, ‘বেগম খালেদা জিয়ার অসুস্থতার মাত্রাকে তীব্রতর করে জীবন বিপন্ন করার মাধ্যমে রাজনীতি থেকে দূরে সরিয়ে দিতে চান প্রধানমন্ত্রী শেখ হাসিনা।’ 



31496,47313
অপহরণের পর খিলক্ষেত থেকে এক ব্যক্তিকে উদ্ধার
অন্যান্য
প্রকাশ : ২০ এপ্রিল ২০১৯, ০০:০০
অপহরণ হওয়া এক ব্যক্তিকে রাজধানীর খিলক্ষেত থেকে উদ্ধার করেছে র্যাব। একই সঙ্গে অপহরণকারী চক্রের তিন সদস্যকে গ্রেফতার করেছে র্যাব-৩। গ্রেফতার হওয়া ব্যক্তিরা হলেন কাজী মেহেদী হাসান, আরিফুজ্জামান চৌধুরী বাবু ও কাজী ইকরাম।র্যাব-৩ সূত্র জানায়, ধীরেন্দ্র চন্দ্র দাস নামে এক ব্যক্তিকে বৃহস্পতিবার অপহরণের পর মোবাইল ফোনে স্বজনদের কাছে এক লাখ টাকা মুক্তিপণ দাবি করা হয়। অভিযোগ পেয়ে মাঠে নামে র্যাব। গোয়েন্দা কার্যক্রম ও প্রযুক্তির সহায়তায় নিকুঞ্জ-২ এলাকার টানপাড়ায় বৃহস্পতিবার রাতে অভিযান চালিয়ে ধীরেন চন্দ্রকে উদ্ধার করে র্যাব। 



31497,47314
শিশু অধিকার রক্ষায় সাবিনা ইয়াসমিনের সংগীতসন্ধ্যা
অন্যান্য
প্রকাশ : ২০ এপ্রিল ২০১৯, ০০:০০
এতিম শিশুদের নিয়ে সাজানো অনুষ্ঠানে স্নিগ্ধতা ছড়ালেন সাবিনা ইয়াসমিন। শিশু অধিকার রক্ষায় আয়োজনটি ছিল নিবেদিত। শিশুদের নৃত্যগীতের পরিবেশনার সঙ্গে আয়োজনের অন্যতম আকর্ষণ ছিল সাবিনা ইয়াসমিনের সংগীত পরিবেশনা। কণ্ঠের মাধুর্যে মিলনায়তন ভরা শ্রোতার হূদয় রাঙালেন প্রখ্যাত এই গায়িকা। ছোটদের সঙ্গে সমান্তরালে রেখেছেন বড়দের অনুরোধও। গেয়েছেন তার জনপ্রিয় একগুচ্ছ গান।           শিশুদের সুরক্ষা ও অধিকার আদায়ের লক্ষ্যে শুক্রবার সন্ধ্যায় রাজধানীর ফার্মগেটের কৃষিবিদ ইনস্টিটিউশন বাংলাদেশ (কেবিআই) মিলনায়তনে অনুষ্ঠিত ‘কনসার্ট ফর চিলড্রেন’ শীর্ষক এ সংগীতায়োজনে সংগীত পরিবেশন করেন শিল্পী সাবিনা ইয়াসমিন ও হাসান আবিদুর রেজা জুয়েল। ডিস্ট্রেসড চিলড্রেন অ্যান্ড ইনফ্যান্টস ইন্টারন্যাশনাল (ডিসিআই) আয়োজিত অনুষ্ঠানে প্রধান অতিথি ছিলেন ঢাকা উত্তর সিটি করপোরেশনের মেয়র আতিকুল ইসলাম। ভিডিও বার্তায় সবাইকে শুভেচ্ছা জানান ডিসিআইয়ের শুভেচ্ছা দূত বাংলা চলচ্চিত্রের সোনালি সময়ের চিত্রনায়িকা ববিতা।জাতীয় সংগীত পরিবেশনার মাধ্যমে শুরু হয় অনুষ্ঠান। এরপর ‘জলে গিয়েছিলাম সই’ গানের সুরে পরিবেশিত হয়  সমবেত নৃত্য। সুমাইয়া আক্তার একক কণ্ঠে গেয়ে শোনান ‘এই সুন্দর সোনালি সন্ধ্যায়’। এরপর পরিবেশিত হয় নাচ। সঙ্গে ছিল ‘ধান ভানেরে ঢেকিত’ গানের সুর। ‘ঘাটে লাগাইয়া ডিঙ্গা পান খাইয়া যাও’ গানের সুরে পরিবেশিত হয় আরেকটি সমবেত নাচ। এছাড়া শিশুশিল্পীরা গেয়েছে ‘রেল লাইনের ওই বস্তিতে’ ও ‘শ্রাবণের মেঘগুলো জড়ো হলো আকাশে’  শিরোনামের দুটি গান।  



31498,47315
নারী নির্যাতন বন্ধের দাবিতে বিভিন্ন সংগঠনের মানববন্ধন
অন্যান্য
প্রকাশ : ২০ এপ্রিল ২০১৯, ০০:০০
নারী নির্যাতন বন্ধ এবং নিরাপদ চলাফেরা নিশ্চিতের দাবিতে গতকাল রাস্তায় নেমে মানববন্ধন করে পুরান ঢাকার কিশোরীরা। জাতীয় প্রেসক্লাবের সামনে নুসরাত হত্যাকারীদের দৃষ্টান্তমূলক শাস্তির দাবিতে মানববন্ধন করেছে বেশ কয়েকটি সংগঠন।মানববন্ধনে অংশ নেওয়া পুরান ঢাকার ফরিদাবাদ উচ্চ বিদ্যালয়ের ষষ্ঠ শ্রেণির শিক্ষার্থী ফারজানা বলেন, ‘আমরা চাই কোনো নারী যেন নির্যাতনের শিকার না হয়। তারা যেন বাইরে নির্ভয়ে চলাফেরা করতে পারে। আমরা চাই একটি সুন্দর বাংলাদেশ ।’ পুরান ঢাকার অভিভাবক ও শিক্ষার্থী আয়োজিত মানববন্ধনে যোগ দেয় তারা।নুসরাত হত্যাকাণ্ডের দৃষ্টান্তমূলক বিচার চেয়ে মানববন্ধনে আরো অংশ নেয় শ্রমজীবী নারী মৈত্রী। সংগঠনের সভাপতি বন্নি শিখা জামালী বলেন, নারী নিপীড়ন ও ধর্ষকের বিরুদ্ধে সামাজিক প্রতিরোধ গড়ে তুলতে হবে।একই দাবিতে মানববন্ধন করে বাংলাদেশ জার্নালিস্ট ফোরাম। সংগঠনের সাধারণ সম্পাদক জাফরুল আলম বলেন, নুসরাত জাহান রাফিকে কেরোসিন ঢেলে পুড়িয়ে হত্যা মামলার প্রধান আসামি অধ্যক্ষ সিরাজ উদদৌলাসহ সকলকে দ্রুত বিচার আইনে এমন শাস্তি দেওয়া হোক যেন এই ধরনের ন্যক্কারজনক ঘটনা আর না ঘটে।যাত্রাবাড়ীর দুই অবুঝ শিশুকে যৌন নির্যাতন ও হত্যা, ফেনীর মাদ্রাসা ছাত্রী নুসরাত জাহান রাফিকে যৌন হয়রানি ও পুড়িয়ে হত্যাসহ সকল শিশু নির্যাতন, ধর্ষণের প্রতিবাদ জানিয়ে মানববন্ধন করে একসেস টু হিউম্যান রাইটস ইন্টারন্যাশনাল। প্রতিষ্ঠানটির চেয়ারম্যান মো. এনামুল হক বলেন, ‘আমরা প্রত্যেকে প্রতিটি ক্ষেত্রে সচেতন হবো, সবাইকে সচেতন করবো। মানসিক অবস্থার পরিবর্তন করে মানবিক ও নৈতিক মূল্যবোধকে জাগ্রত করবো।



31499,47316
মার্কিন রাষ্ট্রদূত মিলারের চট্টগ্রাম সফর
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশে নিযুক্ত যুক্তরাষ্ট্রের রাষ্ট্রদূত আর্ল আর মিলার গত চারদিনব্যাপী চট্টগ্রাম সফর করেন। দ্বিপক্ষীয় বাণিজ্য ও বিনিয়োগ এবং যুক্তরাষ্ট্র ও বাংলাদেশের মধ্যে ক্রমবর্ধমান সামরিক সহযোগিতা এগিয়ে নেওয়া এবং দু’দেশের জনগণের মধ্যকার সম্পর্ক জোরদার করা ছিল তার এ সফরের উদ্দেশ্য। চট্টগ্রামে রাষ্ট্রদূত যুক্তরাষ্ট্রের বেসরকারি জ্বালানি কোম্পানি ‘এক্সিলারেট’ পরিদর্শন করেন। বঙ্গোপসাগরে নির্মিত ‘এক্সিলারেট’ এরফ্লোটিং স্টোরেজ অ্যান্ড রিগ্যাসিফিকেশন ইউনিট (এফএসআরইউ) চট্টগ্রামের ৬০ লাখ অধিবাসী ও এর সমগ্র শিল্প এলাকার জন্য বিদ্যুত্ উত্পাদন করতে প্রাকৃতিক গ্যাস সরবরাহ করছে। রাষ্ট্রদূত স্থানীয় শিল্প সম্পর্কে আরো জানতে ব্যবসায়ী নেতাদের সঙ্গে সাক্ষাত্ করেন।তিনি চট্টগ্রাম বন্দর কর্তৃপক্ষের চেয়ারম্যানের সঙ্গে সাক্ষাত্ করেন এবং দেশের ৯০ শতাংশের বেশি বাণিজ্য পরিচালিত হওয়া বন্দরটির সেবাসমূহ ঘুরে দেখেন। তারা বন্দরের উন্নয়ন ও অন্যান্য নির্মাণ কাজে যুক্তরাষ্ট্রের বেসরকারি বিনিয়োগকারীদের সম্ভাব্য গুরুত্বপূর্ণ ভূমিকা নিয়ে আলোচনা করেন। রাষ্ট্রদূত একটি জাহাজ ভাঙা ইয়ার্ড ও একটি স্টিল রি-রোলিং মিলও পরিদর্শন করেন। তিনি শ্রমিক অধিকার এবং শ্রমিক ও পরিবেশের সুরক্ষাদান ও শিশু শ্রমের অবসান ঘটানোর জন্য ব্যবসায়ী নেতাদের প্রতি আহ্বান জানান।যুক্তরাষ্ট্র-বাংলাদেশ স্পেশাল ওয়ারফেয়ার ড্রাইভিং অ্যান্ড স্যালভেজ (এসডব্লিউএডিএস) মহড়ার সমাপনী অনুষ্ঠানে রাষ্ট্রদূত দুই দেশের মধ্যে ক্রমবর্ধমান সামরিক সম্পর্কের সমর্থনে বক্তব্য দেন। রাষ্ট্রদূত ২০০৫ সালে জাতিসংঘের শান্তি রক্ষা অপারেশনে নিহত সীম্যান মোহাম্মদ নুরুল ইসলামের সমাধিতে পুস্পস্তবক অর্পণ এবং একটি গাছের চারা রোপণ করে শ্রদ্ধা জানান। রাষ্ট্রদূত চট্টগ্রাম ইন্ডিপেন্ডেন্ট ইউনিভার্সিটিতে (সিআইইউ) স্থাপিত ‘আমেরিকান কর্নার’ পরিদর্শন করেন।  তিনি বিশ্ব অটিজম সচেতনতা দিবস উপলক্ষে অটিজম নিয়ে সচেতনতা বিষয়ক একটি অনুষ্ঠানে অংশ নেন। তিনি চট্টগ্রাম ওয়ার সেমেটারিও পরিদর্শন করেন। গত ১৬ থেকে ১৯ এপ্রিল পর্যন্ত রাষ্ট্রদূত চট্টগ্রাম সফর করেন। —প্রেস বিজ্ঞপ্তি



31500,47317
দুর্নীতি না হলে জিডিপি আরো ২% বাড়ত ------ইউজিসি চেয়ারম্যান
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশ বিশ্ববিদ্যালয় মঞ্জুরি কমিশনের (ইউজিসি) চেয়ারম্যান প্রফেসর আবদুল মান্নান বলেছেন, শুদ্ধাচার কৌশল বাস্তবায়নের মাধ্যমে আমাদের রূপকল্প ২০২১ এবং উন্নত দেশ রূপায়নে ২০৪১ সালের স্বপ্ন বাস্তবায়ন সম্ভব হবে। দুর্নীতি না হলে আমাদের জিডিপি ২শতাংশ বাড়ত, বাংলাদেশের অর্থনৈতিক দ্রুত প্রবৃদ্ধি বিশ্বের প্রথম সারিতে অবস্থান পেত।‘জাতীয় শুদ্ধাচার কৌশল ও বার্ষিক কর্মসম্পাদন ব্যবস্থাপনা: প্রেক্ষিত খুলনা বিশ্ববিদ্যালয়’ শীর্ষক দিনব্যাপী এক কর্মশালায় প্রধান অতিথির বক্তৃতায় তিনি এসব কথা বলেন। গতকাল শুক্রবার সকাল ৯ টায় খুলনা বিশ্ববিদ্যালয়ের (খুবি) আচার্য জগদীশচন্দ্র বসু একাডেমিক ভবনের সাংবাদিক লিয়াকত আলী মিলনায়তনে এ কর্মশালা অনুষ্ঠিত হয়।তিনি বলেন, সরকার বেতন-ভাতা দ্বিগুণের বেশি বাড়িয়েছেন। তারপরও দুর্নীতি বন্ধ হচ্ছে না কেন? আসলে এটা একটা অভ্যাসে পরিণত হয়েছে। চাকরিজীবী অনেকের অর্থনৈতিক সচ্ছলতা আছে, সামর্থ্য আছে, প্রয়োজন নেই, তারপরও বিনা প্রয়োজনেও দুর্নীতি করছেন। এটা একটা রোগে পরিণত হয়েছে। এর থেকে উত্তরণে নীতি-নৈতিকতা চর্চা, শুদ্ধাচার বাস্তবায়ন, প্রাতিষ্ঠানিক, সামাজিক ও ব্যক্তি পর্যায়ে জবাবদিহিতা প্রতিষ্ঠা প্রয়োজন। সরকারি অফিস-আদালত, শিক্ষা-প্রতিষ্ঠানসহ সবক্ষেত্রে সঠিকভাবে, সঠিক সময়ে, সঠিক পদ্ধতিতে স্বচ্ছতার সঙ্গে কাজ সম্পন্ন করতে পারলেই আমাদের দুর্নীতি বহুলাংশে কমানো সম্ভব। সরকারের উদ্যোগের সঙ্গে বিশ্ববিদ্যালয় মঞ্জুরি কমিশন দেশে উচ্চশিক্ষা পর্যায়ে শুদ্ধাচারের বিষয়টি সর্বোচ্চ গুরুত্ব দিয়ে তা বাস্তবায়নে চেষ্টা করছে।কর্মশালায় সভাপতিত্ব করেন খুবি উপাচার্য প্রফেসর ড. মোহাম্মদ ফায়েক উজ্জামান।  বক্তৃতা করেন তথ্য ও যোগাযোগ প্রযুক্তি বিভাগের সচিব এন এম জিয়াউল আলম, খুবি ট্রেজারার প্রফেসর সাধন রঞ্জন ঘোষ, ইউজিসির পরিচালক ড. মো. ফখরুল ইসলাম, খুবির ভারপ্রাপ্ত রেজিস্ট্রার প্রফেসর খান গোলাম কুদ্দুস প্রমুখ।কর্মশালার শুরুতে তথ্য ও যোগাযোগ প্রযুক্তি বিভাগের সচিব এন এম জিয়াউল আলম ঘণ্টাব্যাপী পাওয়ার পয়েন্টে শুদ্ধাচার নিয়ে বিস্তারিত উপস্থাপন করেন। তার উপস্থাপনায় শুদ্ধাচার কী ও তার প্রয়োজনীয়তা, বর্তমান সরকারের উদ্যোগ, বাস্তবায়নের বিভিন্ন ধাপ, কলাকৌশল, আইন, বিধিবিধান, অভীষ্ট লক্ষ্য এবং বিশ্ব প্রেক্ষিত তুলে ধরা হয়।



31501,47318
সাভারে সিআইডি পুলিশের কনস্টেবল ইয়াবাসহ গ্রেফতার
অন্যান্য
প্রকাশ : ২০ এপ্রিল ২০১৯, ০০:০০
সাভার উপজেলার আশুলিয়ায় প্রায় এক হাজার ইয়াবাসহ সিআইডির এক কনস্টেবলকে গ্রেফতার করেছে ঢাকা জেলা গেয়েন্দা পুলিশ। গ্রেফতারকৃত ওই সিআইডি সদস্যের নাম তাইজুদ্দিন (৩০)। তিনি ঢাকায় পুলিশের অপরাধ অনুসন্ধান বিভাগে (সিআইডি) কনস্টেবল পদে কর্মরত। বৃহস্পতিবার রাতে আশুলিয়ার চানগাঁও এলাকা থেকে তাকে গ্রেফতার করা হয়। তাইজুদ্দিন গাজীপুরের জয়দেবপুর থানার উত্তর সালনা গ্রামের তোফাজ্জল হোসেনের ছেলে। মাদক ব্যবসায়ীদের হাতে ইয়াবার চালান তুলে দিতে তিনি আশুলিয়ায় এসেছিলেন বলে জানিয়েছে পুলিশ। এ সময় তার এক সহযোগীকেও আটক করা হয়।ঢাকা জেলা উত্তর গোয়েন্দা পুলিশের ওসি আবুল বাশার জানান, রাতে চানগাঁও এলাকায় ইয়াবার একটি বড় চালান হাতবদল হবে এমন গোপন সংবাদে ওই এলাকায় অভিযান চালায় ডিবি পুলিশ। এসময় সন্দেহজনক একটি অটোরিকশা থেকে তাইজুদ্দিন ও তার সহযোগী মফিজকে আটক করা হয়। এসময় তাদের দেহ তল্লাশি করে ৯৯০ পিস ইয়াবা উদ্ধার করা হয়। এ সময় তাইজুদ্দিন নিজেকে সিআইডির কনস্টেবল বলে পরিচয় দেন। পরে সিআইডি ঢাকা উত্তরা জোনের সহকারী পুলিশ সুপার (এএসপি) জহির উদ্দিনকে বিষয়টি জানানো হলে তিনি তাইজুদ্দিনকে সিআইডির কনস্টেবল বলে নিশ্চিত করেন। দীর্ঘদিন ধরেই সহযোগীদের নিয়ে তাইজুদ্দিন ইয়াবা কারবারে যুক্ত বলে জানা গেছে।ঢাকা জেলা পুলিশ সুপার শাহ মিজান শাফিউর রহমান বলেন, মাদকের বিষয়ে আমাদের নীতি জিরো টলারেন্স। মাদকের সঙ্গে যে জড়িত থাকবে সে যেই হোক না কেন, কোনো ছাড় নেই। আটককৃতদের বিরুদ্ধে আইনগত ব্যবস্থা গ্রহণ করা হবে।  



31502,47319
আইওএম নির্বাচনে জয়লাভে আশাবাদী ঢাকা
অন্যান্য
প্রকাশ : ২০ এপ্রিল ২০১৯, ০০:০০
বাংলাদেশ ইন্টারন্যাশনাল অরগানাইজেশন অব মাইগ্রেশন (আইওএম)-এর উপ-মহাপরিচালক (ডিডিজি) পদে নির্বাচনে জয়লাভের ব্যাপারে খুবই আশাবাদী। ভারতসহ সংস্থার কয়েকটি সদস্য রাষ্ট্র বাংলাদেশকে সমর্থন জানানোর আভাস দিয়েছে।বাংলাদেশের পররাষ্ট্র সচিব এম শহিদুল হক বাসসকে জানান, ভারতের পররাষ্ট্র সচিব এবং নয়াদিল্লিভিত্তিক আইওএম সদস্য রাষ্ট্রগুলোর কয়েকজন দূতের সঙ্গে তার আলাপ হয়েছে, তারা এই পদে বাংলাদেশের প্রার্থিতাকে সমর্থন দেওয়ার ইতিবাচক আভাস দিয়েছেন।পররাষ্ট্র সচিব হক বলেন, বুধবার রাতে স্থানীয় একটি হোটেলে আয়োজিত এক ডিনারে কয়েকজন দূতের সঙ্গে তার আলাপকালে আইওএমের ডিডিজি পদে বাংলাদেশের প্রার্থিতাকে তারা ইতিবাচক হিসাবেই দেখছেন। তবে তিনি বলেন, এটিকে নির্বাচন হিসাবেই দেখতে হবে এবং আসলে কি ঘটে, সেটি দেখার জন্য শেষ মুহূর্ত পর্যন্ত অপেক্ষা করতে হবে।ঢাকায় অনেক আইওএম সদস্য রাষ্ট্রের কূটনৈতিক মিশন নেই। তারা ঢাকা থেকেই দায়িত্ব পালন করেন। পররাষ্ট্র সচিব এমন কয়েকটি দেশের কূটনীতিকদের সঙ্গে আসন্ন আইওএম নির্বাচন নিয়ে আলাপ করেছেন। আগামী ২১ জুন এ নির্বাচন অনুষ্ঠিত হবে।পররাষ্ট্র সচিব শহিদুল হক তিনদিনের সরকারি সফরে বর্তমানে নয়াদিল্লি অবস্থান করছেন। তিনি মঙ্গলবার ভারতের পররাষ্ট্র সচিব ভিপি গোখলের সঙ্গে বৈঠক করেন। একই দিনে তিনি আইএমও সদস্য রাষ্ট্রে কমপক্ষে ২০ জন কূটনীতিকের সঙ্গে ব্যক্তিগত পর্যায়ে আলাপ করেন। আলাপকালে তিনি এ পদে ঢাকার প্রতি তাদের সমর্থন কামনা করেন।শহীদুল হক বলেন, বাংলাদেশ ১১ লাখের অধিক রোহিঙ্গা শরণার্থীকে আশ্রয় দিয়েছে। মিয়ানমারে রাখাইনরাজ্যে সে দেশের নিরাপত্তা বাহিনীর নির্যাতনে তারা জীবন বাঁচাতে দেশ ছেড়ে পালিয়ে এসে বাংলাদেশে আশ্রয় নিয়েছে। বাংলাদেশ রোহিঙ্গা শরণার্থীদের আশ্রয় দিয়ে বিশ্ববাসীর প্রশংসা কুড়িয়েছে।বাংলাদেশ এই পদটির জন্য চারটি দেশের সাথে প্রতিদ্বন্দ্বিতা করছে। দেশ চারটি হলো— জর্ডান, আফগানিস্তান, ফিলিপাইন ও সুদান। শহিদুল হক আইওএম মাইগ্রেশন অ্যাডভাইজারি বোর্ডের সদস্য। তিনি ২০১৩ সালে জানুয়ারিতে পররাষ্ট্র সচিব এবং ২০১৮ সালে সিনিয়র সচিব পদে পদন্নোতি লাভ করেন।



31503,47320
পুতিনের সঙ্গে চলতি মাসে বৈঠক করবেন কিম
অন্যান্য
প্রকাশ : ২০ এপ্রিল ২০১৯, ০০:০০
রাশিয়ার প্রেসিডেন্ট ভ্লাদিমির পুতিনের সঙ্গে চলতি মাসে উত্তর কোরিয়ার নেতা কিম জং উনের বৈঠক হবে। কিম জং উন রাশিয়া সফরে যাচ্ছেন। ক্রেমলিন এই বৈঠকের কথা জানিয়েছে, যদিও বৈঠকের বিষয়ে বিস্তারিত কিছু জানায়নি। বৈঠকটি এমন সময়ে হচ্ছে যখন পরমাণু নিরস্ত্রীকরণ নিয়ে যুক্তরাষ্ট্রের সঙ্গে উত্তর কোরিয়ার চরম দ্বন্দ্ব চলছে। এমনকি পরমাণু আলোচনায় মার্কিন পররাষ্ট্রমন্ত্রী পম্পেওকে না রাখারও আহবান জানিয়েছে উত্তর কোরিয়া। তবে পম্পেও উত্তর কোরিয়ার প্রস্তাব নাকচ করে দিয়ে বলেছেন, আগের দলই বহাল থাকবে। -সিএনএন ও রয়টার্স



31504,47321
ইরাকে একই সম্মেলনে অংশ নিচ্ছে সৌদি আরব ও ইরান
অন্যান্য
প্রকাশ : ২০ এপ্রিল ২০১৯, ০০:০০
সৌদি আরবের সঙ্গে প্রথমবারের মতো একটি সম্মেলনে যোগ দিচ্ছে ইরান। এই দুই দেশের একই সম্মেলনে অংশগ্রহণের ব্যাপারে মধ্যস্ততা করেছে ইরাক। আজ শনিবার ইরাকের রাজধানী বাগদাদে সম্মেলন অনুষ্ঠিত হচ্ছে। সম্মেলনে কুয়েত, জর্ডান, সিরিয়া এবং তুরস্কও যোগ দিচ্ছে। একদিনের এ সম্মেলনের সত্যতা নিশ্চিত করেছেন ইরাকি পার্লামেন্টের মুখপাত্র। এতে অংশগ্রহণকারী দেশগুলোর পার্লামেন্ট প্রধানরা নিজ নিজ দেশের পক্ষে প্রতিনিধিত্ব করবেন। সৌদি আরব এবং ইরানের মধ্যে কূটনৈতিক সম্পর্ক নেই। মধ্যপ্রাচ্যে তারা দীর্ঘদিন একে অপরের শত্রু হিসেবেই পরিচিত। সিরিয়ার জন্য এই সম্মেলন গুরুত্বপূর্ণ বলে মনে করা হচ্ছে। কারণ সিরিয়ায় গৃহযুদ্ধের পর এই প্রথম এ ধরনের একটি সম্মেলন হচ্ছে। এতে নিরাপত্তাসহ বিভিন্ন ইস্যু প্রাধান্য পাবে বলে কর্মকর্তারা জানিয়েছেন। -মিডল ইস্ট মনিটর ও আল মাসদার নিউজ 



31505,47322
জাপানের নতুন সম্রাটের প্রথম বিদেশি অতিথি হবেন ট্রাম্প
অন্যান্য
প্রকাশ : ২০ এপ্রিল ২০১৯, ০০:০০
জাপানে নতুন সম্রাট এখনো সিংহাসনে বসেননি। কিন্তু তার সঙ্গে কোন বিদেশি অতিথি প্রথম সাক্ষাত্ করবেন তা নির্ধারিত হয়ে গেছে। ৮৫ বছর বয়সী বর্তমান সম্রাট আকিহিতো ৩০ এপ্রিল বিদায় নিচ্ছেন। তার স্থলাভিষিক্ত হচ্ছেন তার ছেলে যুবরাজ নরিহিতো (৫৯)। গতকাল জাপানের পররাষ্ট্রমন্ত্রণালয় জানিয়েছে, আগামী মে মাসে জাপান সফর করবেন মার্কিন প্রেসিডেন্ট ট্রাম্প ও ফার্স্ট লেডি মেলানিয়া ট্রাম্প। ওই সফরে তারা নতুন সম্রাটের সঙ্গে সাক্ষাত্ করবেন। এটাই হবে কোনো বিদেশি অতিথির সম্রাটের সঙ্গে প্রথম সাক্ষাত্। সাক্ষাতের বিস্তারিত কিছু জানায়নি পররাষ্ট্রমন্ত্রণালয়। -সিএনএন 



31506,47323
মার্কিন প্রেসিডেন্ট নির্বাচনে প্রার্থী হচ্ছেন বাইডেন
অন্যান্য
প্রকাশ : ২০ এপ্রিল ২০১৯, ০০:০০
২০২০ সালের মার্কিন প্রেসিডেন্ট নির্বাচনে প্রার্থী হচ্ছেন সাবেক ভাইস প্রেসিডেন্ট জো বাইডেন। তিনি ডেমোক্র্যাট দল থেকে প্রার্থী হবেন। আগামী বুধবার ভিডিও কনফারেন্সের মাধ্যমে বাইডেন প্রার্থিতা ঘোষণা করবেন বলে তার ঘনিষ্ঠ সূত্র জানিয়েছে। বাইডেন সাবেক প্রেসিডেন্ট বারাক ওবামার আমলে ৮ বছর ধরে ভাইস প্রেসিডেন্টের দায়িত্ব পালন করেছেন। তিনি ৩৬ বছর ধরে ডেলাওয়ারের সিনেট থেকে নির্বাচিত হয়ে আসছেন। -রয়টার্স



31507,47324
সাপের ভয়ে বাসা থেকে অফিস করছেন লাইবেরিয়ার প্রেসিডেন্ট
অন্যান্য
প্রকাশ : ২০ এপ্রিল ২০১৯, ০০:০০
লাইবেরিয়ায় সাপের আতংকে আছেন প্রেসিডেন্ট জর্জ ওয়াহ। প্রেস সেক্রেটারি স্মিথ টোবি জানিয়েছেন, বুধবার পররাষ্ট্র বিষয়ক ভবনে দুটি কালো সাপ পাওয়া যায়। এরপর সকল কর্মকর্তাকে আগামী ২২ এপ্রিল পর্যন্ত এই ভবন থেকে দূরে থাকতে নির্দেশনা দেয়া হয়। ২০০৬ সালে প্রেসিডেন্ট ভবনে আগুন লাগার পর পররাষ্ট্র বিষয়ক ভবনেই অফিস করছেন প্রেসিডেন্ট জর্জ ওয়াহ। কিন্তু সেখানে সাপ দেখার পর থেকে প্রেসিডেন্ট তার ব্যক্তিগত বাসভবন থেকে অফিস করছেন। টোবি বলেছেন, ভবনে আরো সাপের গর্ত আছে। নিরাপত্তা বাহিনী সতর্ক প্রহরায় আছে। -বিবিসি 



31508,47325
দক্ষিণ আফ্রিকায় গির্জার দেয়াল ধসে ১৩ জনের মৃত্যু
অন্যান্য
প্রকাশ : ২০ এপ্রিল ২০১৯, ০০:০০
দক্ষিণ আফ্রিকার উপকূলবর্তী প্রদেশ কাওজুলু নাটাতে একটি গির্জার দেয়াল ধসে অন্তত ১৩ জনের মৃত্যু ও ২৯ জন আহত হয়েছেন। স্থানীয় সময় বৃহস্পতিবার রাতে এই দুর্ঘটনা ঘটে। স্থানীয় কর্মকর্তারা জানিয়েছেন, প্রদেশের এমপাঙ্গেনি নামক শহরে অবস্থিত ওই গির্জাটির দেয়াল ধসে পড়ে। তারা দেয়াল ধসের কারণ হিসেবে টানা ও ভারি বৃষ্টিকে দায়ী করছেন। যখন দেয়াল ধসের ঘটনাটি ঘটে তখন অনেকে গির্জার ভেতরে ঘুমাচ্ছিলেন। খ্রিস্টান ধর্মালম্বীদের ইস্টার সানডে উপলক্ষে সপ্তাহব্যাপী অনুষ্ঠানের আয়োজন করা হয়েছিল সেখানে। দেয়াল ধসে এতো মানুষ নিহতের ঘটনার পর শুক্রবার গির্জার সামনে বিশেষ প্রার্থনার ব্যবস্থা করা হয়। -বিবিসি



31509,47326
ভারতের নির্বাচনে বাংলাদেশে যে প্রভাব পড়তে পারে বিবিসি বাংলার প্রতিবেদন
অন্যান্য
প্রকাশ : ২০ এপ্রিল ২০১৯, ০০:০০
ভারতের সঙ্গে বাংলাদেশের গত এক দশকের বেশি সময় ধরে রাজনৈতিক, বাণিজ্যিক ও কূটনৈতিক সম্পর্ক বেশ ঘনিষ্ঠ। ভারতের জাতীয় নির্বাচনের প্রতিবেশী দেশ হিসেবে গড়ে ওঠা এই সম্পর্কের গতি কোন দিকে যেতে পারে এ নিয়ে বিবিসি বাংলা একটি প্রতিবেদন করেছে। ওই প্রতিবেদেনে বলা হচ্ছে বাংলাদেশ ২০০৯ সালে আওয়ামী লীগ সরকার ক্ষমতায় আসার পর থেকে ভারতের সাথে সম্পর্কের ক্ষেত্রে বেশ অগ্রগতি হয়েছে। এই সময়ে দুই দেশের মধ্যে ছিটমহল বিনিময়, ভারতকে সড়কপথে ট্রানজিট দেওয়া, চট্টগ্রাম ও মংলা সমুদ্র বন্দর ব্যবহারের অনুমতি দেওয়াসহ বেশ কয়েকটি বিষয়ে চুক্তি হয়েছে। ভারতের জাতীয় নির্বাচনের পরে দেশটিতে সরকার ও নীতি বদলে গেলে তার প্রভাব পড়বে বাংলাদেশেও। সে কারণে ভারতের নির্বাচনের দিকে ঘনিষ্ঠ নজর রাখছে বাংলাদেশের বড় রাজনৈতিক দলগুলো।বিবিসি বাংলার প্রতিবেদনে বাংলাদেশ আওয়ামী লীগের আন্তর্জাতিক বিষয়ক সম্পাদক ড. শাম্মী আহমেদকে উদ্ধৃত করে বলা হয়, ‘দুই দেশের মধ্যকার সব অমীমাংসিত ইস্যু নিয়ে আমাদের আলোচনা চলছে। এবং ভারতে যে সরকারই ক্ষমতায় থাকুক, আমি বিশ্বাস করি তাদেরও এটা প্রায়োরিটি দিয়ে বিবেচনা করা উচিত, যেহেতু বাংলাদেশ তাদের একজন ভালো বন্ধু, সময়ে অসময়ে আমরা ভারতের পাশে ছিলাম থাকব। আমাদের সমস্যাগুলোর সমাধানও কিন্তু তাদের সেভাবে বিশেষ নজর দিয়ে দেখতে হবে।’ তিনি আরো বলেন, ‘একটি রাজনৈতিক দল হিসেবে আমরা তাদের নির্বাচন পর্যবেক্ষণ করছি। যে দলই নির্বাচিত হবে, তার সাথে বাংলাদেশ আওয়ামী লীগ ও সরকারের সুসম্পর্ক থাকবে।’এদিকে, ভারত প্রশ্নে বাংলাদেশের আরেক প্রধান রাজনৈতিক দল বিএনপির অবস্থান বেশ ভিন্ন। যদিও দলটির রাজনীতিতে কথিত ‘ভারত বিরোধিতা’ একটা অন্যতম দিক, এমন কথা বলা হলেও গত কয়েক বছর ভারত প্রসঙ্গে প্রায় নীরব ছিল বিএনপি। কিন্তু এ বছরের শুরুতে সীমান্ত হত্যা নিয়ে সংবাদ সম্মেলন করে একটি বিবৃতি দেয় দলটি। যদিও সম্পর্ক উন্নয়নে গত এক দশকে বিএনপির একাধিক সিনিয়র নেতা ভারত সফর করে বিজেপি ও কংগ্রেসের নেতাদের সঙ্গে দেখা করেছেন।ভারতের নির্বাচন পরবর্তী সর্ম্পকের বিষয়ে বিএনপির সহ-আন্তর্জাতিক সম্পাদক রুমিন ফারহানা বলছেন, এখন ভারতে যে দলই ক্ষমতায় আসুক না কেন, সীমান্ত হত্যাসহ দুই দেশের মধ্যে অমীমাংসিত বিষয়গুলো সমাধানে তারা গুরুত্ব দেবে, এমনটাই প্রত্যাশা তার দলের। তিনি আরো বলেন, ‘বাংলাদেশে দীর্ঘ সময় ধরে একটা ধারণা প্রচলিত আছে যে, ভারত একটি বিশেষ রাজনৈতিক দলের প্রতি একটু বেশি বন্ধুত্বপূর্ণ আচরণ করে থাকে।’রুমিন আরো বলেন, ‘এই নির্বাচনে কংগ্রেস বা বিজেপি বা তৃতীয় শক্তির কোনো জোট যেই ক্ষমতায় আসুক, আমাদের প্রত্যাশা থাকবে, তিস্তাসহ বেশ কয়েকটি নদীর পানি বণ্টন নিয়ে আমাদের যে অস্বস্তি আছে, ভীষণ রকম বাণিজ্য বৈষম্য আছে, সেগুলো সমাধানে ভারত মনোযোগী হবে।’ তিনি বলেন, তবে সরকারের পক্ষ থেকে দুদেশের সম্পর্কে ব্যাপক অগ্রগতির কথা বলা হলেও, ভারতের সঙ্গে বাংলাদেশের বাণিজ্য ঘাটতির পরিমাণ বেশ বড়। ২০১৩ সাল থেকে ২০১৮ সাল পর্যন্ত দুই দেশের বাণিজ্য ঘাটতির পরিমাণ ২৪ লাখ কোটি টাকার বেশি।অপরদিকে ঢাকা বিশ্ববিদ্যালয়ে আন্তর্জাতিক সম্পর্ক বিভাগের অধ্যাপক ইমতিয়াজ আহমেদ মনে করেন লোকসভা নির্বাচনের প্রচারণায় দেশটির প্রধানমন্ত্রী নরেন্দ্র মোদির হিন্দুত্ববাদী প্রচারণা ভবিষ্যতে বাংলাদেশের জন্য একটি উদ্বেগের কারণ হতে পারে। তিনি বলেন, ‘ভারতে যদি বিজেপি আবার ক্ষমতায় আসে, অনেকেই ভাবছে তাদের হিন্দুত্ববাদের যে রাজনীতি, তা আরো বেড়ে যাবে। আর সেটা বাড়লে কয়েকটা জায়গায় বিশেষ করে আসামে বা উত্তর-পূর্ব ভারতে ইতিমধ্যেই যে পদক্ষেপগুলো তারা নিয়েছে, সেটা আরো বাড়বে। একই সঙ্গে ভারতে ধর্মভিত্তিক দলের বিজয় যদি হয়, হিন্দুত্বের যদি বিজয় হয়, তাহলে বাংলাদেশে যারা ধর্মভিত্তিক রাজনীতি করে, তারা ভাবতে পারে যে ভারতে হতে পারলে বাংলাদেশে কেন নয়! এ ধরনের প্রভাব পড়বে বাংলাদেশে।’অধ্যাপক আহমেদ আরো বলছেন, রাজনৈতিক ও কূটনৈতিক কারণে ভারতের সরকার পরিচালনায় কোন দল আসছে, সেটি গুরুত্বপূর্ণ। কিন্তু ভারতে যে দলই ক্ষমতায় আসুক, বাংলাদেশকে নিজের জাতীয় স্বার্থকে গুরুত্ব দিয়ে তিস্তাসহ বিভিন্ন নদীর পানি বণ্টন, সীমান্ত হত্যা এবং বাণিজ্য ঘাটতির মতো অমীমাংসিত বিষয়ের সমাধানে নজর দিতে হবে।



31510,47327
হত্যার আগে নুসরাতকে ছাদে ডেকে নেয় পপি
অন্যান্য
প্রকাশ : ২০ এপ্রিল ২০১৯, ০০:০০
ফেনীর সোনাগাজীর ইসলামিয়া ফাজিল মাদ্রাসার ছাত্রী নুসরাত জাহান রাফিকে আগুনে পুড়িয়ে হত্যার ঘটনায় সরাসরি জড়িত থাকার কথা স্বীকার করেছে ওই মাদ্রাসার অধ্যক্ষ সিরাজ উদ্দৌলার ভাগনি(শ্যালিকার মেয়ে) উম্মে সুলতানা পপি ওরফে শম্পা। আদালতে দেওয়া জবানবন্দিতে পপি জানিয়েছে,  নুসরাতের গায়ে কেরোসিন ঢেলে পুড়িয়ে হত্যার আগে সে তাকে ছাদে ডেকে নিয়ে যায় এবং পরে কিলিং মিশনেও অংশ নেয়।  গতকাল শুক্রবার রাতে ফেনীর জ্যেষ্ঠ বিচারিক হাকিম শরাফ উদ্দিন আহম্মেদের আদালতে ১৬৪ ধারায় স্বীকারোক্তিমূলক জবানবন্দিতে এসব তথ্য জানিয়েছে উম্মে সুলতানা পপি। এদিকে একই আদালত অপর আসামি জাবেদ হোসেনের আরও তিন দিনের রিমাণ্ড মঞ্জুর করেন। নুসরাত হত্যা মামলায় ৬ নং এজাহারভুক্ত আসামি জাবেদ হোসেন।  পুলিশ ব্যুরো অব ইনভেস্টিগেশন (পিবিআই)-এর চট্টগ্রাম বিভাগীয় স্পেশাল এসপি মো. ইকবাল এসব তথ্য নিশ্চিত করে বলেন, নুসরাত হত্যাকাণ্ডে যে দুজন নারী সদস্য জড়িত ছিল উম্মে সুলতানা পপি ওরফে শম্পা তাদের একজন। পপি আদালতের কাছে স্বীকার করেছে যে, সে ঘটনার সঙ্গে প্রত্যক্ষভাবে জড়িত ছিল। পরবরতীতে সংবাদ সম্মেলনের মাধ্যমে এ বিষয়ে বিস্তারিত তথ্য তুলে ধরা হবে।এর আগে এই মামলার চারজন আসামি নুসরাত হত্যার সঙ্গে নিজের সম্পৃক্ততার কথা স্বীকার করে আদালতে স্বীকারোক্তিমূলক জবানবন্দি দিয়েছে। তারা হলো মামলার এজহারভুক্ত আসামি নুর উদ্দিন, শাহাদাত হোসেন শামীম, আবদুর রহিম শরীফ ও হাফেজ আবদুল কাদের।জানা গেছে, আলোচিত এই মামলায় এজাহারভুক্ত ৮ জনসহ এখন পর্যন্ত মোট ১৮ জনকে গ্রেফতার করেছে পুলিশ ও পিবিআই। এদের মধ্যে রয়েছে- মাদ্রাসার অধ্যক্ষ এসএম সিরাজউদ্দৌলা, কাউন্সিলর ও পৌর আওয়ামী লীগের ভারপ্রাপ্ত সাধারণ সম্পাদক মাকসুদ আলম, শিক্ষক আবছার উদ্দিন, সহপাঠী আরিফুল ইসলাম, নূর হোসেন, কেফায়াত উল্লাহ জনি, মোহাম্মদ আলা উদ্দিন, শাহিদুল ইসলাম, অধ্যক্ষের ভাগ্নি উম্মে সুলতানা পপি, জাবেদ হোসেন, যোবায়ের হোসেন, নুর উদ্দিন, শাহাদাত হোসেন, মো. শামীম, কামরুন নাহার মনি, আবদুর রহিম শরিফ, হাফেজ আবদুল কাদের ও সোনাগাজী উপজেলা আওয়ামী লীগের সভাপতি রুহুল আমিন।নুসরাত হত্যার বর্ণনা দিল রিমান্ডে থাকা মণিএদিকে রাফিকে পুড়িয়ে মারার ঘটনায় সরাসরি অংশ নেয়া সহপাঠী কামরুন্নাহার ওরফে মণিকে নিয়ে ঘটনাস্থল ও বোরকার দোকান পরিদর্শন করেছে পুলিশ ব্যুরো অব ইনভেস্টিগেশন (পিবিআই)।শুক্রবার দুপুরে পিবিআইয়ের একটি দল রিমান্ডে থাকা মণিকে নিয়ে ঘটনাস্থলে যায়।মামলার তদন্ত কর্মকর্তা ও পিবিআইয়ের পরিদর্শক মো. শাহ আলম বলেন, নুসরাত হত্যার ঘটনায় সরাসরি জড়িত থাকার অভিযোগে গ্রেফতার কামরুন্নাহার ওরফে মণিকে পাঁচ দিনের রিমান্ডে নিয়ে জিজ্ঞাসাবাদ করা হচ্ছে। জিজ্ঞাসাবাদে দেয়া তথ্যের ভিত্তিতে শুক্রবার পিবিআইয়ের বিশেষ পুলিশ সুপার মোহাম্মদ ইকবালের নেতৃত্বে একটি দল মণিকে নিয়ে সোনাগাজী পৌর শহরের মানিক মিয়া প্লাজায় একটি বোরকার দোকানে গিয়ে মালিকের সঙ্গে কথা বলেন।তিনি বলেন, পরে পিবিআইয়ের দলটি সোনাগাজী মাদ্রাসার প্রশাসনিক ভবনের ছাদে ঘটনাস্থল পরিদর্শন করে। সেখানে নুসরাতকে কিভাবে কেরোসিন ঢেলে আগুন লাগিয়ে হত্যা করা হয়, তার বিবরণ দেন মণি। মো. শাহ আলম আরও বলেন, গ্রেফতার হওয়া মণির কাছ থেকে হত্যাকাণ্ড সম্পর্কে চাঞ্চল্যকর তথ্য পাওয়া গেছে। হত্যাকাণ্ডে অংশ নেয়া পুরুষদের গায়ে থাকা বোরকাগুলো উদ্ধারের চেষ্টা চলছে।প্রসঙ্গত, নুসরাত জাহান রাফি সোনাগাজী ইসলামিয়া ফাজিল মাদ্রাসার আলিমের পরীক্ষার্থী ছিলেন। ওই মাদ্রাসার অধ্যক্ষ সিরাজউদ্দৌলার বিরুদ্ধে এর আগেও ওই ছাত্রীকে যৌন নিপীড়নের অভিযোগ ওঠে। নুসরাতের মা শিরিন আক্তার বাদী হয়ে ২৭ মার্চ সোনাগাজী থানায় মামলা দায়ের করেন। এরপর অধ্যক্ষকে গ্রেফতার করে পুলিশ। মামলা তুলে নিতে বিভিন্নভাবে নুসরাতের পরিবারকে হুমকি দেওয়া হচ্ছিল। ৬ এপ্রিল সকাল ৯টার দিকে আলিম পর্যায়ের আরবি প্রথমপত্রের পরীক্ষা দিতে সোনাগাজী ইসলামিয়া ফাজিল মাদ্রাসা কেন্দ্রে যান নুসরাত। এসময় তাকে কৌশলে একটি বহুতল ভবনে ডেকে নিয়ে যায় অধ্যক্ষের ভাগ্নি পপি। সেখানে তার গায়ে কেরোসিন ঢেলে আগুন দেওয়া হয়। ১০ এপ্রিল রাত সাড়ে ৯টায় ঢাকা মেডিক্যাল কলেজ হাসপাতালের বার্ন ইউনিটে মারা যায় নুসরাত। 



31511,47328
বালাকোটে ভারতের হামলায় পাকিস্তানি সৈন্য কিংবা নাগরিক নিহত হয়নি : সুষমা স্বরাজ
অন্যান্য
প্রকাশ : ২০ এপ্রিল ২০১৯, ০০:০০
ভারতের পররাষ্ট্রমন্ত্রী সুষমা স্বরাজ বলেছেন, বালাকোটে ভারতের বিমান হামলায় পাকিস্তানের কোনো সৈন্য কিংবা নাগরিক মারা যায়নি। বৃহস্পতিবার আহমেদাবাদে বিজেপির নারী কর্মীদের এক সম্মেলন এই কথা বলেন সুষমা স্বরাজ। যদিও ভারত এর আগে দাবি করেছিল, হামলায় সৈন্যসহ কয়েকশ’ জঙ্গি নিহত হয়েছে। খবর এনডিটিভি’রসুষমা স্বরাজ বলেন, গত ১৪ ফেব্রুয়ারি পুলওয়ামায় জঙ্গি হামলার পর নিজেদের নিরাপত্তা নিরঙ্কুশ করতেই ২৬ ফেব্রুয়ারি বিমান বাহিনী পাকিস্তানের বালাকোটে হামলা চালায়। হামলার পর আমরা আন্তর্জাতিক সমপ্রদায়কে বলেছিলাম যে আমরা কেবল নিজেদের রক্ষার খাতিরেই হামলা চালিয়েছি। আমরাও এটাও বলেছি যে সশস্ত্র বাহিনীকে নির্দেশনা দেয়া হয়েছিল যাতে হামলায় পাকিস্তানি কোনো সেনা বা নাগরিক হতাহত না হয়। সুষমা বলেন, আমাদের সেনাবাহিনী নির্দেশনা অনুযায়ী কাজ করেছিল। এজন্য পাকিস্তানি কোনো সেনা কিংবা নাগরিক হতাহত হয়নি। এর ফলে আন্তর্জাতিক সমপ্রদায় আমাদের হামলাকে সমর্থন করেছিল। প্রধানমন্ত্রী মোদির প্রশংসা করে পররাষ্ট্রমন্ত্রী সুষমা বলেন, ভারতকে ওআইসি আমন্ত্রণ জানানোয় প্রশ্ন তুলেছিল পাকিস্তান। কিন্তু স্বাগতিক দেশ সেই প্রশ্নকে পাত্তা দেয়নি। তিনি ২০০৮ সালে মুম্বাই হামলার পর কংগ্রেস নেতৃত্বাধীন সরকারের কোনো পদক্ষেপ না নেয়ার সমালোচনা করেন। বালাকোটে হামলার পরই ভারতীয় মিডিয়া জানিয়েছিল, হামলায় পাকিস্তানি সৈন্যসহ তিন শতাধিক জঙ্গি নিহত হয়েছে। এরপর বিজেপির সভাপতি অমিত শাহ থেকে শুরু করে অনেক নেতাই দেড়শ’ থেকে আড়াইশ’ নিহত হওয়ার দাবি করে। যদিও পাকিস্তান দাবি করেছিল, হামলায় কেউ মারা যায়নি।  



31512,47329
কঠোর সাজার পরেও বেপরোয়া পরিবহন শ্রমিকরা
জাতীয়
প্রকাশ : ২০ এপ্রিল ২০১৯, ০১:১১
পরিবহন শ্রমিকদের নৃশংসতা থামছে না। এরা চলন্ত গাড়ি থেকে কোনো যাত্রীকে ধাক্কা দিয়ে ফেলে দিচ্ছেন, আবার কাউকে জখম করে ফেলছেন নদীতে। বাসে কোনো নারী যাত্রীকে একা পেয়ে ধর্ষণ শেষে হত্যা করে লাশ ফেলে দিচ্ছেন গভীর বনে। এসব ঘটনায় জড়িত বাসের চালক ও সহকারীকে দ্রুত আইনের আওতায় আনছে আইন-শৃঙ্খলা বাহিনী। দ্রুত বিচারের আওতায় আনায় অনেক মামলায় হচ্ছে সর্বোচ্চ শাস্তি মৃত্যুদণ্ড; কিন্তু এরপরেও হুঁশ ফিরছে না। একের পর এক গুরুতর অপরাধ সংঘটন করেই চলেছেন পরিবহন শ্রমিকরা। এদের নৃশংসতায় আঁতকে উঠছে দেশের মানুষ। এমনকি পাবলিক বাসে একা থাকলে এক অজানা আতঙ্ক ভর করছে নারী যাত্রীদের মনে। সর্বশেষ ঘটনাটি ঘটে চট্টগ্রামে। ১১ এপ্রিল চট্টগ্রাম বিশ্ববিদ্যালয়ের এক ছাত্রীকে একা বাসে পেয়ে যৌন হয়রানির চেষ্টা করে ওই বাসের সহকারী। মোবাইল ফোন দিয়ে বাসের হেল্পারের মাথায় আঘাত করে বাস থেকে লাফিয়ে পড়ে রক্ষা পান ওই ছাত্রী। এ ঘটনায় বাসের চালককে গ্রেফতার করে রিমান্ডেও নিয়েছে পুলিশ। সাধারণ যাত্রীরা মনে করছেন, দেশের গণপরিবহন এখন আর জনগণের পরিবহন নেই। সেবার পরিবর্তে এরা জনগণের জীবন নিয়ে ছিনিমিনি খেলছে।বারবার কেন এমন ঘটনা ঘটছে জানতে চাইলে ঢাকা বিশ্ববিদ্যালয়ের মনোবিজ্ঞান বিভাগের অধ্যাপক ড. মো. আজিজুর রহমান ইত্তেফাককে বলেন, এজন্য পরিবহন সেক্টরের অরাজকতার পাশাপাশি সমাজের নৈতিক অবক্ষয় ও বিচারহীনতার সংস্কৃতিও দায়ী। অপরাধ করলেই পার পাওয়া যাবে— এমন মানসিকতা থেকেই কেউ কেউ অপরাধ করে থাকে। তিনি বলেন, পরিবহন শ্রমিকরা নিরক্ষর ও দরিদ্র। এরা সুযোগ পেলেই নারীকে হয়রানি করতে চায়। নারীরা কোথাও নিরাপদ নয়। এই পরিস্থিতি থেকে রক্ষা পেতে সকল সেক্টরে আইনের শাসন প্রতিষ্ঠা করতে হবে।২০১৭ সালের আগস্ট মাসে চলন্ত বাসে একা পেয়ে ধর্ষণ করে নির্মমভাবে হত্যা করা হয় বহুজাতিক কোম্পানির কর্মী রূপা খাতুনকে। এ ঘটনায় করা মামলায় ২০১৮ সালের ফেব্রুয়ারি মাসে বাসের চালক ও চালকের তিন সহকারীকে মৃত্যুদণ্ড দেয় টাঙ্গাইলের নারী ও শিশু নির্যাতন দমন ট্রাইব্যুনাল। অভিযোগ গঠনের পর মাত্র ১৪ কার্যদিবসে সাক্ষ্য গ্রহণ ও যুক্তিতর্ক শেষে এ মামলার বিচার শেষ করে আদালত। বর্তমানে আসামিদের ডেথ রেফারেন্স হাইকোর্টে বিচারাধীন রয়েছে।এ ঘটনার রেশ না কাটতেই গত বছরের জুলাই মাসে নর্থ সাউথ বিশ্ববিদ্যালয়ের বিবিএর শিক্ষার্থী সাইদুর রহমান পায়েলকে বাস থেকে নদীতে ফেলে দিয়ে হত্যা করা হয়। পায়েল চট্টগ্রাম থেকে হানিফ পরিবহনের একটি বাসে ঢাকায় আসছিলেন। এ ঘটনায় বাসের চালক ও দুই সহকারী ঘটনার সঙ্গে জড়িত থাকার দায়ে আদালতে স্বীকারোক্তিমূলক জবানবন্দি দেয়। চট্টগ্রামের বিভাগীয় দ্রুত বিচার ট্রাইব্যুনাল চলতি মাসে আসামিদের বিরুদ্ধে অভিযোগ গঠন করে। এখন মামলাটি সাক্ষ্যগ্রহণ পর্যায়ে রয়েছে। পায়েলকে হত্যার পরই চলতি বছরের ২২ মার্চ সিলেট কৃষি বিশ্ববিদ্যালয়ের ছাত্র ঘোরি মো. ওয়াসিফ আফনানকে চলন্ত বাস থেকে ধাক্কা দিয়ে ফেলে দেওয়া হয়। পরে বাসটি তার শরীরের উপর দিয়ে চালিয়ে দিলে ঘটনাস্থলেই তার মৃত্যু হয়। এ ঘটনায় আন্দোলনে নামে শিক্ষার্থীরা। গ্রেফতার হয় চালক ও সহকারীরা। ওই সময় সাবেক অর্থমন্ত্রী আবুল মাল আবদুল মুহিত বলেন, এটা দুর্ঘটনা নয়, পরিষ্কার হত্যাকাণ্ড। একই মত দেন বিশ্ববিদ্যলয়ের শিক্ষক ও শিক্ষার্থীরা। এ ঘটনায় করা মামলাটি বর্তমানে তদন্তাধীন রয়েছে। সর্বশেষ ৮ এপ্রিল রাতে সাভারের ধামরাইয়ে এক পোশাক শ্রমিককে চলন্ত বাসে ধর্ষণ করে চালক ও এর সহকারীরা। এ ঘটনায় জড়িতদের পরদিনই গ্রেফতার করে পুলিশ।আরও পড়ুনঃ এ প্রসঙ্গে বাংলাদেশ সড়ক পরিবহন শ্রমিক ফেডারেশনের সাধারণ সম্পাদক ওসমান আলী বলেন, পরিবহন শ্রমিকদের এ ধরনের অপরাধ সংঘটনের মানসিকতা আগেও ছিলো, তবে সংখ্যায় কম। এখন সেটা বৃদ্ধি পেয়েছে। এজন্য সমাজের নৈতিক অবক্ষয়ই মূল কারণ। নৈতিক অবক্ষয় যখন দেখা দেয় তখন সমাজের সর্বস্তরেই এর প্রভাব পড়ে। পরিবহন সেক্টরও এর বাইরে নয়। তবে শ্রমিকদের এই অপরাধ প্রবণতা রোধ করতে আমরা কাউন্সেলিংয়ের ব্যবস্থা করেছি। তিনি বলেন, টাঙ্গাইলের রূপাকে ধর্ষণ ও হত্যার পর যারা জড়িত ছিলো তাদেরকে গ্রেফতারে আমরা আইন-শৃঙ্খলা বাহিনীকে সহযোগিতা করেছি। এর পরেও যেসব ঘটনা ঘটেছে জড়িত শ্রমিকদের কাউকে ছাড় দেইনি।



31513,47330
মোদির রাজ্য গুজরাটে ব্যাপক প্রচারণায় বিজেপি ও কংগ্রেস
বিশ্ব সংবাদ
প্রকাশ : ২০ এপ্রিল ২০১৯, ০১:১৮
আগামী ২৩ এপ্রিল লোকসভার নির্বাচনের তৃতীয় ধাপে গুজরাট রাজ্যের সবকয়টি আসনে নির্বাচন হবে। ভোটের সময় ঘনিয়ে আসায় ব্যাপক প্রচারণা চলছে রাজ্যজুড়ে। কেন্দ্রের ক্ষমতাসীন বিজেপির ঘাঁটি হিসেবে পরিচিত গুজরাট নরেন্দ্র মোদির নিজের রাজ্যও। দীর্ঘদিন এই রাজ্যের মুখ্যমন্ত্রী ছিলেন তিনি। তাই বিজেপির প্রচারণার বড় মুখ নরেন্দ্র মোদি নিজেই। অন্যদিকে গুজরাটে এবার ভালো কিছু করার প্রত্যয় নিয়ে প্রচারণা চালাচ্ছে বিরোধীদল কংগ্রেস। দলটির সভাপতি রাহুল গান্ধীও রয়েছেন প্রচারণার শীর্ষে।২৩ এপ্রিল গুজরাটের ২৬ আসনে ভোট হবে। ২০১৪ সালের নির্বাচনে সবকয়টি আসনেই জয় পেয়েছিল ক্ষমতাসীন বিজেপি। বৃহস্পতিবার গুজরাটের আমরেলিতে চারটি প্রচারণা সমাবেশে বক্তব্য দেন নরেন্দ্র মোদি। অন্যদিকে রাহুল গান্ধী দুইটি সমাবেশে বক্তব্য দেন।আমরেলিতে দেওয়া বক্তব্যে মোদি কংগ্রেসের সমালোচনা করে বলেন, তারা গুজরাট বিরোধী মানসিকতা পোষণ করে। এই রাজ্য এবং জনগণের বিরুদ্ধে তারা সবসময় কাজ করে। তারা যখন ক্ষমতায় ছিল তখন গুজরাটের উন্নয়ন কাজে অনুমোদন দেয়নি, এটা গুজরাটের জনগণ কখনোই ভুলবে না। গুজরাটেই ভোট দেবেন প্রধানমন্ত্রী নরেন্দ্র মোদি। তিনি আহমেদাবাদের রেনিপ এলাকার ভোটার।অন্যদিকে রাহুল গান্ধী তার ইশতেহারের প্রতিশ্রুতি ‘ন্যায়’ নিয়ে কথা বলেন। একইসঙ্গে দারিদ্র্যের বিরুদ্ধে সার্জিক্যাল স্ট্রাইক চালানোর প্রতিশ্রুতি দেন। তিনি বলেন, আগামী পাঁচ বছর পর ভারতে কোনো গরিব লোক থাকবে না। তিনি বিজেপির সমালোচনা করে বলেন, মোদি সরকার ধনী ব্যবসায়ীদের স্বার্থ দেখে, গরিবদের জন্য কাজ করে না। গতকাল শুক্রবার গুজরাটের বারদোলিতে নির্বাচনী সমাবেশে বক্তব্য দেন রাহুল গান্ধী।



31514,47331
তৃণমূল থেকে আওয়ামী লীগকে ঢেলে সাজানো হবে: প্রধানমন্ত্রী
জাতীয়
প্রকাশ : ২০ এপ্রিল ২০১৯, ০৪:২৮
আওয়ামী লীগ সভানেত্রী ও প্রধানমন্ত্রী শেখ হাসিনা তৃণমূল পর্যায় থেকে দলকে ঢেলে সাজানোর দৃঢ় অঙ্গীকার ব্যক্ত করে বলেছেন, আওয়ামী লীগকে একেবারে তৃণমূল থেকে ঢেলে সাজানো হবে। এ জন্য আমরা আট বিভাগের জন্য আটটি কমিটি করেছি। এই কমিটিগুলোর দায়িত্ব থাকবে কোথায় সংগঠনের কমিটি আছে না আছে সেগুলো দেখা; সাংগঠনিকভাবে আওয়ামী লীগকে আরো মজবুত করে গড়ে তোলা। সেটাই আমাদের লক্ষ্য।গতকাল শুক্রবার বিকালে রাজধানীর বঙ্গবন্ধু অ্যাভিনিউর আওয়ামী লীগ কেন্দ্রীয় কার্যালয়ে দলটির কেন্দ্রীয় কার্যনির্বাহী সংসদ ও উপদেষ্টা পরিষদের যৌথ সভায় সূচনা বক্তৃতায় তিনি এ কথা বলেন। আওয়ামী লীগকে সাংগঠনিকভাবে আরো শক্তিশালী করতে নেওয়া বিভিন্ন পদক্ষেপের কথা তুলে ধরে শেখ হাসিনা বলেন, আজকে উপদেষ্টা পরিষদ এবং কেন্দ্রীয় কার্যনির্বাহী সংসদ একসঙ্গে বসেছি। সেই সঙ্গে আমরা আর একটি কাজ করতে চাই, ইতোমধ্যে আমাদের প্রেসিডিয়াম মিটিং করেছি, ওয়ার্কিং কমিটির মিটিং করেছি। আওয়ামী লীগের উপদেষ্টা পরিষদের সদস্য, প্রেসিডিয়াম কার্যকরী সদস্যদের নিয়ে আটটি বিভাগে কমিটি গঠন করেছি।প্রধানমন্ত্রী বলেন, সাধারণত রাষ্ট্র পরিচালনা করতে গেলে অনেক সময় সরকার ধীরে ধীরে মানুষের কাছ থেকে হারিয়ে যায় বা তাদের জনপ্রিয়তা হ্রাস পায়। কিন্তু আল্লাহর রহমতে আমরা আওয়ামী লীগ সরকারে আসার পর থেকে জনগণের আস্থা বিশ্বাস অর্জন করেছি, জনপ্রিয়তা আরো বৃদ্ধি পেয়েছে।বিএনপি-জামায়াত নেতৃত্বাধীন জোটের ভরাডুবির কথা তুলে ধরে শেখ হাসিনা বলেন, যেহেতু মিলিটারি ডিকটেটর ক্ষমতা দখল করে ক্ষমতায় গিয়ে এসব দল গঠন করেছে, খুব স্বাভাবিকভাবে এরা হচ্ছে পরজীবীর মতো। নির্বাচনকে তারা মনে করেছে ব্যবসা। বিএনপি-জামায়াত জোট সরকারের আমলের কথা তুলে ধরে প্রধানমন্ত্রী বলেন, যাই হোক দুর্নীতি, স্বজনপ্রীতি, সন্ত্রাস, জঙ্গিবাদ এগুলোই ছিল তাদের কাজ। এখন দেশের মানুষ অন্তত শান্তিতে আছে।বৈঠক প্রসঙ্গে প্রধানমন্ত্রী আরো বলেন, আমরা জাতির পিতার জন্মশতবার্ষিকী উদযাপন করব। এই উদযাপনের লক্ষ্য নিয়েই আমরা বিভিন্ন কর্মসূচি নিয়েছি। আমরা সরকারিভাবেও কমিটি করেছি, ব্যবস্থা নিয়েছি। পার্টির পক্ষেও আমরা পদক্ষেপ নিয়েছি এবং আমরা একটা কমিটিও করেছি।প্রধানমন্ত্রীর সূচনা বক্তব্যের পর তার সভাপতিত্বে নেতৃবৃন্দের রুদ্ধদ্বার বৈঠক অনুষ্ঠিত হয়। সূত্র জানায়, বৈঠকে সিদ্ধান্ত অনুযায়ী আগামী ২৪ এপ্রিল শুরু হতে যাওয়া জাতীয় সংসদ অধিবেশন শেষ হলেই কেন্দ্রীয় ৮টি টিম তৃণমূল সফরে যাবে। বৈঠকে আওয়ামী লীগের উপদেষ্টামণ্ডলীর সদস্য তোফায়েল আহমেদ এমপি বলেন, দেশে-বিদেশে বঙ্গবন্ধু সম্পর্কে প্রচারণা বাড়াতে হবে। আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বলেন, তৃণমূলে সম্মেলনের মাধ্যমে নতুন কমিটি গঠন করে সংগঠনকে সুসংগঠিত করতে হবে। এছাড়া আওয়ামী লীগের উপদেষ্টামণ্ডলীর সদস্য আমির হোসেন আমু, ইঞ্জিনিয়ার খন্দকার মোশাররফ হোসেন, অ্যাডভোকেট ইউসুফ হোসেন হুমায়ুন, মুকুল বোস প্রমুখ বক্তব্য রাখেন।আওয়ামী লীগের ভারপ্রাপ্ত সাধারণ সম্পাদক ও যুগ্ম সাধারণ সম্পাদক মাহবুব উল আলম হানিফের সঞ্চালনায় সভায় আওয়ামী লীগের কার্যনির্বাহী সংসদ ও উপদেষ্টা পরিষদের প্রায় সকল সদস্য উপস্থিত ছিলেন।এদিকে আওয়ামী লীগ সভানেত্রী প্রধানমন্ত্রী শেখ হাসিনা রাজধানীর ২৩ বঙ্গবন্ধু অ্যাভিনিউয়ে দলের কেন্দ্রীয় কার্যালয়ে আসার পথে রাস্তার দুপাশে দাঁড়িয়ে ব্যাপক শোডাউন করেছে আওয়ামী লীগ ও এর সহযোগী সংগঠনের হাজার হাজার নেতাকর্মী। মহানগর আওয়ামী লীগ, যুবলীগ ও ছাত্রলীগের হাজার হাজার নেতাকর্মী মত্স্য ভবন থেকে শুরু করে গুলিস্তানের নূর হোসেন চত্বর পর্যন্ত রাস্তার দুপাশে দাঁড়িয়ে প্রধানমন্ত্রীকে অভিবাদন জানান। এরমধ্যে ঢাকা মহানগর দক্ষিণ যুবলীগের শোডাউন ছিল চোখে পড়ার মতো।রোহিঙ্গাদের অবশ্যই ফিরে যেতে হবেবাসস জানায়, প্রধানমন্ত্রী শেখ হাসিনা রোহিঙ্গা প্রত্যাবাসন সম্পর্কে তার দৃঢ় অবস্থান পুনর্ব্যক্ত করে বলেছেন, জোরপূর্বক স্থানচ্যুত মিয়ানমার নাগরিকদের অবশ্যই তাদের নিজ বাসভূমিতে ফিরে যেতে হবে। সংযুক্ত আরব আমিরাতের আন্তর্জাতিক সহযোগিতা বিষয়ক প্রতিমন্ত্রী রিম ইব্রাহিম আল হাশিমী গতকাল সন্ধ্যায় প্রধানমন্ত্রীর সরকারি বাসভবন গণভবনে তার সঙ্গে এক সৌজন্য সাক্ষাত্ করতে এলে তিনি বলেন, বাংলাদেশে আশ্রয় নেওয়া রোহিঙ্গা নাগরিকদের অবশ্যই মিয়ানমারের রাখাইন প্রদেশে তাদের নিজ বাসভূমিতে ফিরে যেতে হবে। সাক্ষাত্ শেষে প্রধানমন্ত্রীর প্রেস সচিব ইহসানুল করিম সাংবাদিকদের ব্রিফ করেন।ইহসানুল করিম বলেন, প্রধানমন্ত্রী আরব আমিরাতের মন্ত্রীকে রোহিঙ্গা সংকটের বর্তমান পরিস্থিতি সংক্ষেপে অবহিত করে বলেন, বাংলাদেশ সরকার অনেক আন্তর্জাতিক সংস্থার সঙ্গে রোহিঙ্গাদের সহায়তা করছে। এ প্রসঙ্গে তিনি বলেন, বাংলাদেশ ও মিয়ানমার এ ইস্যুতে আলোচনা করেছে এবং তাদের প্রত্যাবাসনে একটি চুক্তি স্বাক্ষর করেছে।



31515,47332
নুসরাতকে হত্যা করতে ছাদে নিয়ে যায় শম্পা
সারাদেশ
প্রকাশ : ২০ এপ্রিল ২০১৯, ০৪:৪৪
মাদ্রাসাছাত্রী নুসরাতকে হত্যা করতে ছাদে নিয়ে যায় শম্পা। এমন দায় স্বীকার করে আদালতে জবানবন্দি দিয়েছেন ওই মাদ্রাসার অধ্যক্ষ সিরাজ উদ্দৌলার ভাগনি (শ্যালিকার মেয়ে) উম্মে সুলতানা পপি (শম্পা)।শুক্রবার রাতে সিনিয়র জুডিশিয়াল ম্যাজিস্ট্রেট শরাফ উদ্দিন আহমেদের আদালতে তার জবানবন্দি রেকর্ড করা হয়। এদিকে একই আদালত জাবেদ হোসেনকে আরও তিন দিনের রিমান্ড মঞ্জুর করেছেন। এর আগে ১৩ এপ্রিল সিনিয়র জুডিশিয়াল ম্যাজিস্ট্রেট জাকির হোসাইনের আদালতে তুলে ১০ দিনের রিমান্ড চাইলে আদালত তাকে ৭ দিনের রিমান্ডের নির্দেশ দেন। নুসরাত হত্যা মামরার এজহারভুক্ত ৬ নম্বর আসামি জাবেদ হোসেন। সে সোনাগাজী পৌরসভার উত্তর চরচান্দিয়া গ্রামের রহমত উল্লাহর ছেলে।পিআইবির চট্টগ্রাম বিভাগের বিশেষ পুলিশ সুপার মো. ইকবাল বলেন, নুসরাত হত্যাকাণ্ডে যে দুজন নারী সদস্য জড়িত ছিল তাদের মধ্যে উম্মে সুলতানা পপি ওরফে শম্পা একজন।সে জবানবন্দিতে হত্যাকাণ্ডের দায় স্বীকার জানায়, নুসরাতকে সে নিচ থেকে ডেকে নেয়। এ ছাড়া সে পরিকল্পনা ও হত্যাকাণ্ডে সরাসরি অংশগ্রহণ করেছিল।নাম প্রকাশ না করার শর্তে পিবিআইয়ের অন্য একটি সূত্র জানায়, জবানবন্দিতে উম্মে সুলতানা পপি ওরফে শম্পা হত্যার দায় স্বীকার করে বলেন, নুসরাত হত্যাকাণ্ডের তিনটি সভার মধ্যে প্রথমটিতে সে ও মণি উপস্থিত ছিল।হত্যাকাণ্ডের সময় পপি ও মণি হাত বাঁধে জাবেদ ও যোবায়ের কেরোসিন ঢেলে আগুন দেয়। পরে তারা পরীক্ষার হলে অবস্থান করে। এদের নুর উদ্দিন ও হাফেজ আবদুল কাদের তাদের নানাভাবে উৎসাহ দিয়েছে।এর আগে গত ৯ এপ্রিল শম্পা সন্দেহে সোনাগাজী উপজেলার মঙ্গলকান্দি ইউনিয়নের লক্ষ্মীপুর গ্রামের শহিদুল ইসলামের মেয়ে উম্মে সুলতানা পপিকে গ্রেফতার করে পুলিশ। সে একই মাদ্রাসা থেকে এবার আলিম পরীক্ষার্থী।মামলার তদন্ত কর্মকর্তা ও পুলিশ ব্যুরো অব ইনভেস্টিগেশনের (পিবিআই) পরিদর্শক মো. শাহ আলম বলেন, আলোচিত নুসরাত হত্যা মামলায় এখন পর্যন্ত পাঁচজনের জবানবন্দি আদালত রেকর্ড করেছেন। তাদের সবাই আদালতে হত্যাকাণ্ডের দায় স্বীকার করে জবানবন্দি দিয়েছেন।এর আগে ১৪ এপ্রিল রাতে সিনিয়র জুডিশিয়াল ম্যাজিস্ট্রেট মো. জাকির হোসাইনের আদালতে নুসরাত হত্যার দায় স্বীকার করে জবানবন্দি দিয়েছে মামলার অন্যতম আসামি নুর উদ্দিন ও শাহাদাত হোসেন শামিম। ১৭ এপ্রিল সিনিয়র জুডিশিয়াল ম্যাজিস্ট্রেট শরাফ উদ্দিন আহমেদের আদালতে আবদুর রহিম ও শরীফ এবং ১৮ এপ্রিল সন্ধ্যায় একই আদালতে হাফেজ আবদুল কাদের স্বীকারোক্তিমূলক জবানবন্দি দেন।আলোচিত এ মামলায় এ পর্যন্ত ১৯ জনকে গ্রেফতার করেছে পুলিশ ও পিবিআই। এদের মধ্যে ওই অধ্যক্ষ এসএম সিরাজ উদ্দৌলা, কাউন্সিলর ও পৌর আওয়ামী লীগের ভারপ্রাপ্ত সাধারণ সম্পাদক মাকসুদ আলম, শিক্ষক আবছার উদ্দিন, নুসরাতের সহপাঠী আরিফুল ইসলাম, নূর হোসেন, কেফায়াত উল্লাহ জনি, মোহাম্মদ আলা উদ্দিন, শাহিদুল ইসলাম, অধ্যক্ষের ভাগনি উম্মে সুলতানা পপি, জাবেদ হোসেন, যোবায়ের হোসেন, নুর উদ্দিন, শাহাদাত হোসেন, মো. শামীম, কামরুন নাহার মনি, জান্নাতুল আফরোজ মনি, আবদুর রহিম ওরফে শরিফ, হাফেজ আবদুল কাদের ও আওয়ামী লীগ সভাপতি ও ওই মাদ্রাসার সহসভাপতি রুহুল আমিন।গত ৬ এপ্রিল সকালে আলিম পরীক্ষা দিতে সোনাগাজী ইসলামিয়া সিনিয়র ফাজিল মাদ্রাসায় যান নুসরাত জাহান রাফি। মাদ্রাসার এক ছাত্রী সহপাঠী নিশাতকে ছাদের ওপর কেউ মারধর করছে, এমন সংবাদ দিলে তিনি ওই ভবনের তিনতলায় যান। সেখানে মুখোশধারী বোরকা পরিহিত ৪-৫ জন তাকে অধ্যক্ষ সিরাজ উদ্দৌলার বিরুদ্ধে মামলা ও অভিযোগ তুলে নিতে চাপ দেয়। তিনি অস্বীকৃতি জানালে গায়ে আগুন দিয়ে পালিয়ে যায় দুর্বৃত্তরা।পাঁচ দিন পর ১০ এপ্রিল বুধবার রাত ৯টায় ঢাকা মেডিকেল কলেজ হাসপাতালের বার্ন ইউনিটে মারা যান নুসরাত জাহান রাফি। পরদিন সকালে ময়নাতদন্ত শেষে লাশ স্বজনদের বুঝিয়ে দিলে বিকালে সোনাগাজী পৌরসভার উত্তর চরচান্দিয়া গ্রামের পারিবারিক কবরস্থানে তাকে সমাহিত করা হয়।



31516,47333
মাদ্রাসার টাকা যেত প্রশাসন ও আওয়ামী লীগ নেতাদের পকেটে
সারাদেশ
প্রকাশ : ২০ এপ্রিল ২০১৯, ০৮:১৫
ফেনীর সোনাগাজী ইসলামিয়া ফাজিল মাদ্রাসার অধ্যক্ষ সিরাজউদদৌলা এমন কোনো অপকর্ম নেই যা তিনি করেননি। যৌন নিপীড়ন, অর্থ আত্মসাৎ , সার্টিফিকেট বাণিজ্য, নিয়োগ বাণিজ্যসহ সকল অপকর্মের হোতা তিনি। গ্রেপ্তারকৃতদের স্বীকারোক্তিমূলক জবানবন্দি, তদন্তকারী কর্তৃপক্ষের অনুসন্ধান, এলাকাবাসী, মাদ্রাসার শিক্ষক ও শিক্ষার্থীদের বিভিন্ন সময় গভর্নিং বডি এবং প্রশাসনের কাছে দেওয়া অভিযোগে একের পর এক বেরিয়ে আসছে অধ্যক্ষ সিরাজের অপকর্মের কাহিনি। তার অর্থ আত্মসাতের উৎস হলো মাদ্রাসার নিজস্ব আয় ও সরকারি বরাদ্দের টাকা। এসব অর্থের ৫০ ভাগ গভর্নিং বডি, স্থানীয় আওয়ামী লীগের কিছু নেতা ও প্রশাসনের একশ্রেণির কর্মকর্তাকে নিয়মিত মাসোহারা হিসাবে দিতেন। বিনিময়ে অপকর্ম ও অর্থ আত্মসাৎ করেও তিনি থাকতেন নিরাপদে। ওই মাদ্রাসার গভর্নিং বডি গতকাল বাতিল করেছে সরকার। এদিকে গত ৬ এপ্রিল ওই মাদ্রাসার আলিম পরীক্ষার্থী নুসরাত জাহান রাফির গায়ে আগুন দেওয়ার ঘটনায় জড়িত সন্দেহে গতকাল শুক্রবার সন্ধ্যায় সোনাগাজী উপজেলা আওয়ামী লীগের সভাপতি ও মাদ্রাসা পরিচালনা পরিষদের সহ-সভাপতি রুহুল আমিনকে গ্রেপ্তার করেছে পিবিআই। এই নেতার কাছে অধ্যক্ষ সিরাজের বিরুদ্ধে যৌন নিপীড়ন ও আত্মসাতের অনেক ঘটনার প্রতিকার চেয়ে নিহত শিক্ষার্থী নুসরাত, শিক্ষক, অভিভাবকরা আবেদন করেছিলেন। তিনি কোনো প্রতিকার তো করেননি উল্টো সিরাজের পক্ষাবলম্বন করেন। অভিযোগ রয়েছে, পুলিশ ও প্রশাসনকে ম্যানেজ করার কাজে অধ্যক্ষকে সহায়তা করতেন রুহুল। জানা গেছে, সোনাগাজী ফাজিল মাদ্রাসার এক ছাত্রীকে গত বছরের অক্টোবর মাসে যৌন নিপীড়ন করেন অধ্যক্ষ। এই ছাত্রীর পিতা প্রতিকার চেয়ে গভর্নিং বডির কাছে আবেদন করেন। কিন্তু কোন ব্যবস্থা তো নেয়া হয়নি উল্টো ছাত্রীর অভিভাবক নাজেহাল হন। অভিযোগ রয়েছে, এই মাদ্রাসায় পড়েনি কিংবা শিক্ষকতাও করেননি কোনদিন- এমন ভুয়া শিক্ষার্থী ও শিক্ষকদের কাছে ২৫ হাজার টাকায় সার্টিফিকেট বিক্রি করতেন অধ্যক্ষ সিরাজ। টাকা নেওয়ার পাশাপাশি অনেক নারীকে যৌন নিপীড়নও করেছেন তিনি। সার্টিফিকেটের বিনিময়ে তিনি পেতেন নারীর সাহচার্য। খন্ডকালীন শিক্ষক নিয়োগ করেও লাখ লাখ টাকা বাণিজ্য করেছেন এই সিরাজ। মোট কথা অর্থ ছাড়া তিনি কোন কাজ করেননি। এটাই ছিলো তার নেশা। অধ্যক্ষ সিরাজ ভুয়া সার্টিফিকেট দিয়ে এক গডফাদার ও গভর্নিং বডির সদস্যদের মোটা অংকের ঘুষ দিয়ে এই মাদ্রাসার অধ্যক্ষের পদটি বাগিয়ে নেন। অধ্যক্ষ সিরাজের বিরুদ্ধে এ ধরনের ১৮টি দুর্নীতি, অনিয়ম সম্পর্কে গভর্নিং বডির সদস্য আব্দুল মান্নান প্রতিকার চেয়ে আবেদন করেন। মাদ্রাসার শিক্ষকদের পক্ষ হতে এক ডজনেরও অধিক শিক্ষক সিরাজের বিরুদ্ধে প্রতিকার চেয়ে আবেদন করেন। কিন্তু প্রশাসন কিংবা গভর্নিং বডির পক্ষ থেকে ব্যবস্থা নেয়া হয়নি। বরং অভিযোগকারীদের তিরস্কার করা হয়েছে।‘যৌন নিপীড়ক’ অধ্যক্ষ সিরাজ জামায়াতের সক্রিয় নেতা হয়েও শুধুমাত্র স্থানীয় আওয়ামী লীগের এক শ্রেণির নেতা ও প্রশাসনের কিছু কর্মকর্তাদের ‘ফিফটি ফিফটি’ ভাগ দিয়ে অপকর্ম চালিয়ে গেছেন। এ কারণে স্থানীয়ভাবে তিনি ‘ফিফটি ফিফটি’ সিরাজ নামেও পরিচিতি।কে এই রুহুল আমিন :ফেনী প্রতিনিধি জানান, রুহুল আমিন ওরফে গুজা রুহুল সম্পর্কে সোনাগাজীর আওয়ামী লীগ নেতারা বলেছেন, তার বাড়ি উপজেলার মধ্যম চর চান্দিয়া কুচ্চাখোলা গ্রামে। সোনাগাজীর তাকিয়া রোডের জেলে পাড়া এলাকায় বসবাস করেন। তারা দুঃখ করে বলেন, কিছু হাইব্রিড নেতাকে আওয়ামী লীগের নব্য নেতা বানিয়ে দেওয়া হয়েছে। রুহুল আমিনের চৌদ্দগোষ্ঠী বিএনপি করে। সে-ও আগে কোনদিন আওয়ামী লীগ করেনি। তাকে হঠাত্ করে দলের উপজেলা সভাপতি করে দেওয়ায় এলাকার প্রবীণ নেতারা ক্ষুব্ধ ছিলেন।অধ্যক্ষ সিরাজের পরিবার বাড়িছাড়া: নুসরাত হত্যার ঘটনার পর অধ্যক্ষ সিরাজউদ্দৌলার স্ত্রী সোনাগাজী জনতা ব্যাংক থেকে ১৮ লাখ টাকা উত্তোলন করেন। অভিযোগ রয়েছে, স্বামীকে বাঁচানোর জন্য ওসিকে ১০ লক্ষ টাকা প্রদান করা হয়। এ ঘটনার পর থেকে সন্তানদের নিয়ে তিনি এলাকা ছেড়ে চলে যান। এলাকাবাসী জানান, অধ্যক্ষের স্ত্রীকে গ্রেফতার করতে পারলে টাকার উত্সসহ অনেক গুরুত্বপূর্ণ তথ্য উদ্ঘাটিত হবে। ইত্তেফাক/ইউবি



31517,47334
অ্যাসাঞ্জের সুরক্ষা নিশ্চিতের দাবিতে ১৩টি আন্তর্জাতিক সংস্থার বিবৃতি
বিশ্ব সংবাদ
প্রকাশ : ২০ এপ্রিল ২০১৯, ০৮:২৩
জুলিয়ান অ্যাসাঞ্জের বিরুদ্ধে ইকুয়েডর-যুক্তরাজ্য ও যুক্তরাষ্ট্রের সামপ্রতিক পদক্ষেপে গভীর উদ্বেগ জানিয়েছে আন্তর্জাতিক সিভিল লিবার্টিজ অর্গানাইজেশনগুলোর নেটওয়ার্ক-আইএনসিএলও’র ১৩টি সদস্য সংগঠন। ১৫ এপ্রিল এক যুক্ত বিবৃতিতে অ্যাসাঞ্জকে যুক্তরাষ্ট্রে প্রত্যর্পণের আশঙ্কার প্রসঙ্গ উল্লেখ করে বলা হয়েছে, তেমনটা হলে তার মানবাধিকার ক্ষুণ্ন হতে পারে এবং তিনি নিপীড়িত হতে পারেন। অ্যাসাঞ্জের বিরুদ্ধে যুক্তরাষ্ট্রের দায়েরকৃত মামলাকে মৌলিক সাংবাদিকতার পরিপন্থি আখ্যা দিয়েছে তারা।২০১২ সালের জুন থেকে লন্ডনের ইকুয়েডর দূতাবাসে রাজনৈতিক আশ্রয়ে ছিলেন উইকিলিকস প্রতিষ্ঠাতা জুলিয়ান অ্যাসাঞ্জ। ৪ এপ্রিল উইকিলিকসের টুইটে বলা হয়, ইকুয়েডর সরকারের উচ্চ পর্যায়ের দুটি সূত্র থেকে তারা নিশ্চিত হয়েছে যে কয়েক ঘণ্টা থেকে কয়েক দিনের মধ্যে অ্যাসাঞ্জকে দূতাবাস থেকে তাড়ানো হতে পারে। সেই ধারাবাহিকতায় রাজনৈতিক আশ্রয় প্রত্যাহার করে ১১ এপ্রিল তাকে ব্রিটিশ পুলিশের হাতে তুলে দেয় ইকুয়েডর। তারা জানায়, যুক্তরাষ্ট্রে প্রত্যর্পণের অনুরোধ সাপেক্ষেই তাকে গ্রেফতার করা হয়েছে।১৩ সংগঠনের যুক্ত বিবৃতিতে বলা হয়েছে, ‘ইন্টারন্যাশনাল নেটওয়ার্ক অব সিভিল লিবার্টিজ অর্গানাইজেশনের (আইএনসিএলও) নিম্ন স্বাক্ষরকারী সংগঠনগুলো গত ১১ এপ্রিল যুক্তরাজ্য পুলিশের হাতে জুলিয়ান অ্যাসাঞ্জ গ্রেফতার ও আটক হওয়ার ঘটনায় উদ্বেগ জানাচ্ছে। কোনো ধরনের আনুষ্ঠানিক ঘোষণা না দিয়ে এবং কোনো অর্থপূর্ণ শুনানি ছাড়াই ইকুয়েডর তার রাজনৈতিক আশ্রয় প্রত্যাহার করেছে এবং এর পরপরই অ্যাসাঞ্জকে গ্রেফতার করা হয়। এতে মানবাধিকার প্রশ্নে গভীর উদ্বেগ তৈরি হয়েছে। পাশাপাশি তাকে যুক্তরাষ্ট্রে প্রত্যর্পণ করার ঝুঁকিও তৈরি হয়েছে, সেখানে তার নির্জন কারাবাস হতে পারে, যার পরিণতি হবে নির্যাতন, নিষ্ঠুরতা, অমানবিকতা, দুর্ব্যবহার ও সাজা। নিপীড়নের শিকার হওয়ার আশঙ্কায় আশ্রয় চাওয়া মানুষকে সুরক্ষার প্রশ্নে এটি আন্তর্জাতিকভাবে নেতিবাচক নজির সৃষ্টি করেছে।’অ্যাসাঞ্জের বিরুদ্ধে যুক্তরাষ্ট্র যে নতুন করে আইনি পদক্ষেপ নিতে যাচ্ছে, তা জানা গিয়েছিল সেই গত বছরের ডিসেম্বরেই। ২০১৮ সালের নভেম্বরে ভার্জিনিয়ার আলেকজান্দ্রিয়া জেলা আদালতে উইকিলিকসের প্রতিষ্ঠাতা জুলিয়ান অ্যাসাঞ্জের বিরুদ্ধে যুক্তরাষ্ট্রের অভিযোগ গঠনের নথি ভুলে ফাঁস করে ফেলেন প্রসিকিউটররা। অ্যাসাঞ্জ গ্রেফতারের পর আনুষ্ঠানিকভাবে অভিযোগ গঠনের ঘোষণা দেয় যুক্তরাষ্ট্র।জানা যায়, নতুন অভিযোগটি আনা হয়েছে দুইটি ধারায়। একটি হলো ‘যুক্তরাষ্ট্রের বিরুদ্ধে পদক্ষেপ বা প্রতারণা’ সংক্রান্ত ধারা, অপরটি কম্পিউটার জালিয়াতির মাধ্যমে ষড়যন্ত্র’ বিষয়ক ধারা ১০৩০। দায়েরকৃত অভিযোগকে মৌলিক সাংবাদিকতার ওপর আক্রমণ বলে উল্লেখ করা হয়েছে বিবৃতিতে।ইত্তেফাক/এসআর 



31518,47335
যেভাবে এলো পবিত্র শবেবরাত
জাতীয়
প্রকাশ : ২০ এপ্রিল ২০১৯, ০৮:৩৩
আগামীকাল রবিবার দিবাগত রাতে পালিত হবে পবিত্র শবেবরাত। দেশের ধর্মপ্রাণ মুসলমানরা প্রস্তুতি নিচ্ছেন রাতভর ইবাদত-বন্দেগি, তাসবিহ-তাহলিল-কোরআন তেলাওয়াত ও পরদিন রোজা রাখার। ঘরে ঘরে হালুয়া-রুটি-গোস্ত-পায়েস-শিরনী-ফিরনী-মিস্টান্নসহ উপাদেয় খাদ্য-খাবার তৈরির জন্য গৃহিণীরা ব্যস্ত। কাল দিবসের সূর্য অস্ত গেলেই চরাচর ঘিরে নিবে এক ধর্মীয় উৎসবের আবহ। মসজিদগুলো ভরে উঠবে। ইমাম সাহেবরা বয়ান করবেন। মুসল্লিরা নামাজ আদায় করবেন। আত্মীয়-স্বজনরা পরস্পরের বাসা-বাড়িতে ঘুরবেন। পাড়ায় পাড়ায় আনন্দধারা বইবে। অনেকে যাবেন গোরস্থানে মৃত স্বজনদের জন্য দোয়া করতে। আলোক সজ্জায় উদ্ভাসিত করা হবে মসজিদ, পীরের মাজার, খানকাসহ বিভিন্ন ধর্মীয় প্রতিষ্ঠান। কবি গোলাম মোস্তফার ভাষায়-‘সারা মুসলিম দুনিয়ায় আজি এসেছে নামিয়া ‘শবেবরাত’/ রুজি-রোজগার-জান-সালামত্ বণ্টন করা পুণ্য রাত/এসো বাংলার মুসলেমিন/হূতবঞ্চিত নিঃস্ব দীন/ভাগ্য-রজনী এসেছে মোদের, কর মোনাজাত-পাতো দু’হাত/বলো, কথা দাও, সাড়া দাও আজি, জবাব দাও এ প্রার্থনার/যদি নাহি দাও/খাবো না আমরা আজি এ ফিরনী-রুটি তোমার।’এই শবেবরাত পালন নিয়ে আলেম-ওলামা ও ধর্মচিন্তাবিদদের মধ্যে মতভেদ থাকলেও উনিশ শতকের শেষের দিক থেকে বাংলাদেশে ঘটা করেই পালিত হয়ে আসছে। একটি মাত্র ‘হাসান’ হাদিসে এটাকে ‘লাইলাতুন নিসফি মিন শাবান’ বলা হয়েছে। এই রাতকে লাইলাতুল বরায়াতও বলা হয়। মুহাক্কিক আলেম ও ইসলামের বিশেষজ্ঞগণ এই রাতে বিশেষ কোনো ইবাদতের নির্দেশ নেই বলে মনে করেন।কেবলমাত্র বাংলাদেশ, ভারত, পাকিস্তান, ইরানসহ কয়েকটি দেশে শবেবরাত পালনের ব্যাপকতা লক্ষ্য করা যায়। সৌদি আরবে শবেবরাতের কোনো অস্তিত্ব নেই। ইরানে শবেবরাত শিয়া মাজহাবের দ্বাদশ ইমাম হযরত ইমাম মাহদির জন্মদিন হিসেবে পালিত হয়। এই রাতে ইরানের সর্বত্র আলোক সাজসজ্জা করা হয় ও বিশেষ মাহফিলের আয়োজন করা হয়।হাদিস জগতের সবচেয়ে বিশুদ্ধতম গ্রন্থ বুখারি ও মুসলিম শরিফে লাইলাতুন নিসফি মিন শাবান নিয়ে কোনো হাদিস পাওয়া যায় না। তবে সিহাহ সিত্তার অন্যান্য গ্রন্থে এ সম্পর্কে একাধিক হাদিস পাওয়া যায়। যেমন ইবনে মাজাহর ১৩৮৮ নম্বর হাদিসে উল্লেখ করা হয়েছে, রাসুল সাল্লাল্লাহু আলাইহে ওয়া সাল্লাম বলেছেন, যখন মধ্য শাবানের রজনী আসে, তখন তোমরা রাতে দণ্ডায়মান থাকো এবং দিবসে সিয়াম পালন করো। কারণ, ওই দিন সূর্যাস্তের পর মহান আল্লাহ দুনিয়ার আকাশে অবতরণ করেন এবং বলেন, কোনো ক্ষমা প্রার্থনাকারী আছে কি? আমি তাকে ক্ষমা করে দেব। কোনো রিজিক তালাশকারী আছে কি? আমি তাকে রিজিক প্রদান করব। কোনো দুর্দশাগ্রস্ত ব্যক্তি আছে কি? আমি তাকে মুক্ত করব। এভাবে সুবহে সাদিক উদয় পর্যন্ত চলতে থাকে। হাদিসের ইমামদের মত অনুযায়ী, এই হাদিস অত্যন্ত দুর্বল।কিন্তু বুখারি ও মুসলিম শরিফে এসেছে, রাসুলুল্লাহ সাল্লাল্লাহু আলাহে ওয়া সাল্লাম বলেছেন, আমাদের প্রতিপালক প্রতি রাতের শেষ এক-তৃতীয়াংশ বাকি থাকতে দুনিয়ার আকাশে অবতরণ করে বলেন, আমাকে ডাকার কেউ আছে কি? আমি তার ডাকে সাড়া দেবো। আমার কাছে চাওয়ার কেউ আছে কি? আমি তাকে তা প্রদান করবো। আমার কাছে ক্ষমা চাওয়ার কেউ আছে কি? আমি তাকে ক্ষমা করবো।বুখারি ও মুসলিমের এই সহিহ হাদিস দ্বারা বোঝা যাচ্ছে যে, মুমিনের প্রতি রাতই ফজিলতপূর্ণ। অনুরূপভাবে সিহাহ সিত্তার অন্যতম হাদিস গ্রন্থ তিরমিজি শরিফে উল্লেখ রয়েছে, হযরত আয়েশা সিদ্দিকা (রা) থেকে বর্ণিত, তিনি বলেন, এক রাতে আমি রাসুলুল্লাহ সাল্লাল্লাহু আলাহে ওয়া সাল্লামকে খুঁজে পেলাম না। তখন বের হয়ে দেখি তিনি জান্নাতুল বাকিতে আকাশের দিকে মাথা উঁচু করে রয়েছেন। তিনি বললেন, তুমি কি আশঙ্কা করছিলে যে আল্লাহ ও তাঁর রাসুল তোমার ওপর অবিচার করবেন। আমি বললাম, হে আল্লাহর রাসুল সাল্লাল্লাহু আলাহে ওয়া সাল্লাম আমি ধারণা করেছিলাম যে আপনি আপনার অন্য কোনো স্ত্রীর নিকট গমন করছেন। অতঃপর তিনি বলেন, নিশ্চয়ই মহিমান্বিত পরাক্রান্ত আল্লাহ মধ্য শাবানের রাতে দুনিয়ার আকাশে অবতরণ করেন। অতঃপর তিনি ‘কালব গোত্রের মেষপালের পশমের অধিক সংখ্যককে ক্ষমা করেন।’আরো পড়ুন : ইমাম বুখারি (রা) ওই হাদিসটিকে দুর্বল বলে আখ্যায়িত করেছেন। এ রাতের বিষয়ে চার ইমামের ভিন্ন ভিন্ন মত পাওয়া যায়। ইমাম মালেক (র) ও তাঁর অনুসারী ফকিহ ও ইমামগণ ওই রাতে বিশেষ ইবাদত পালন করতে নিষেধ করেছেন। ইমাম শাফেয়ী (র)-এর মতে, এ রাতে ব্যক্তিগতভাবে একাকী নিজ গৃহের মধ্যে ইবাদত ও দোয়া মোনাজাতে থাকা মুস্তাহাব। ইমাম আবু হানিফা (র) ও ইমাম আহমদ (র) এ বিষয়ে কোনো সুস্পষ্ট মত ব্যক্ত করেননি।কিভাবে এলো শবেবরাত?ইতিহাস ঘেঁটে দেখা যায়, শবেবরাত বলে ৪০০ হিজরির আগে কিছু ছিল না। রাসুলুল্লাহ সাল্লাল্লাহু আলাহে ওয়া সাল্লাম এর দীর্ঘ ২৩ বছরের নবুওয়াতী জীবনে, এমনকি সাহাবীদের যুগেও এই ধরনের কোনো দিবস পালনের কথা ইসলামের ইতিহাসে নেই। শবেবরাত সর্বপ্রথম চালু হয়েছিল ৪৪৮ হিজরিতে বায়তুল মুকাদ্দাসে (মাসজিদুল আকসায়)। তত্কালে সেখানকার ইমামগণ বাদশার কাছে নিজেদের জনপ্রিয়তা প্রমাণ করার জন্য শাবানের রাতে মসজিদে উপস্থিত লোকদের মাঝে বহু ফযিলতের ওয়াজ ও নামাযের অশেষ নেকী পাওয়ার বানোয়াট বিবরণ পেশ করতেন। যে ইমাম শবেবরাতের যত বেশি বানোয়াট ওয়াজ ও তাফসীর করতে পারতেন সে মসজিদে তত বেশি লোক জমা হতো। ইমামদের এই ভিড় বাড়ানোর উদ্দেশ্য ছিল বাদশাহর নিকট তাদের জনপ্রিয়তা প্রমাণ করা। বাদশাহ গদির স্বার্থে জনপ্রিয় লোকদের হাতে রাখতে চাইতো। তাই ইমামদের মধ্যে জনপ্রিয়তার লড়াইয়ে শ্রেষ্ঠত্ব প্রমাণে এই শবেবরাতকে নির্বাচিত করেছিল। জনপ্রিয়তার মাপকাঠিতে ইমামদের মর্যাদা বিচার করতো বাদশাহ। সে সময়ের বাদশা ছিলেন ধর্মের ব্যাপারে উদাসীন। বাদশার সমর্থন থাকায় শবেবরাত উদযাপন আরো জাঁকজমক ও জনপ্রিয় হয়ে ওঠে। তবে সে যুগের হক্বপন্থি আলেমগণ এ নতুন বিদ’আত বা নতুন আবিষ্কৃত ইবাদত পালনের বিরুদ্ধে নিজেদের সাধ্যানুযায়ী প্রতিরোধ গড়ে তুলেন। কিন্তু সমাজের অজ্ঞ লোকেরা হক্বপন্থি আলেমদের কথা শ্রবণ না করে বিদ’আতীদের অনুসরণ করতে থাকে। এ বিদ’আতটি পৃথিবীতে বেশিদিন টিকতে পারেনি। বিদ’আতটি সৃষ্টির পর মাত্র ৩৫২ বছর চালু ছিলো। জনপ্রিয়তা পাবার পরও একসময় তা জেরুজালেম, সিরিয়া, মিশর, ইরাকসহ প্রায় সকল দেশেই আবার বন্ধ হয়ে যায়। কিন্তু বিচ্ছিন্নভাবে ইরানের শিয়াদের কিছু অঞ্চলে তা চালু থেকে যায়। সেই সময় ভারতবর্ষে মুসলমানদের সংখ্যা বাড়ছিল। ভারতের কিছু নও-মুসলিম ইরানে বিস্তার লাভ করা এই শবেবরাত ভারতেও প্রচলন করলো। এই নও-মুসলিমরা পূর্বে ছিল হিন্দু। তারা হিন্দুদের দীপালি পূজার মতো শবেবরাতের রাতে মোমবাতি, আগরবাতি জ্বালাতো। তারপর তা ধীরে ধীরে ভারতবর্ষের সর্বত্র ছড়িয়ে পড়ে। তারা সলাতুর রাগায়েব নামে চালু করে একটি নামায। এই নামায ১০০ রাকাত। এটাই শবেবরাতের নামায বলে খ্যাত।বাংলাদেশে হালুয়া-রুটির প্রচলন যেভাবে—শবেবরাতের অন্যতম অনুষঙ্গ হালুয়া-রুটি। ইতিহাসবিদ অধ্যাপক মুনতাসির মামুন তার গবেষণায় জানাচ্ছেন, ১৯শ শতকের শেষের দিকে ঢাকার নবাবরা বেশ ঘটা করেই শবেবরাত পালন করতেন, সে সময়ে ঢাকার নবাবরা শবেবরাতের আলোকসজ্জা করতেন। এরপর পাশাপাশি মিষ্টি বিতরণ করতেন। সে সময়ে যেহেতু মিষ্টির দোকান খুব একটা প্রচলিত ছিল না, সেজন্য মিষ্টি জাতীয় খাদ্য বানানোর উপাদান দিয়ে বাড়িতে হালুয়া তৈরির প্রচলন শুরু হয়। ধীরে-ধীরে এর বিস্তার ঘটতে থাকে। মূলত সে সময়ে হিন্দুদের আধিপত্য থাকার কারণে সেটিকে মোকাবেলার জন্য ঢাকার নবাবরা শবেবরাত খুব ঘটা করে আয়োজন করতেন। সেই সিলসিলা এখনো চলছে।ইত্তেফাক/ইউবি



31519,47336
বিশ্বকাপের আগেই মালিঙ্গার অবসর!
খেলা
প্রকাশ : ২০ এপ্রিল ২০১৯, ০৮:৪৮
শুধু বিশ্বকাপ খেলাই নয়, অধিনায়ক হিসেবে খেলার কথা ছিল লাসিথ মালিঙ্গার। তবে, বিশ্বকাপের ঠিক আগে অধিনায়কত্ব হারানোর জের ধরে বিশ্বকাপের আগেই অবসর নিয়ে বসতে পারেন এই পেসার।ঘটনার সূত্রপাত বিশ্বকাপের দল ঘোষণার মধ্য দিয়ে। সেখানে সবচেয়ে বড় চমক হলো দ্বিমুথ করুণারত্নে। তিনি টেস্ট অধিনায়ক। ক’দিন আগে শিরোনামে এসেছিলেন মদ্যপ অবস্থায় গাড়ি চালাতে গিয়ে দুর্ঘটনা ঘটিয়ে। এবার আলোচনায় এলেন বিশ্বকাপের দলে উড়ে এসে অধিনায়ক হয়ে। চার বছর পর ওয়ানডে দলে এসেই বিশ্বকাপ অধিনায়ক হয়ে গেছেন দিমুথ করুনারত্নে।শ্রীলঙ্কার বিশ্বকাপ দলে চমক এখানেই শেষ নয়। তাদের দলে জায়গা হয়নি সাবেক অধিনায়ক দিনেশ চান্দিমাল, উপল থারাঙ্গা, নিরোশান ডিকওয়েলা, অফস্পিনার আকিলা ধনাঞ্জয়া ও দানুষ্কা গুনাতিলাকার। ওয়ানডে দলের এইসব নিয়মিত মুখের বদলে শ্রীলঙ্কার নির্বাচকরা বিশ্বকাপে আস্থা রাখছেন দলে ফেরা লাহিরু থিরিমান্নে, মিলিন্দা সিরিবর্ধনা, জীবন মেন্ডিস, জেফরি ভ্যান্ডারসের মতো খেলোয়াড়দের ওপর।আরও পড়ুন : আলোচনা তুঙ্গে। তবে কিছু খেলোয়াড় খুব ক্ষুব্ধ বোর্ডের এমন সিদ্ধান্তে। সেই ক্ষোভ এতটাই যে, রীতিমতো অবসর নিয়ে ফেলার কথাও ভাবছেন তিনি। দল ঘোষণার ঘণ্টা খানেক পর শ্রীলঙ্কা দলের খেলোয়াড়দের হোয়াটসঅ্যাপ গ্রুপে নিজের ভাবনা ব্যক্ত করেন মালিঙ্গা। সেখানে তিনি লিখেন, ‘মাঠে আমাদের আর হয়তো দেখা হবে না। আমার পাশে যারা ছিলেন, ঈশ্বর তাদের মঙ্গল করুন।’অবশ্য দল ঘোষণার আগে শ্রীলঙ্কা ক্রিকেটের (এসএলসি) প্রধান নির্বাচক অশন্থা ডি মেল ফোন করেছিলেন মালিঙ্গাকে। তার কাছে প্রধান নির্বাচক জানতে চান, অধিনায়ক না হলে তিনি বিশ্বকাপে খেলবেন কি না। তখন কিছুই বলেননি মালিঙ্গা। কিন্তু পরে ঠিকই নিজের অবসর নিয়ে ইঙ্গিত দিয়েছেন মালিঙ্গা।মালিঙ্গার অবসরের ইঙ্গিতের ব্যাপারে এসএলসির এক কর্মকর্তা জানান, ‘মালিঙ্গার অবসরের বিষয়টি স্পষ্ট নয়। মনে হচ্ছে, সে নিজে থেকেই সড়ে যেতে চাচ্ছে। তবে মালিঙ্গার বোঝা উচিত, দেশের হয়ে খেলা নেতৃত্বের থেকেও অনেক বেশি গুরুত্বপূর্ণ। তার নেতৃত্বে ১৪টি ম্যাচের মধ্যে ১৩টিতেই শ্রীলঙ্কা হেরেছে। এটিও বোধ হয় সে জানে।’চলতি বছর মালিঙ্গার নেতৃত্বে ওয়ানডেতে নিউজিল্যান্ডের মাটিতে তিন ম্যাচ এবং দক্ষিণ আফ্রিকার মাটিতে পাঁচ ম্যাচের সিরিজে হোয়াইটওয়াশ হয় শ্রীলঙ্কা। তবে দক্ষিণ আফ্রিকা সফরে টেস্ট সিরিজে আচমকা অধিনায়কত্ব পেয়েই দলকে বিরাট সাফল্য এনে দেন করুনারত্নে। দুই ম্যাচের সিরিজে প্রোটিয়াদের হোয়াইটওয়াশ করে শ্রীলঙ্কা। প্রধান নির্বাচক বলেন, ‘দক্ষিণ আফ্রিকায় তার নেতৃত্ব দলকে একত্রিত করেছিল। সেই অভিজ্ঞতা থেকেই এবার দায়িত্ব পেয়েছেন করুনারত্নে।’ইত্তেফাক/কেআই 



31520,47337
ফের কাশ্মীরে গোলাগুলি, নিহত ২
বিশ্ব সংবাদ
প্রকাশ : ২০ এপ্রিল ২০১৯, ০৮:৪৮
ফের ভারত নিয়ন্ত্রিত কাশ্মীরে গোলাগুলির খবর পাওয়া গেছে। সংঘর্ষে ২ জন নিহত হয়েছে বলে ভারতীয় সংবাদ মাধ্যমের খবরে বলা হয়েছে। জানা যায়, শুক্রবার সকালে কাশ্মীরের বরামুলায় রাফিয়াবাদে ওয়াটারগম অঞ্চলে দেশটির নিরাপত্তা বাহিনীর সঙ্গে বিছিন্নতাবাদীদের সংঘর্ষ বাধে। বিছিন্নতাবাদীদের এখন পর্যন্ত পরিচয় পাওয়া যায়নি।ভারতের নিরাপত্তা বাহিনীর তরফ থেকে জানানো হয়, শুক্রবার বিকেলে ওয়াটারগম এলাকা দিয়ে সেনার ৩২ রাষ্ট্রীয় রাইফেলের পেট্রোলিং পার্টির গাড়ি যাচ্ছিল। সেসময় গাড়ি লক্ষ্য করে গুলি ছুঁড়ে বিচ্ছিন্নতাবাদীরা। আরো পড়ুন: এতে সেনারা পাল্টা আক্রমণ চালালে ২ জন বিছিন্নতাবাদী নিহত হয়।ইত্তেফাক/এসআর    



31521,47338
তৃতীয় শ্রেণি পর্যন্ত থাকবে না পরীক্ষা
শিক্ষা
প্রকাশ : ২০ এপ্রিল ২০১৯, ০৮:৫৬
আগামী বছর থেকে সরকারি প্রাথমিক বিদ্যালয়ের তৃতীয় শ্রেণি পর্যন্ত পরীক্ষা পদ্ধতি বাতিল করে বিকল্প মূল্যায়ন পদ্ধতি চূড়ান্ত করতে ১০ সদস্যের কমিটি গঠন করেছে প্রাথমিক ও গণশিক্ষা মন্ত্রণালয়। কমিটিকে অংশীজনদের সঙ্গে আলোচনা করে আগামী ১৫ কার্যদিবসের মধ্যে প্রতিবেদন জমা দিতে বলা হয়েছে।জাতীয় শিক্ষাক্রম ও পাঠ্যপুস্তক বোর্ড (এনসিটিবি) করা বিকল্প মূল্যায়ন পদ্ধতির ধারণাপত্র নিয়ে গত বুধবার সচিবালয়ে প্রথম সভা অনুষ্ঠিত হয়। সেখানেই এই কমিটি গঠন করা হয়। এই কমিটির প্রধান করা হয়েছে প্রাথমিক ও গণশিক্ষা মন্ত্রণালয়ের অতিরিক্ত সচিব (প্রশাসন) জি এম হাসিবুল আলমকে। কমিটির অন্য সদস্যরা হলেন—প্রাথমিক শিক্ষা অধিদপ্তরের মহাপরিচালক, জাতীয় প্রাথমিক শিক্ষা একাডেমি (নেপ) এর মহাপরিচালক, এনসিটিবির সদস্য (প্রাথমিক) প্রমুখ।প্রাথমিক ও গণশিক্ষা সচিব মো. আকরাম-আল-হোসেন বলেন, কমিটি মাঠপর্যায়ের অংশীজনদের সঙ্গে বসবে। এছাড়াও যাদের প্রয়োজন মনে করেন তাদের মতামত নিবেন। এরপর একটা বিকল্প মূল্যায়ন পদ্ধতি চূড়ান্ত করে মন্ত্রণালয়ে জমা দিবেন। বিকল্প সেই মূল্যায়ন পদ্ধতি নিয়ে আমরা শিক্ষাবিদদের সঙ্গে বসবো। এরপর তৃতীয় শ্রেণি পর্যন্ত পরীক্ষা তুলে দেওয়ার ব্যাপারে সিদ্ধান্ত নেওয়া হবে।সভা সূত্রে জানা যায়, শিক্ষার্থীদের শোনা, বলা, পড়া ও লেখা এই চারটি বিষয়ের ওপর মূল্যায়ন করে পরবর্তী ক্লাসে উন্নীত করার ব্যাপারে সভার সকলেই একমত হন। তবে এই চারটি বিষয়ে কীভাবে মূল্যায়ন হবে তা চূড়ান্ত করবে ১০ সদস্যের কমিটি। তবে শিক্ষার্থীদের কোনো নম্বর দেওয়া হবে না বলে সকলে মত দেন।আরো পড়ুন: নবম শ্রেণির বাংলা পরীক্ষার প্রশ্নে মিয়া খলিফা, সানি লিওন!জানা যায়, শোনার ক্ষেত্রে শিশুদের আদেশ বা নির্দেশ দিয়ে তা পালন করানো, গল্প বা গল্পের অংশ শুনিয়ে প্রশ্ন করে তার উত্তর বলতে ও লিখতে দেওয়া হবে। এক্ষেত্রে রেকর্ডারও ব্যবহার করা হতে পারে। বলার ক্ষেত্রে শিক্ষার্থীদের স্পষ্টতা, শুদ্ধতা, প্রমিত উচ্চারণ, শ্রবণযোগ্যতা, সঠিক ছন্দে কথোপকথন, প্রশ্ন করা, অনুভূতি ব্যক্ত করা, বর্ণনা করা ও বাচনভঙ্গিও ওপর মূল্যায়ন করা হবে।লেখার ক্ষেত্রে স্পষ্ট ও সঠিক আকৃতিতে লেখা, শূন্যস্থান পূরণ, এলোমেলো শব্দ বা বাক্য সাজিয়ে লেখাসহ নানাদিক দেখা হবে। তবে সুন্দর হাতের লেখার প্রতি বিশেষ জোর দেওয়া হবে। পড়ার ক্ষেত্রে সময় উচ্চারণ, সাবলীলতা, গতি পরিমাপ করা, শুদ্ধতা, শ্রবণযোগ্যতা যাচাই করা হবে।ইত্তেফাক/এমআর



31522,47339
উল্লাপাড়ায় বন্দুকযুদ্ধে মাদকবিক্রেতা নিহত
সারাদেশ
প্রকাশ : ২০ এপ্রিল ২০১৯, ০৮:৫৮
সিরাজগঞ্জের উল্লাপাড়ায় পুলিশের সঙ্গে বন্দুকযুদ্ধে নামে এক মাদকবিক্রেতা নিহত হয়েছেন।  শনিবার ভোরে উল্লাপাড়ার ঘোষগাতি এলাকায় এ ঘটনা ঘটে।  তার বাড়ি উল্লাপাড়ার কাওয়াক গ্রামে।উল্লাপাড়ার থানার ভারপ্রাপ্ত কর্মকর্তা (ওসি) দেওয়ান কওশিক আহম্মেদ জানান, উল্লাপাড়ার ঘোষগাতি এলাকায় মাদক ব্যবসায়ীরা অবস্থান করছে এমন খবরের ভিত্তিতে সেখানে অভিযানে যায় ‍পুলিশ। অভিযানের বিষয়টি টের পেয়ে মাদক ব্যবসায়ীরা পুলিশকে লক্ষ্য করে গুলি চালায়। আত্মরক্ষায় পুলিশও পাল্টা গুলি চালায়। পরে ঘটনাস্থল থেকে গুলিবিদ্ধ অবস্থায় মাদক ব্যবসায়ী মোস্তফা কামালকে উদ্ধার করে স্থানীয় হাসপাতালে নিয়ে গেলে চিকিৎসক তাকে মৃত ঘোষণা করেন।আরো পড়ুন : তিনি আরো জানান, পালিয়ে যাওয়ার সময় চার মাদকবিক্রেতাকে আটক করা হয়েছে। এ সময় তাদের কাছ থেকে বেশ কিছু ফেনসিডিল এবং ইয়াবা উদ্ধার করা হয়েছে।ইত্তেফাক/ইউবি



31523,47340
আমির-আসিফের আশা শেষ হয়ে যায়নি: ইনজামাম
খেলা
প্রকাশ : ২০ এপ্রিল ২০১৯, ০৯:০৩
বামহাতি পেসার মোহাম্মদ আমির ও হার্ড-হিটার ব্যাটসম্যান আসিফ আলীকে বাদ দিয়ে গতকাল আসন্ন ওয়ানডে বিশ্বকাপের জন্য ১৫ সদস্যের দল ঘোষণা করে পাকিস্তান ক্রিকেট বোর্ড (পিসিবি)। তবে বিশ্বকাপের আগে ইংল্যান্ডের বিপক্ষে সিরিজের দলে রাখা হয়েছে তাদের। তাই আমির-আসিফের বিশ্বকাপে খেলার আশা শেষ হয়ে যায়নি বলে মনে করেন পিসিবির প্রধান নির্বাচক ও সাবেক অধিনায়ক ইনজামাম উল হক।তিনি বলেন, ‘আমির-আসিফের বিশ্বকাপ দলে সুযোগ পাবার সম্ভাবনা এখনও আছে।’আমির-আসিফ ফর্মহীনতার কারণেই বিশ্বকাপে দলে সুযোগ পাননি। সর্বশেষ ১৪ ওয়ানডেতে মাত্র ৫ উইকেট শিকার করেছেন আমির। ১০১ ওভার বল করে ৯২ দশমিক ৬০ গড়ে উইকেটগুলো নিয়েছেন তিনি। রান দিয়েছেন ৪৬৩। এছাড়া পিএসএলের সর্বশেষ পাঁচ ম্যাচে ৭ উইকেট নিয়েছেন তিনি।হার্ড-হিটার ব্যাটসম্যান হিসেবেই পরিচিত আসিফ। কিন্তু পাকিস্তানের ১১টি ওয়ানডেতে মাত্র ১টি হাফ-সেঞ্চুরি করেছেন তিনি। ১৯ টি-২০ ম্যাচে কোন হাফ-সেঞ্চুরি নেই। তবে দু’ফরম্যাটেই তার স্ট্রাইক রেট ১৩০-এর উপর। তাই ফর্ম নিয়ে ভুগতে থাকায় বিশ্বকাপ দলে সুযোগ পেলেন না আফিস।তবে এই দু’খেলোয়াড়ের বিশ্বকাপ দলে সুযোগ পাবার একটি সুযোগ থাকছে। বিশ্বকাপের আগে ইংল্যান্ডের বিপক্ষে একমাত্র টি-২০ ও পাঁচ ম্যাচে সিরিজে ভাল পারফরমেন্স করতে পারলেই বিশ্বকাপ দলে সুযোগ পেতে পারেন আমির-আসিফ, তা স্পষ্ট জানিয়েছেন ইনজামাম। তিনি বলেন, ‘বিশ্বকাপে খেলার সুযোগ এখনও আছে আমির-আসিফের। ইংল্যান্ডের বিপক্ষে ভাল পারফরমেন্স করতে পারলেই দলে সুযোগ পাবেন তারা। আমরা আশা করছি, আমির-আসিফ ভালো কিছু করে দেখাবেন। কারন আন্তর্জাতিক অঙ্গনে আমিরের অভিজ্ঞতা অনেক। ইংল্যান্ডের কন্ডিশনেও সে ভালো করেছে। গত চ্যাম্পিয়ন্স ট্রফিতে রেকর্ড তেমনই বলে। আসিফ মারকুটে ব্যাটসম্যান। বড় ইনিংস খেলতে পারলে বিশ্বকাপের দলে সুযোগ পেতে পারেন তারা।’বিশ্বকাপ দল ঘোষণার পরও আইসিসির নিয়নুযায়ী আগামী ২৩ মে পর্যন্ত দলে পরিবর্তন করা যাবে। সেই সুবাদে আমির-আসিফের বিশ্বকাপে সুযোগের কথা বললেন ইনজামাম।ইত্তেফাক/এএম



31524,47341
দক্ষিণ আফ্রিকায় গির্জার দেয়াল ধসে নিহত ১৩
বিশ্ব সংবাদ
প্রকাশ : ২০ এপ্রিল ২০১৯, ০৯:১২
দক্ষিণ আফ্রিকায় একটি গির্জার দেয়াল ধসে অন্তত ১৩ জন নিহত হয়েছে, এতে গুরুতর আহত হয়েছে আরো ২৯জন। নিহতের সংখ্যা আরো বাড়তে পারে বলে আশঙ্কা করা হচ্ছে। দেশটির পক্ষ থেকে শুক্রবার এই তথ্য জানানো হয়েছে।দেশটির জরুরি বিভাগের পক্ষ থেকে বলা হয়েছে, কাওয়াজুলু নাটাল প্রদেশের ইমপানগেনি শহরে অবস্থিত পেনটেকোস্টাল হোলিনেস নামের গির্জায় এ দুর্ঘটনা ঘটে। খ্রিস্টানদের ধর্মীয় উৎসব ইস্টার উপলক্ষে প্রার্থনার সময়ে গির্জার সামনের দেয়াল ধসে পড়ে বলে জানা যায়। দক্ষিণ আফ্রিকার স্বাস্থ্য দফতরের কর্মকর্তারা জানিয়েছেন, ওই এলাকায় প্রচণ্ড বৃষ্টিপাতের ফলেই গির্জার দেয়াল ধসে পড়েছে।আরো পড়ুন: আহতদের স্থানীয় হাসপাতালে ভর্তি করা হয়েছে। ইত্তেফাক/এসআর 



31525,47342
কালো সাপের ভয়ে অফিস যাচ্ছেন না লাইবেরিয়ার প্রেসিডেন্ট
বিশ্ব সংবাদ
প্রকাশ : ২০ এপ্রিল ২০১৯, ০৯:৩৫
সাপের ভয়ে অফিস যাচ্ছেন না লাইবেরিয়ার প্রেসিডেন্ট। জানা যায়, অফিসে দুটো কালো সাপের ভয়ে লাইবেরিয়ার প্রেসিডেন্ট জর্জ ওয়েয়া গত বুধবার থেকে নিজের কার্যালয় বাদ দিয়ে বাড়ি থেকে রাষ্ট্রীয় কাজ করতে বাধ্য হচ্ছেন। খবর বিবিসির।  এর আগেও দেশটির প্রেসিডেন্টকে একবার কার্যালয় ছাড়তে হয়েছে। এরপর আর ফিরতেই পারেননি সেখানে। ২০০৬ সালে এক অগ্নিকাণ্ডে প্রেসিডেন্টের দফতর ক্ষতিগ্রস্ত হওয়ার পর থেকে লাইবেরিয়ার প্রেসিডেন্ট দেশটির পররাষ্ট্র দফতরে বসছেন।দেশটির প্রেসিডেন্টের কার্যালয়ের গণমাধ্যম বিষয়ক কর্মকর্তা স্মিথ টোবি জানিয়েছেন, বুধবার ভবনটির অভ্যর্থনা এলাকার দেয়ালের একটি গর্ত থেকে দুটো কালো সাপ বের হয়ে আসে। এক ভিডিওতে দেখা যায়, গর্তে দুটি সাপ ধীরে ধীরে নড়ছে। আর সবাই ভয়ে দুরে দাঁড়িয়ে দেখছে। এখন সেগুলোকে তাড়ানোর চেষ্টা চলছে।টোবি জানিয়েছেন গর্তে ধোঁয়া দিয়ে সাপ দুটোকে বের করে আনার চেষ্টা চলছে।আরো পড়ুন: অন্তত ২২ এপ্রিল পর্যন্ত ওই ভবন থেকে সবাইকে দুরে থাকতে বলা হয়েছে। তবে জানা যায়, সাপগুলো মারা না হলেও প্রেসিডেন্ট জর্জ ওয়েয়া কার্যালয়ে ফিরবেন বলে জানাচ্ছেন মি. টোবি। ইত্তেফাক/এসআর  



31526,47343
বিবাহ বন্ধনে আবদ্ধ হলেন ২ নারী ক্রিকেটার
খেলা
প্রকাশ : ২০ এপ্রিল ২০১৯, ১০:০১
আবারো বিবাহ বন্ধনে আবদ্ধ হলেন মহিলা দুই ক্রিকেটার। নিউজিল্যান্ডের নারী ক্রিকেটার হ্যালে জেনসেন বিয়ে করলেন অস্ট্রেলিয়ার আরেক নারী ক্রিকেটার নিকোলা হ্যানকককে। গতকাল এই বিয়ে সম্পন্ন হয়। তাদের বিয়ের খবর ছবিসহ সামাজিক যোগাযোগ মাধ্যম টুইটারে প্রকাশ করেছে মেলবোর্ন স্টার্স।নিউজিল্যান্ডের হয়ে ৮টি ওয়ানডে ও ২০টি টি-২০ ম্যাচ খেলেছেন ২৬ বছর বয়সী জেনসেন। এছাড়া অস্ট্রেলিয়ার বিগ ব্যাশ মহিলা লিগে প্রথম দুই মৌসুম মেলবোর্ন স্টাসের্র হয়ে খেলেছেন তিনি। পরের মৌসুমে মেলবোর্ন রেনেগেডসের হয়ে খেলেন এই ডান-হাতি।অপরদিকে, অস্ট্রেলিয়ার হয়ে এখনো জাতীয় দলে খেলার সুযোগ পাননি হ্যানকক। তবে অস্ট্রেলিয়ার টি-২০ লিগে ‘টিম গ্রিনের’ হয়ে খেলে থাকেন তিনি। অস্ট্রেলিয়ার ঘরোয়া আসর ও বিগ ব্যাশে খেলার অভিজ্ঞতা রয়েছে ২৩ বছর বয়সী হ্যানককের।এর আগে ক্রিকেট বিশ্বে সমলিঙ্গ বিবাহের ঘটনা আরও দু’বার ঘটেছে। গেল বছর দক্ষিণ আফ্রিকার মহিলা ক্রিকেট দলের অধিনায়ক ড্যান ভ্যান নাইকেক বিয়ে করেন তারই সতীর্থ অলরাউন্ডার মারিজানে কাপেকে। এছাড়া ঐ বছরই নিউজিল্যান্ডের দুই ক্রিকেটার অ্যামি স্যাটেরর্থওয়েট ও লি তাহুদু বিয়ে করেছিলেন।২০১৩ সালের ১৯ আগস্ট থেকে নিউজিল্যান্ডে সমলিঙ্গ বিবাহ বৈধ ঘোষণা করা হয়।ইত্তেফাক/এএম



31527,47344
সিসি সরকারের মেয়াদ বাড়াতে মিশরে গণভোট
বিশ্ব সংবাদ
প্রকাশ : ২০ এপ্রিল ২০১৯, ১০:২১
মিশরে প্রেসিডেন্ট আব্দেল ফাত্তাহ আল-সিসি সরকারের শাসনকে আরো সুদৃঢ় করতে শনিবার দেশটিতে গণভোট শুরু হয়েছে। খবর এএফপি’র।মানবাধিকার সংগঠনগুলোর প্রতিবাদ সত্ত্বেও তিনদিনব্যাপী এই ভোট গ্রহণের মধ্যদিয়ে সংবিধান পরিবর্তনকে মঞ্জুর করা হবে বলে ধারণা করা হচ্ছে। এই পরিবর্তনের ফলে আরব বিশ্বের সবচেয়ে বড় এ দেশে সিসির মেয়াদ অন্তত ২০২৪ সাল পর্যন্ত বাড়ানো হবে। ভোটের পর সংবিধান সংশোধন করে ৬৪ বছর বয়সী সিসি নতুন করে আরো ছয় বছর মেয়াদে দেশ শাসনের সুযোগ পাবেন।আরো পড়ুন: এর মাধ্যমে বিচার বিভাগের ওপর তার নিয়ন্ত্রণও আরো বাড়বে এবং এটা সামরিক বাহিনীকে রাজনৈতিক ক্ষেত্রে অধিকতর প্রভাব বিস্তারের সুযোগ করে দিবে।ইত্তেফাক/এসআর 



31528,47345
টেকনাফে মাদক ব্যবসায়ীদের মধ্যে গোলাগুলিতে নিহত ১
সারাদেশ
প্রকাশ : ২০ এপ্রিল ২০১৯, ১০:২৫
কক্সবাজারের টেকনাফে দু’গ্রুপের গোলাগুলিতে এক মাদক ব্যবসায়ী নিহত হয়েছেন বলে জানিয়েছে পুলিশ। এ সময় ঘটনাস্থল থেকে দুইটি এলজি, সাত রাউন্ড কার্তুজ, নয়টি খালী খোসা ও দুই হাজার ৪০০ পিস ইয়াবা উদ্ধার করা হয়। শনিবার সকালে হোয়াইক্যং ইউনিয়নের কান্জরপাড়া পাহাড়ী এলাকায় এ ঘটনা ঘটে। নিহত সাহাব উদ্দিন (৩২) হোয়াইক্যং ইউনিয়নের কান্জরপাড়া এলাকার আব্দুর রহমানের ছেলে। পুলিশের দাবি, তিনি মাদক ব্যবসায়ী। তার বিরুদ্ধে একাধিক মামলা রয়েছে। টেকনাফ মডেল থানার অপারেশন অফিসার ও পুলিশ পরিদর্শক রাকিবুল ইসলাম খান জানিয়েছেন, ভোর রাতে হোয়াইক্যং ইউনিয়নের কান্জরপাড়া এলাকায় মাদক ও সন্ত্রাসী দু’গ্রুপের মধ্যে গোলাগুলির ঘটনা ঘটে। খবর পেয়ে টেকনাফ থানা পুলিশের একটি দল দ্রুত ঘটনাস্থলে গেলে অস্ত্রধারীরা ঘটনাস্থল ত্যাগ করে পাহাড়ে ঢুকে পড়ে। পুলিশ স্থানটি তল্লাশী চালিয়ে একজনকে গুলিবিদ্ধ অবস্থায় পায়। ঘটনাস্থল থেকে অস্ত্র ও গুলাবারুদ এবং ইয়াবা উদ্ধার করা হয়। গুলিবিদ্ধ ব্যক্তিকে টেকনাফ হাসপাতালে নিয়ে গেলে কর্তব্যরত চিকিত্সক মৃত ঘোষণা করেন। ইত্তেফাক/এএম



31529,47346
শিবগঞ্জে বিএসএফের গুলিতে বাংলাদেশি যুবক নিহত
সারাদেশ
প্রকাশ : ২০ এপ্রিল ২০১৯, ১০:২৭
স্থানীয়রা জানান, শুক্রবার গভীর রাতে জেলার মাসুদপুর সীমান্ত দিয়ে কয়েকজন গরু আনতে গিয়ে ভারতের অভ্যন্তরে অবৈধভাবে প্রবেশ করে।  এ সময় ভারতের সভাপুর ক্যাম্পের বিএসএফ সদস্যরা গুলি চালালে বিশু নামে এক যুবক  গুরুতর আহত হন। পরে বিশুর সহযোগীরা তাকে বাংলাদেশে নিয়ে আসার তার মৃত্যু হয়। পরে মরদেহ ফেলে তারা পালিয়ে যায়। শনিবার  সকালে স্থানীয়রা বিশুর মরদেহ একটি ধানক্ষেতে পড়ে থাকতে দেখে বিজিবিকে খবর দেন।আরো পড়ুন : ইত্তেফাক/ইউবি



31530,47347
স্ত্রীকে মারধরের কথা বলে ইসলাম, সমালোচনার মুখে সমাজতাত্ত্বিক
বিশ্ব সংবাদ
প্রকাশ : ২০ এপ্রিল ২০১৯, ১১:১১
কাতারের আবেদ আল আজিজ আল-খাজরাই নামে এক ব্যক্তি নিজেকে 'সমাজতাত্ত্বিক' হিসেবে পরিচয় দিয়ে থাকেন। তিনি ছাত্রদের পড়ানও। নিজের ইউটিউব চ্যানেলে হাতে-কলমে বউ পেটানোর নিয়মকানুনের একটি ভিডিও পোস্ট করে রীতিমতো কড়া সমালোচনার মুখে পড়েছেন।ভিডিওতে তিনি দেখাতে চেয়েছেন, একজন মুসলিম কীভাবে বউ পিটিয়ে সংসারে নিজের শ্রেষ্ঠত্ব প্রমাণ করবে! ভিডিওর শুরুতে তিনি বলেছেন, 'অনেক পুরুষই বিশেষ করে যারা বিবাহিত, তারা জানতে চান যে কীভাবে বউ পেটাতে হয়। কিংবা বউ পেটানো জরুরি কিনা। একজন পুরুষ কি প্রতিদিন তার বউকে পেটাবে? না। একটু রয়েসয়ে পেটানো উচিত। এতে কোনো রকম ভালোবাসার স্থান নেই। বউকে একজন পুরুষ এমন পরিবেশে রাখবে, যাতে সে নিজের নারীত্ব এবং স্বামীর পুরুষত্ব সম্পর্কে বুঝতে পারে।'আজিজের পোস্ট করা ওই ভিডিওতে একটি কিশোরকেও দেখা গেছে যার মাধ্যমে তিনি বউ পেটানোর নিয়ম সম্পর্কে জ্ঞান দিয়েছেন। সেই কিশোরের বিভিন্ন অঙ্গে আঘাত করে তিনি বোঝাতে চেয়েছেন স্ত্রীর কোথায় কোথায় আঘাত করতে হবে। তিনি বলেছেন, স্বামী অবশ্যই নিজের শক্তি সম্পর্কে স্ত্রীকে শিক্ষা দেবে। তবে নবীজী (স.) খুবই ক্ষমাশীল ছিলেন। তিনি মেয়েদের মুখমণ্ডলে, মাথায় এবং নাকে আঘাত করতে নিষেধ করেছেন।'তিনি আরও বলেছেন, স্ত্রীকে প্রথমে ধমক এবং উপদেশ দেবেন। তারপর তাকে বিছানায় নিয়ে যৌনসঙ্গমে লিপ্ত হবেন।এতকিছুর পরেও যদি কাজ না হয়, আপনি 'শেষ দাওয়াই' হিসেবে তাকে পেটাতে শুরু করুন। এমনভাবে তাকে আঘাত করবেন যাতে তার কোনো অঙ্গে ক্ষত কিংবা রক্তপাতের ঘটনা না ঘটে। এই যে দেখুন... আমি যেভাবে আঘাত করছি, ঠিক সেভাবেই আঘাত করবেন।ভিডিওটি ইতিমধ্যেই ৭ লক্ষাধিক মানুষ দেখে ফেলেছেন। কমেন্টবক্সে এসেছে প্রচুর মন্তব্য। যার বেশিরভাগই সমালোচনা এবং নিন্দার। শেষমেশ কমেন্ট অপশন বন্ধ করে দিয়েছেন ওই ব্যক্তি। ইত্তেফাক/এসআর 



31531,47348
তুরস্কে আমিরাতের দুই ‘গুপ্তচর’ আটক
বিশ্ব সংবাদ
প্রকাশ : ২০ এপ্রিল ২০১৯, ১১:৩৫
গুপ্তচরবৃত্তির অভিযোগে সংযুক্ত আরব আমিরাতের দুই নাগরিককে আটক করেছে তুরস্ক। নিহত সৌদি সাংবাদিক জামাল খাসোগি হত্যার সঙ্গে তাদের যোগাসাজশ রয়েছে বলে অভিযোগ করেছে দেশটির নিরাপত্তা বাহিনী। তুরস্কের রাষ্ট্রনিয়ন্ত্রিত সংবাদমাধ্যম আনাদুলুর বরাত দিয়ে এ খবর জানিয়েছে আল-জাজিরা। আটক ওই দুই ব্যক্তির ছবিও প্রকাশ করা হয়েছে আনাদুলুর প্রতিবেদনে। তাদের বিরুদ্ধে আরব আমিরাতের হয়ে তুরস্কে গুপ্তচরভিত্তির অভিযোগ এনে শুক্রবার আদালতে হাজির করা হয়। তুরস্কের একজন জ্যেষ্ঠ কর্মকর্তার বরাত দিয়ে বার্তা সংস্থা রয়টার্স জানিয়েছে, যুক্তরাষ্ট্র প্রবাসী সৌদি সাংবাদিক জামাল খাসোগি হত্যার কয়েকদিন পর ২০১৮ সালের অক্টোবরে তাদের একজন তুরস্কে প্রবেশ করে। পরবর্তীতে সহকর্মীকে কাজে সহায়তা করতে দ্বিতীয় জন তুরস্কে যায়। আরও পড়ুন : সৌদি যুবরাজ মোহাম্মদ বিন সালমানের কঠোর সমালোচক ছিলেন খাসোগি। যিনি গত বছর তুরস্কের ইস্তাম্বুলে সৌদি কনসাল অফিসে প্রবেশের পর নিখোঁজ হন। পরে খাসোগি খুন হওয়ার কথা স্বীকার করে সৌদি আরব। মার্কিন গোয়েন্দা সংস্থা সিআইএসহ ইউরোপের কয়েকটি দেশ মনে করে, যুবরাজ মোহাম্মদ সালমানের নির্দেশেই খুন করা হয় খাসোগিকে। এখন সেই হত্যাকাণ্ডের সঙ্গে আরব আমিরাতের এই দুই নাগরিকের যোগসাজশের তদন্ত করছে তুরস্ক। দেশটির একজন কর্মকর্তা রয়টার্সকে বলেন, আমরা প্রাথমিকভাবে তাদের সঙ্গে জামাল খাসোগির হত্যাকাণ্ডের সম্পৃক্ততা বিষয়ে তদন্ত করছি। তারা হয়তো আরব ও তুরস্কে বসবাসরত ভিন্ন মতাবলম্বী আরবদের সম্পর্কে খোঁজখবর নিতেই এখানে আসে। এই দুই ব্যক্তি তথ্য সংগ্রহের জন্য বেতনভূক্ত। তুরস্ক আটক হওয়া ব্যক্তিদের ল্যাপটপ জব্দ করেছে। সরকারপন্থি সংবাদপত্র সাবার খবরে বলা হয়, তারা বেশ কিছু মানুষের টেলিফোন নম্বর সংগ্রহ করছিল। যার মধ্যে একজন খাসোগি হত্যার সঙ্গে সম্পৃক্ত। 
তুরস্কের পররাষ্ট্র মন্ত্রণালয়ের কর্মকর্তারা এ বিষয়ে মন্তব্য করতে রাজি হননি। ইত্তেফাক/কেআই 



31532,47349
‘পুরো মুসলিম জাতিকে ধ্বংস করতে বিজেপিকে ভোট দিন’
বিশ্ব সংবাদ
প্রকাশ : ২০ এপ্রিল ২০১৯, ১১:৩৬
ফের মুসলিমদের নিয়ে বিস্ফোরক মন্তব্য করলেন ভারতীয় জনতা পার্টির (বিজেপি) নেতা রঞ্জিত বাহাদুর শ্রীবাস্তব।তিনি বলেন, যদি মুসলিম জাতিকে পুরোপুরি ধ্বংস করতে চান, তাহলে মোদিকে ভোট দিন।বৃহস্পতিবার উত্তরপ্রদেশের বারাবাঙ্কিতে একটি জনসভায় এসব মুসলিমবিদ্বেষী কথা বলেন বিজেপি'র এই নেতা।জনসভায় তিনি বলেন,‘গত পাঁচ বছরে প্রধানমন্ত্রী নরেন্দ্র মোদি মুসলিমদের মানসিকভাবে ভেঙে দেয়ার জন্য অনেক চেষ্টা করেছেন। আপনি যদি মুসলিম জাতিকে পুরোপুরি ধ্বংস করতে চান, তাহলে অবশ্যই মোদিকে ভোট দিন।’তিনি আরও বলেন, ‘দেশভাগ সত্ত্বেও এদেশে মুসলিমদের জনসংখ্যা দিন দিন বেড়েই চলেছে। যার ফলে খুব শিগগিরই সংখ্যায় তারা হিন্দুদের চেয়ে বেশি হবে। দেশেকে সরকার গঠন করবে এটা ঠিক করার ক্ষমতা তাদের হাতে চলে আসবে।’এছাড়া তিনি আরো বলেন, ‘লোকসভা নির্বাচনের পর চীন থেকে দাঁড়ি কামানোর মেশিন আনা হবে। সেই মেশিন দিয়ে মুসলিমদের দাঁড়ি কেটে ফেলা হবে। পরে তাদের হিন্দু ধর্মে দীক্ষিত করা হবে।’এর আগে বিজেপির সভাপতি এক নির্বাচনী সভায় বলেছেন, ফের ক্ষমতায় আসলে মুসলিম অভিবাসীদের বঙ্গোপসাগরে ছুড়ে ফেলা হবে।  আরো পড়ুন: ভারতে লোকসভা নির্বাচনের প্রথম ও দ্বিতীয় দফার ভোটগ্রহণ প্রক্রিয়া সম্পন্ন হয়েছে। দেশটিতে আরো পাঁচ দফায় ভোট গ্রহণ অনুষ্ঠিত হবে। তৃতীয়, চতুর্থ, পঞ্চম, ষষ্ঠ ও সপ্তম দফার ভোট রয়েছে যথাক্রমে ২৩ এপ্রিল, ২৯ এপ্রিল, ৬ মে, ১২ মে ও ১৯ মে। এরপর ২৩ মে ফলাফল ঘোষণা করা হবে।ইত্তেফাক/এসআর 



31533,47350
মেক্সিকোয় বারে বন্দুকধারীর হামলা, নিহত ১৩
বিশ্ব সংবাদ
প্রকাশ : ২০ এপ্রিল ২০১৯, ১২:৩৪
মেক্সিকোর ভেরাক্রুজ রাজ্যের মিনাটিটলান শহরের একটি বারে এক বন্দুকধারী হামলা চালিয়েছে। এতে অন্তত ১৩ জন নিহত হয়েছে। দেশটির পক্ষ থেকে শুক্রবার এই তথ্য জানানো হয়েছে। খবর রয়টার্সের। ভেরাক্রুজ রাজ্যের এক মুখপাত্র বলেন, অজ্ঞাত ওই বন্দুকধারী শুক্রবার রাতে ওই বারে এক ব্যক্তির খোঁজে আসে। সেসময় অতর্কিতে হামলা চালায় সে।এক বিবৃতিতে বলা হয়েছে, হামলায় ৫ জন নারী, ১ শিশু ও ৭ জন ব্যক্তি নিহত হয়েছে। এছাড়া হামলায় আরো ৪ জন আহত হয়েছে।ওই রাজ্যের মুখপাত্র আরো বলেন, এই হামলার কারণ এখনো স্পষ্ট নয়। আরো পড়ুন: ভেরাক্রুজ রাজ্যের নিরাপত্তা ব্যবস্থার প্রধান হুগো গুতিরেজ এক টুইট বার্তায় বলেন, ওই হামলাকারীকে গ্রেফতার করতে অভিযান চালানো হচ্ছে।ইত্তেফাক/এসআর  



31534,47351
সুদানে শান্তিপূর্ণ পালাবদল চায় তুরস্ক
বিশ্ব সংবাদ
প্রকাশ : ২০ এপ্রিল ২০১৯, ১২:৩৭
আফ্রিকার দেশ সুদানে তিন দশক ক্ষমতায় থাকার পর প্রেসিডেন্ট উমর আল বশির যুগের অবসান হয়েছে। ব্যাপক গণবিক্ষোভের মুখে বশিরকে সরিয়ে দেয়া হলেও তার স্থলে সেনা নিয়ন্ত্রিত অন্তর্বর্তীকালীন সরকার জায়গা নিয়েছে। তবে দেশটির জনগণ গণতান্ত্রিক প্রক্রিয়ায় উত্তোরণের জন্য একটি বেসামরিক অন্তর্বর্তীকালীন সরকারের দাবিতে এখনো বিক্ষোভ অব্যাহত রেখেছে। এ অবস্থায় বশির সরকারের অন্যতম মিত্র তুরস্ক দেশটিতে শান্তিপূর্ণ পালাবদল চেয়েছে। তুরস্কের রাষ্ট্রনিয়ন্ত্রিত সংবাদ মাধ্যম আনাদুলু এ খবর দিয়েছে। বৃহস্পতিবার এক বিবৃতিতে তুরস্ক বলেছে, বেসামরিক শাসন প্রতিষ্ঠায় সুদানের জনগণের আকাঙ্ক্ষাকে তুরস্ক সবসময়ই সমর্থন করে। দেশটির এমন অবস্থানের জন্য ধন্যবাদ জানিয়েছেন তুরস্কে নিযুক্ত সুদানের রাষ্ট্রদূত ইউসুফ আহমেদ আল তাইয়েব এল কোরদোফানি। তিনি বলেছেন, সুদানি জনগণের প্রতি তুরস্কের সমর্থনকে আমরা স্বাগত জানাই। আরও পড়ুন : তুরস্কের রাজধানী আঙ্কারায় ইনস্টিটিউট অব স্ট্র্যাটেজিক থিঙ্কিং আয়োজিত এক সভায় কোরদাফানি এমন মন্তব্য করেন। তিনি বলেন, তুরস্ক ও সুদানের মধ্যে দারুণ এই সম্পর্ক অব্যাহত থাকবে। সুদানের জনগণ বড় রক্তপাত ছাড়াই দেশের শাসকদের পরিবর্তন করতে সক্ষম হয়েছে।এখন মিলিটারি কাউন্সিল বলছে, তারা আগামী দুই বছর দেশের শাসন ক্ষমতায় থাকবে। এই সময়ের মধ্যে প্রেসিডেন্ট নির্বাচনও অনুষ্ঠিত হবে। কোরদাফানি বলেন, মিলিটারি কাউন্সিলের প্রেসিডেন্ট আবদেল ফাত্তাহ বুরহান দায়িত্ব গ্রহণের পরই কার্ফিও তুলে নিয়েছেন। তিনি অঙ্গীকার করেছেন মানবাধিকার সমুন্নত রেখে দ্রুতই বেসামরিক সরকারের হাতে ক্ষমতা হস্তান্তর করবেন। তিনি বলেন, আলোচনার দরজা খুলতে বুরহান ইতোমধ্যে বেসরকারি সংস্থা ও সুশীল সমাজকে আমন্ত্রণ জানিয়েছেন। বহুদলীয় পরিবেশ তৈরি হওয়ার পরস দুই বছরের মধ্যে একজন বেসামরিক প্রেসিডেন্টের কাছে ক্ষমতা হস্তান্তর করবেন তিনি। ইত্তেফাক/কেআই 



31535,47352
ময়মনসিংহে সড়ক দুর্ঘটনায় নিহত ৪
সারাদেশ
প্রকাশ : ২০ এপ্রিল ২০১৯, ১২:৩৭
ময়মনসিংহের আলালপুরে সড়ক দুর্ঘটনায় চারজন নিহত এবং দুইজন আহত হয়েছেন। কোতোয়ালি মডেল থানার ওসি মাহমুদুল ইসলাম বিষয়টি নিশ্চিত করেছেন। তিনি জানান, শনিবার সকাল সোয়া ১১টার দিকে ময়মনসিংহ সদরের আলালপুর নামক স্থানে ময়মনসিংহগামী একটি অটোরিকশার সঙ্গে বিপরীত দিকে থেকে আসা একটি ট্রাকের মখোমুখি সংঘর্ষ হয়।  এতে ঘটনাস্থলে ৩ জন পুরুষ ও  এক নারীর মৃত্যু হয়। আহতদের স্থানীয় স্থানীয় হাসপাতালে ভর্তি করা হয়েছে।আরো পড়ুন : তুরস্কে আমিরাতের দুই ‘গুপ্তচর’ আটকনিহতরা হলেন- ফুলপুর উপজেলার বওলা ইউনিয়নের হাতিবান্দা গ্রামের মুরশেদ আলীর  ছেলে মোহাম্মদ ইউনুস (৫০) ও আব্দুল কদ্দুস (৪০), তারাকান্দা থানার রাইজান গ্রামের মুক্তিযোদ্ধা মোস্তাফির রহমান (৬৫) ও তার স্ত্রী রহিমা খাতুন। লাশ উদ্ধার করে ময়নাতদন্তের জন্য মর্গে পাঠানো হয়েছে। ইত্তেফাক/ইউবি



31536,47353
ছেলের লাঠির আঘাতে জীবন গেল মায়ের
সারাদেশ
প্রকাশ : ২০ এপ্রিল ২০১৯, ১২:৪৪
ময়মনসিংহের ফুলবাড়ীয়া উপজেলায় মানসিক প্রতিবন্ধী ছেলের লাঠি আঘাতে বৃদ্ধা মা খুন হয়েছেন। এলাকাবাসী তার ছেলেকে আটক পুলিশে দিয়েছে। শনিবার ভোর চারটার দিকে এ ঘটনা ঘটে।এলাকাবাসী ও পুলিশ জানায়, উপজেলার ভবানীপুর ইউনিয়নের কান্দানিয়া যমুনারপাড় এলাকার আম্বিয়া খাতুনকে (৬৫) তার ছেলে আলম মিয়া (৪৫) লাটি দিয়ে পিটিয়ে হত্যা হত্যা করে। পুলিশ লাশ উদ্ধার করে মচিমহায় ময়নাতদন্তের জন্য পাঠিয়েছেন।স্থানীয় চেয়ারম্যান শাহিনুর মল্লিক জীবন জানান, ঘাতক ছেলে মানসিক প্রতিবন্ধী। তার চিকিত্সা চলছিল।ইত্তেফাক/এএম



31537,47354
প্রধানমন্ত্রীর সভাস্থল থেকে অস্ত্রসহ আওয়ামী লীগ নেতা আটক
রাজধানী
প্রকাশ : ২০ এপ্রিল ২০১৯, ১২:৫৭
রাজধানীর বঙ্গবন্ধু এভিনিউয়ে আওয়ামী লীগ কার্যালয়ে প্রধানমন্ত্রীর উপস্থিতিতে যৌথসভায় যোগ দিতে এসে শুক্রবার অস্ত্রসহ ধরা পড়েছেন আওয়ামী লীগের এক নেতা। তার নাম এম এ মান্নান। তিনি ঢাকা মহানগর ৪৯ নম্বর ওয়ার্ড আওয়ামী লীগের সভাপতি। তার বাড়ি যাত্রাবাড়ীর ধলপুর এলাকায়।এ ব্যাপারে পল্টন থানার ওসি মাহমুদুল হক বলেন, তার কাছ থেকে একটি লাইসেন্স করা পিস্তল পাওয়া গেছে। অস্ত্রের বৈধ কাগজপত্র আছে তার। এরপরও প্রধানমন্ত্রীর অনুষ্ঠানে অস্ত্র নিয়ে ঢোকার নিষেধাজ্ঞা না মানায় তাকে আটক করে জিজ্ঞাসাবাদ করা হচ্ছে।পুলিশ জানায়,  শুক্রবার বিকালে আওয়ামী লীগের কেন্দ্রীয় কার্যালয়ে উপদেষ্টা পরিষদ ও কেন্দ্রীয় নির্বাহী সংসদের যৌথসভা ছিল। ওই অনুষ্ঠানে যোগ দেন প্রধানমন্ত্রী ও আওয়ামী লীগের সভাপতি শেখ হাসিনা। অনুষ্ঠান চলাকালীন বঙ্গবন্ধু এভিনিউয়ের আশপাশে বিশেষ নিরাপত্তা ব্যবস্থা নেওয়া হয়। এর মধ্যেই আওয়ামী লীগের নেতাকর্মীরা যৌথভায় যোগ দেন। এসময় আওয়ামী লীগ নেতা এম এ মান্নান অস্ত্র নিয়ে আওয়ামী লীগের কেন্দ্রীয় কার্যালয়ে ঢোকার সময় ধরা পড়েন। পরে তাকে পল্টন থানা হাজতে আটকে রাখা হয়।প্রাথমিক জিজ্ঞাসাবাদে এম এ মান্নান পুলিশকে জানিয়েছেন, লাইসেন্স করা অস্ত্রটি নিজের নিরাপত্তার জন্য তিনি সব সময় সঙ্গে রাখেন। তিনি একটি বিয়ের অনুষ্ঠান থেকে সরাসরি বঙ্গবন্ধু এভিনিউতে আসেন।আরো পড়ুন : আইন-শৃঙ্খলা রক্ষাকারী বাহিনীগুলোর একাধিক উর্ধ্বতন কর্মকর্তার সঙ্গে কথা বলে জানা গেছে, কোনোভাবেই প্রধানমন্ত্রীর কোনো দলীয় সমাবেশ বা অনুষ্ঠানে নিরাপত্তাকর্মীদের বাইরে কেউই বৈধ অস্ত্র নিয়েও ঢুকতে পারবেন না। তাই নিষেধাজ্ঞা সত্ত্বেও ওই আওয়ামী লীগ নেতা কেন প্রধানমন্ত্রীর অনুষ্ঠানে অস্ত্র নিয়ে গিয়েছিলেন, তার কোনো অসত্ উদ্দেশ্য ছিল কিনা, আইন শৃঙ্খলা রক্ষাকারী বাহিনীর সদস্যদের কেউ তাকে অস্ত্র নিয়ে ভেতরে ঢুকতে সহযোগিতা করেছিল কিনা- এমন আরো অনেক বিষয়ে তাকে জিজ্ঞাসাবাদ করা হচ্ছে। সাম্প্রতিক সময়ে এ রকম আরো কয়েকটি অনুষ্ঠানে যোগ দিয়ে বেশ কয়েকজন অওয়ামী লীগ নেতা অস্ত্রসহ আটক হন। যাদের লাইসেন্স করা অস্ত্র আছে। তাদেরকে অস্ত্র বহনে নিষেধাজ্ঞা জানিয়ে দলীয়ভাবে সতর্ক করে দেওয়া হয়েছে।ইত্তেফাক/ইউবি



31538,47355
কুষ্টিয়ায় দ্রুতগতির ট্রাকের ধাক্কায় নিহত ২
সারাদেশ
প্রকাশ : ২০ এপ্রিল ২০১৯, ১২:৫৮
কুষ্টিয়ায় দুটি সড়ক দুর্ঘটনায় দুইজন নিহত হয়েছেন বলে জানা গেছে। নিহতরা হলেন- মিরপুর উপজেলার মির্জানগর গ্রামের সাবলু মণ্ডল (৪৫) ও রানাখড়িয়া গ্রামের রমজান আলী (৬৫)।শনিবার সকালে শহরতলীর বারখাদা-ত্রিমোহিনী ও মিরপুর উপজেলার রানাখড়িয়ায় এ দুর্ঘটনা দুটি ঘটে।পুলিশ ও প্রত্যক্ষদর্শী সূত্র জানায়, সকাল পৌনে সাতটার দিকে বাইপাস সড়কের বারখাদা-ত্রিমোহিনী এলাকায় দ্রত গতিসম্পন্ন একটি  ট্রাক যাত্রীবাহী অটোরিক্সাকে ধাক্কা দেয়। এতে অটোরিক্সাটি দুমড়ে-মুচড়ে রাস্তার পাশে উল্টে পড়ে। এতে অটোচালক সাবলু ঘটনাস্থলেই মারা যান। এ দুর্ঘটনায় অটোরিক্সার যাত্রী সাব্দার ও আসহাব আহত হন। তাদের উদ্ধার করে ২৫০ শয্যাবিশিষ্ট কুষ্টিয়া জেনারেল হাসপাতালে ভর্তি করা হয়। তবে পুলিশ ঘাতক ট্রাক দুটিকে আটক করতে পারেনি।অপর দুর্ঘটনাটি ঘটে কুষ্টিয়া-ঈশ্বরদী মহাসড়কের রানাখড়িয়া এলাকায়। দ্রুত গতিসম্পন্ন মালবাহী ট্রাকের ধাক্কায় পথচারী রমজান আলী ঘটনাস্থলেই নিহত হন। তার বাড়ি রানাখড়িয়া গ্রামে।কুষ্টিয়া হাইওয়ে পুলিশ ফাঁড়ির ইনচার্জ এসআই জয়নুল আবেদীন ঘটনার সত্যতা নিশ্চিত করেন।ইত্তেফাক/এএম



31539,47356
২৯০ মার্কিন গুপ্তচরকে গ্রফতারের দাবি ইরানের
বিশ্ব সংবাদ
প্রকাশ : ২০ এপ্রিল ২০১৯, ১৩:১০
ইরানসহ বিভিন্ন দেশে ২৯০ জন মার্কিন গুপ্তচরকে শনাক্ত করে গ্রেপ্তার করা হয়েছে। গ্রেফতারকৃতরা মার্কিন গোয়েন্দা সংস্থা সিআইএ'র সদস্য। শুক্রবার তেহরানে জুমার নামাজের মূল খুতবার আগে দেওয়া ভাষণে এ তথ্য জানান ইরানের গোয়েন্দামন্ত্রী হুজ্জাতুল ইসলাম মাহমুদ আলাভি।  আলাভি বলেন, বিভিন্ন বন্ধুপ্রতীম দেশে মার্কিন গোয়েন্দা সংস্থা সিআইএ'র এজেন্টদের শনাক্ত করার পর ওই সব দেশের সরকারকে এ বিষয়ে তথ্য দিয়েছে ইরান। দ্বিপক্ষীয় সহযোগিতায় সিআইএ'র সঙ্গে ওই সব ব্যক্তির যোগাযোগ বিচ্ছিন্ন করা সম্ভব হয়। এর ফলে সিআইএ বিস্মিত হয়ে পড়ে এবং আমেরিকা এ সংক্রান্ত ব্যর্থতা খতিয়ে দেখতে বিশেষ কমিটি গঠন করতে বাধ্য হয়েছে।তিনি আরো বলেন, আমেরিকার একজন জাতীয় নিরাপত্তা বিশ্লেষক এই ব্যর্থতাকে ১১ সেপ্টেম্বরের পর ওয়াশিংটনের সবচেয়ে বড় গোয়েন্দা ব্যর্থতা হিসেবে অভিহিত করেছেন। আরো পড়ুন: আলাভি জানান,  গোয়েন্দা তৎপরতার ক্ষেত্রে এসব সফলতা সম্পর্কে বিস্তারিত তথ্য অদূর ভবিষ্যতে প্রকাশ করা হবে। তথ্য সূত্র: পার্স টুডে। ইত্তেফাক/এসআর 



31540,47357
ব্রয়লার মুরগি খেয়ে একই পরিবারের সাতজন হাসপাতালে
সারাদেশ
প্রকাশ : ২০ এপ্রিল ২০১৯, ১৩:১৫
ব্রয়লার মুরগির মাংস খেয়ে একই পরিবারের অসুস্থ সাতজনকে হাসপাতালে ভর্তি করা হয়েছে। শুক্রবার রাতে রাজবাড়ীর সদর উপজেলার মিজানুর ইউনিয়নের বাগমারা গ্রামে এ ঘটনা ঘটে।অসুস্থরা হলেন- কেসমত আলী সেখ (৫০), তার স্ত্রী জুলেখা বেগম (৪৩), তাদের মেয়ে নার্গিস (২১) ও সালেহা খাতুন (২৯), ছেলে জিহাদ সেখ (১০), জামাই মিন্টু মিয়া (২৯), নাতি তাহা (৫), নাতনি কেয়া (৭) ও সাথী (৮)।অসুস্থরা জানান, বৃহস্পতিবার বিকেলে বাজার থেকে একটি ব্রয়লার মুরগি কিনে আনেন কেসমত আলী। রাতে ওই মুরগীর মাংস পরিবারের সবাই মিলে খাওয়ার পর তাদের জ্বর, বমি ও পায়খানা শুরু হয়। শুক্রবার সন্ধ্যায় গুরুতর অসুস্থ হয়ে পড়লে সবাইকে হাসপাতালে ভর্তি করা হয়।রাজবাড়ী সদর হাসপাতালের জরুরি বিভাগের ডা. রবিউল আজম জানান, খাদ্যের বিষক্রিয়ায় তারা সবাই অসুস্থ হয়েছেন। চিকিত্সা দেয়া হচ্ছে।ইত্তেফাক/এএম



31541,47358
বাংলাদেশকে তুলে ধরতে গ্রিক শিশুদের কাছে প্রবাসী শিশুরা
প্রবাস
প্রকাশ : ২০ এপ্রিল ২০১৯, ১৩:১৭
বাংলাদেশ ও গ্রিসের নতুন প্রজন্ম হতে পারে দুই দেশের সংস্কৃতির সেতু। প্রবাসী বাংলাদেশি নতুন প্রজন্মের শিশু-কিশোররা বিদেশের শিশু কিশোরদের মাঝে বাংলাদেশের ইতিবাচক ভাবমূর্তি ছড়িয়ে দিতে পারে। এই উদ্দেশ্যকে সামনে রেখে গ্রিসে অবস্থিত বাংলাদেশ দূতাবাস দুই দেশের শিশু-কিশোরদরে নিয়ে আয়োজন করেছে বিশেষ বাংলাদেশ ব্র্যান্ডিং কর্মসূচি।অ্যাথেন্সের হালান্দ্রি সিটি করপোরেশনের সহায়তায় বাংলাদেশ দূতাবাস ১৯ এপ্রিল এথেন্সের হালান্দ্রি এলাকায় অবস্থিত একটি উচ্চ বিদ্যালয়ে এই কর্মসূচি আয়োজন করে। গ্রিসের শিশু-কিশোরদের কাছে বাংলাদেশকে তুলে ধরতে প্রবাসী বাংলাদেশি শিশু-কিশোরদের অংশগ্রহণে আয়োজিত এই কর্মসূচির নাম দেয়া হয়- ‘বাংলাদেশ: এ কান্ট্রি ভাইব্রেন্ট কালচার এন্ড হেরিটেজ, রিচিং আউট প্রোগ্রাম ফর দ্য ইয়াং ফ্রেন্ডস ইন গ্রিস।’বিদ্যালয় প্রাঙ্গণে গ্রিক ছাত্র-ছাত্রী এবং প্রবাসী বাংলাদেশি ছাত্র-ছাত্রীরা বাংলাদেশ ও গ্রিসের জাতীয় পতাকা বিনিময় করে কর্মসূচির সূচনা করে। আয়োজনে প্রধান অতিথি হিসেবে উপস্থিত ছিলেন গ্রিসে নিযুক্ত বাংলাদেশের রাষ্ট্রদূত মো. জসীম উদ্দিন এবং হালান্দ্রি সিটি করপোরেশনের মেয়র সিমোস রুসোস।আরও পড়ুন : অনুষ্ঠানে আরও উপস্থিত ছিলেন হালান্দ্রি সিটি করপোরেশনের শিক্ষা বিষয়ক ভাইস মেয়র কুরাসসি, সংস্কৃতি ও ক্রীড়া বিষয়ক ভাইস মেয়র সার্জিও গাকাস, অ্যাথেন্সের হালান্দ্রি স্কুলের পরিচালক দিমেত্রিস স্টারিওনস, দূতাবাসের প্রথম সচিব সুজন দেবনাথ, প্রবাসী বাংলাদেশিদের শিক্ষা প্রতিষ্ঠান দোয়েল একাডেমির পরিচালক, শিক্ষক-শিক্ষিকা, অভিভাবক এবং ছাত্র-ছাত্রীরা। এরপর দুই দেশের শিশু-কিশোরদের নিয়ে বিদ্যালয় প্রাঙ্গণে সম্প্রীতি বৃক্ষ রোপণ করা হয়। প্রধান অতিথির বক্তব্যে বাংলাদেশের রাষ্ট্রদূত জসীম উদ্দিন বলেন, নতুন প্রজন্মের শিশু-কিশোরদের নিয়ে এই আয়োজনের মাধ্যমে দুই দেশের নতুন প্রজন্ম একে অপরের দেশকে জানতে পারছে এবং সংস্কৃতির আদান প্রদানও হচ্ছে।রাষ্ট্রদূত এই আয়োজনের জন্য এথেন্সের হালান্দ্রি সিটি করপোরেশন, এথেন্সের হালান্দ্রি স্কুল এবং দোয়েলে একাডেমি- এর কর্তৃপক্ষকে বিশেষ ধন্যবাদ জানান। জাতির পিতা বঙ্গবন্ধু শেখ মুজিবুর রহমানকে স্মরণ করে তিনি শিশুদের প্রতি জাতির পিতার বিশেষ স্নেহের কথা উল্লেখ করেন। প্রধানমন্ত্রী শেখ হাসিনার গতিশীল নেতৃত্বে বাংলাদেশের এগিয়ে যাওয়ার প্রেক্ষাপটও রাষ্ট্রদূত উপস্থিত শ্রোতাদের কাছে তুলে ধরেন।মেয়র এবং অ্যাথেন্সের হালান্দ্রি স্কুলের পরিচালক তার বক্তৃতায় এই আয়োজনের জন্য দূতাবাসকে ধন্যবাদ জানান। দুই দেশের সংস্কৃতি বিনিময়ের জন্য এ ধরনের কর্মসূচি অব্যাহত রাখার প্রত্যয় ব্যক্ত করেন তিনি।অনুষ্ঠানে মেয়র, ভাইস মেয়র, এথেন্সের হালান্দ্রি স্কুলের পরিচালক এবং গ্রিক সরকারের পরিবেশ ও শিক্ষা সংক্রান্ত উর্ধ্বতন কর্মকর্তাদেরকে বিশেষ সম্প্রীতি উপহার তুলে দেন বাংলাদেশের রাষ্ট্রদূত। এরপর বাংলাদেশকে তুলে ধরে পাওয়ার পয়েন্ট প্রেজেন্টেশন করে প্রবাসী বাংলাদেশি শিশু-কিশোররা। প্রেজেন্টেশনের সার্বিক সমন্বয় ও পরিচালনা করেন দূতাবাসের প্রথম সচিব সুজন দেবনাথ।অ্যাথেন্সের প্রবাসী বাংলাদেশিদের পরিচালিত স্কুল বাংলাদেশ দোয়েল একাডেমির পাঁচ শিক্ষার্থী বিপুল সংখ্যক গ্রিক ছাত্র-ছাত্রীদের সামনে গ্রিক ভাষায় বাংলাদেশের ইতিহাস, ঐতিহ্য, পর্যটনসহ বিভিন্ন বিষয় তুলে ধরে। উপস্থাপনায় জাতির পিতা বঙ্গবন্ধু শেখ মুজিবুর রহমানের সোনার বাংলার স্বপ্ন এবং সে স্বপ্ন বাস্তবায়নে মাননীয় প্রধানমন্ত্রীর নেতৃত্বের কথা উঠে আসে।অনুষ্ঠানে উপস্থিত গ্রিক শিক্ষক ও অভিভাবকগণ বাংলাদেশের উপর শিশু-কিশোরদের প্রেজেন্টেশানের ভূয়সী প্রশংসা করেন।অনুষ্ঠানে শিশু- কিশোর মনে সম্প্রীতি ও বন্ধুত্বকে দৃঢ় করতে বাংলাদেশ ও গ্রিসের জাতীয় পতাকা উপহার দেয়া হয়। দুই দেশের শিশুরা নিজ নিজ দেশের ঐতিহ্যবাহী পোশাকে তাদের দেশকে তুলে ধরে বিশেষ সাংস্কৃতিক পরিবেশনা করে। বাংলাদেশি শিশুরা বাংলাদেশের মনোজ্ঞ ঐতিহ্যবাহী নৃত্য আর গ্রীক শিশুরা গ্রিক নৃত্য পরিবেশন করে।অনুষ্ঠান শেষে বাংলাদেশ ও গ্রিসের শিশু-কিশোররা দুই দেশের ঐতিহ্যবাহী খাবার বিনিময় করে।ইত্তেফাক/কেআই



31542,47359
ফুলবাড়ীয়ায় শিশুর ক্ষতবিক্ষত লাশ উদ্ধার
সারাদেশ
প্রকাশ : ২০ এপ্রিল ২০১৯, ১৩:২৩
ময়মনসিংহের ফুলবাড়ীয়া উপজেলার বরুকানামাপাড়া আয়মন নদীর পাড় থেকে সাইদুল ইসলাম সিফাত (১০) নামে এক শিশুর ক্ষতবিক্ষত লাশ উদ্ধার করেছে পুলিশ।শনিবার সকাল ১০ টার দিকে ওই শিশুর লাশ উদ্ধার করা হয়। সিফাত ওই গ্রামের ভ্যানচালক এনামুল হকের পুত্র।নিহত শিশুর পরিবার জানান, শুক্রবার বাড়ির পাশের মসজিদে সিফাত নামাজ পড়তে যায়। মসজিদে সিফাতের সঙ্গে নূরুল ইসলামের পুত্র মিনহাজের ঝগড়া হয়৷ শিশুর ঝগড়াকে কেন্দ্র করে এমামুলকে মারধর করে নূরুল ইসলাম।  রাতে এনামুলের শিশুপুত্র সিফাত নামাজ পড়তে গেলে মসজিদ থেকে নিখোঁজ হয়। পরদিন শনিবার সকালে আয়মন নদীর পাড়ে তার ক্ষতবিক্ষত মরদেহ পাওয়া যায়।আরো পড়ুন : সিফাতের চাচা হাবিবুল্লাহ বলেন, ‘আমরা গরিব মানুষ। জানামতে আমাদের কোনো শত্রু নাই। সিফাতের ঘাড় মাটকানো ছিল। শরীরের বিভিন্ন স্থানে মাংসবিহীন ছিল। আমাদের ধারণা- মসজিদের ঝগড়াকে কেন্দ্র করে এ হত্যাকাণ্ড ঘটেছে।’ফুলবাড়ীয়া থানার অফিসার ইনচার্জ ( ওসি) শেখ কবিরুল ইসলাম জানান, ওই শিশুর লাশ উদ্ধার করা হয়েছে। বিষয়টি তদন্ত চলছে।ইত্তেফাক/ইউবি



31543,47360
‘গরীবের কষ্টের জন্য আল্লাহর কাছে শাসকদের জবাব দিতে হবে’
বিশ্ব সংবাদ
প্রকাশ : ২০ এপ্রিল ২০১৯, ১৪:০৯
শিক্ষা, চিকিৎসার অভাবে গরিব মানুষ ভোগান্তিতে পড়লে শাসকদের আল্লাহর কাছে জবাব দিতে হবে।পাকিস্তানের প্রধানমন্ত্রী ইমরান খান শুক্রবার ওরাকজি উপজাতীয় জেলার প্রধান কার্যালয় কালাইয়াতে এক জনসভায় এসব কথা বলেন।খবর ডনের।ইমরান খান জনসভায় বলেছেন, গরিব মানুষের ভোগান্তির জন্য শাসকদের অবশ্যই সর্বশক্তিমান আল্লাহর কাছে জবাবদিহি করতে হবে। তাদের শিশুরা যদি শিক্ষা, চিকিৎসা থেকে বঞ্চিত হয়, তবে আল্লাহর কাছে আমাদের দায়ী থাকতে হবে।কেন্দ্রীয় মন্ত্রিসভার রদবদলের দিকে ইঙ্গিত করে তিনি বলেন, একজন ভালো ক্যাপ্টেন তার দলের ওপর সবসময় নজর রাখেন। মাঝে মধ্যে ব্যাটিং অর্ডারেও  পরিবর্তন আনতে হয়। ম্যাচ  জিততে হলে এটা করতে হবে।ইমরান খান আরো বলেন, এজন্য আমি আমার ব্যাটিং অর্ডারে পরিবর্তন এনেছি। এবং ভবিষ্যতের ভালোর জন্য আমি সেটা আরো করবো।আরো পড়ুন: এছাড়া ইমরান খান বলেন দেশটির মন্ত্রীদের উদ্দেশ্যে বলেন, যাকে দেশের কোনো কাজে আসবে না, তাকে পরিবর্তন করে সেখানে নতুন কাউকে বসানো হবে। ইত্তেফাক/এসআর 



31544,47361
সিরিয়ায় আইএস’র হামলা, নিহত ২৭
বিশ্ব সংবাদ
প্রকাশ : ২০ এপ্রিল ২০১৯, ১৪:২৩
সিরিয়ার মরু অঞ্চলে ইসলামিক স্টেট (আইএস) জিহাদিরা দামেস্কপন্থী ২৭ জিহাদিকে হত্যা করেছে। শনিবার ব্রিটেন ভিত্তিক মানবাধিকার সংস্থা সিরিয়ান অবজারভেটরি ফর হিউম্যান রাইটস এই ঘটনাকে আইএস এর ‘খিলাফত’ পতনের পর সবচেয়ে বড় হামলা হিসেবে অভিহিত করেছে। খবর বার্তা সংস্থা এএফপি’র।ব্রিটেন ভিত্তিক মানবাধিকার সংস্থাটি আরো জানায়, গত ৪৮ ঘন্টায় হোমস প্রদেশের পূর্বাঞ্চলীয় মরুভূমিতে নিহতদের মধ্যে সৈন্য ও সরকারপন্থী মিলিশিয়া যোদ্ধা ছাড়াও সিরীয় সেনাবাহিনীর চার জ্যেষ্ঠ কর্মকর্তাও রয়েছে।আইএস এর পক্ষে প্রচারণা চালনো আমাক জানিয়েছে, তাদের যোদ্ধারা এ হামলা চালিয়েছে।অবজারভার জানিয়েছে, এই সংঘর্ষে আইএস এর ছয় যোদ্ধা নিহত হয়েছে।আরো পড়ুন: আমাক বলেছে, বৃহস্পতিবার সন্ধ্যায় আইএস এ হামলা শুরু করে।ইত্তেফাক/এসআর 



31545,47362
দুদককে দিয়ে সরকার কুৎসা রটাচ্ছে : রিজভী
রাজনীতি
প্রকাশ : ২০ এপ্রিল ২০১৯, ১৪:৩০
দুদককে দিয়ে সরকার তারেক রহমান ও জিয়া পরিবারের বিরুদ্ধে কুৎসা রটাচ্ছে বলে দাবি করেছেন বিএনপির জ্যেষ্ঠ যুগ্ম মহাসচিব রুহুল কবির রিজভী। শনিবার নয়াপল্টনে দলটির কেন্দ্রী কার্যালয়ে লন্ডনে বিএনপির সিনিয়র ভাইস চেয়ারম্যান তারেক রহমানের ব্যাংক অ্যাকাউন্ট জব্দে আদালতের আদেশের বিষয়ে প্রতিক্রিয়া জানাতে এক সংবাদ সম্মেলনে এসব কথা বলেন তিনি। রিজভী বলেন, বাংলাদেশের আদালতে ব্যবহার করে সরকার বিএনপির ভারপ্রাপ্ত চেয়ারম্যান তারেক রহমান ও তার স্ত্রী ডা. জোবায়দা রহমানের নামে যুক্তরাজ্যের একটি ব্যাংকে থাকা তিনটি হিসাব জব্দের নির্দেশের আদেশ করিয়েছে বলে গণমাধ্যমে খবর বেরিয়েছে। সরকারের নির্দেশে দুর্নীতি দমন কমিশনের একটি আবেদনের পরিপ্রেক্ষিতে আদালত একটি আদেশ দিয়েছে বলে জানা গেছে। মিথ্যা সাজানো মামলায় বেগম খালেদা জিয়াকে কারাবন্দী করে আটকে রাখা হয়েছে অন্যায়ভাবে। এখন বিএনপিকে চাপে ফেলতে এই সরকার দুদককে দিয়ে একটি কাল্পনিক ও মিথ্যা আবেদনের মাধ্যমে আদালতকে দিয়ে আদেশ করিয়েছে। এটি একটি আষাঢ়ে গল্প। তিনি বলেন, তারেক রহমানের নেতৃত্বে বিএনপি যেভাবে সুসংগঠিত হচ্ছে, সাংগঠনিক শক্তি বৃদ্ধি পাচ্ছে। তাতে সরকার ভীত হয়ে সম্পূর্ণ রাজনৈতিক উদ্দেশ্যে কাল্পনিক মিথ্যা অভিযোগ সামনে এনেছে। কারণ এখন সরকার যা বলে নিম্ন আদালত তাই করে। এক্ষেত্রেও তার ব্যতিক্রম হয়নি। আর যদি সরকারের নির্দেশ না মেনে কোন বিচারক ন্যায় বিচার করেন তাহলে তাদেরকে দেশ ছাড়তে হয়, যার উৎকৃষ্ট প্রমাণ বিচারক মোতাহার হোসেন ও প্রধান বিচারপতি এসকে সিনহা। আরও পড়ুন : রিজভী আরও বলেন, আমরা পরিষ্কার বলতে চাই, তারেক রহমানের কোন অবৈধ অর্থ নেই। সেখানে তার যা অর্থ আছে তা ইনল্যান্ড রেভিন্যুতে ট্যাক্সপেইড অর্থ। সেদেশে আইনের শাসন রয়েছে, সুতরাং সেখানে আনডিসক্লোজড মানি ট্র্যানজেকশন হওয়ার সুযোগ নেই। বাংলাদেশের বর্তমান সরকার ও তাদের আন্দোলনের ফসল’রা বারো বছর ধরে তন্নতন্ন করে খুঁজে তারেক রহমান এর অবৈধ সম্পদের কোন সন্ধান পায়নি। অথচ ঢালাওভাবে তার বিরুদ্ধে কত যে মিথ্যা গল্প সাজিয়ে অপপ্রচার করেছে সেটির ইয়ত্তা নেই। এখন দুদককে দিয়ে আরেকটি কুৎসা রটনার নতুন অধ্যায় শুরু করলো।একাদশ জাতীয় নির্বাচন প্রসঙ্গে রিজভী বলেন, এটি বাংলাদেশের ইতিহাসে সবচেয়ে কলঙ্কিত ও বির্তর্কিত নির্বাচন। যে নির্বাচনে ভোটারদের দরকার পড়েনি। দরকার পড়েছে চতুস্পদী প্রাণীর। আইন শৃঙ্খলা বাহিনী ও প্রশাসন মিলে আগের রাতে ব্যালটে সিল মেরে বাক্স ভর্তি করে রাখে, ভোটের দিন ভোটারদের ভোট কেন্দ্রে যেতে দেয়া হয়নি, আওয়ামী লীগের নেতা-কর্মীদের ভোট কেন্দ্রের ৪০০ গজ দুরে রাখা হয়েছিল সাধারণ ভোটারদেরকে ভোটকেন্দ্রে আসতে বাধা দেয়ার জন্য। সে নির্বাচনের দৃশ্য দেশি ও আর্ন্তজাতিক মিডিয়ায় কিভাকে ফোলাও করে প্রচারিত হয়েছে তা নিশ্চয়ই ক্ষমতাসীনদের জানা থাকলেও এখন সেটি চেপে গিয়ে মুখস্থ মিথ্যা কথা বলছেন। ইত্তেফাক/কেআই 



31546,47363
মঙ্গলবার থেকে আরো বাড়বে তাপমাত্রা
জাতীয়
প্রকাশ : ২০ এপ্রিল ২০১৯, ১৪:৩৬
আগামী মঙ্গলবার থেকে তাপমাত্রা আরো বৃদ্ধি এবং বজ্রসহ বৃষ্টিপাতের সম্ভাবনা কমতে পারে। আজ শনিবার আবহাওয়া অধিদপ্তরের আবহাওয়াবিদ আরিফ হোসেন এ কথা বলেন। তিনি বলেন, এছাড়া আবহাওয়া পরিস্থিতি স্বাভাবিক থাকবে। পরবর্তী ২৪ ঘন্টার আবহাওয়ার পূর্বাভাসে বলা হয়, সিলেট বিভাগের দু’এক জায়গায় অস্থায়ীভাবে দমকা অথবা ঝড়ো হাওয়াসহ বৃষ্টি অথবা বজ্রসহ বৃষ্টি হতে পারে। এছাড়া দেশের অন্যত্র অস্থায়ীভাবে আংশিক মেঘলা আকাশসহ আবহাওয়া প্রধানত শুষ্ক থাকতে পারে।সারাদেশে দিন ও রাতের তাপমাত্রা প্রায় অপরিবর্তিত থাকতে পারে। আবহাওয়ার পূর্বাভাসে বলা হয়, পশ্চিমা লঘুচাপের বর্ধিতাংশ ভারতের পশ্চিমবঙ্গ ও তত্সংলগ্ন এলাকা পর্যন্ত বিস্তৃত রয়েছে। মৌসুমের স্বাভাবিক লঘুচাপ দক্ষিণ বঙ্গোপসাগরে অবস্থান করছে।ইত্তেফাক/এএম



31548,47365
শবে বরাতে আতশবাজি ফোটানো নিষিদ্ধ : ডিএমপি
রাজধানী
প্রকাশ : ২০ এপ্রিল ২০১৯, ১৫:১২
আগামীকাল রবিবার পবিত্র শব-ই-বরাত উপলক্ষে আতশবাজি সহ সবধরনের ক্ষতিকারক ও বিস্ফোরক দ্রব্য বহন এবং ফোটানো নিষিদ্ধ ঘোষণা করেছে ঢাকা মেট্রোপলিটন পুলিশ (ডিএমপি)। ডিএমপি কমিশনার স্বাক্ষরিত এক সংবাদ বিজ্ঞপ্তিতে আজ শনিবার এ তথ্য জানানো হয়।  আরও পড়ুন : বিজ্ঞপ্তিতে বলা হয়, ‘শব-ই-বরাতের পবিত্রতা রক্ষার্থে এবং অনুষ্ঠানটি সুষ্ঠু ও শান্তিপূর্ণভাবে উদ্যাপন নিশ্চিত করতে ঢাকা মেট্রোপলিটন এলাকায় ২১ এপ্রিল সন্ধ্যা ৬ টা হতে ২২ এপ্রিল ভোর ৬ টা পর্যন্ত ক্ষার জাতীয় বা বিস্ফোরক দ্রব্য, আতশবাজি, পটকাবাজি, অন্যান্য ক্ষতিকারক ও দূষণীয় দ্রব্য বহন এবং ফোটানো নিষিদ্ধ।’ইত্তেফাক/কেআই 



31549,47366
মিঠাপুকুরে কবরস্থান ভেঙ্গে ব্যক্তিগত সড়ক নির্মাণের অভিযোগ
সারাদেশ
প্রকাশ : ২০ এপ্রিল ২০১৯, ১৫:১৫
রংপুরের মিঠাপুকুরে আদালতের নির্দেশ অমান্য করে প্রাচীর ঘেরা কবরস্থান ভেঙ্গে ব্যক্তিগত সড়ক নির্মাণের অভিযোগ পাওয়া গেছে। উপজেলার বালুয়া মাসিমপুর ইউনিয়নের উচা বালুয়া গ্রামে এ ঘটনা ঘটে। এ নিয়ে ধর্মপ্রাণ মুসল্লিদের মাঝে চাপা ক্ষোভের সৃষ্টি হয়েছে। অভিযোগে জানা যায়, উচা বালুয়া গ্রামের দোলোয়ার হোসেন ৩ বছর আগে আব্দুল মতিন মিয়া ও নজরুল ইসলামের কাছ থেকে ২ শতাংশ জমি কিনেছিলেন। বর্তমানে ক্রেতা দেলোয়ার হোসেন সেখানে একটি বসতবাড়ী নির্মাণের পরিকল্পনা করে জমি বিক্রেতাদের প্রাচীর ঘেরা ব্যক্তিগত কবরস্থান ভেঙ্গে সড়ক নির্মাণের চেষ্টা করেন। এ ব্যাপারে জমির ওয়ারিশ লাল মিয়া কবরস্থান ভাংচুরের ঘটনায় বিজ্ঞ আদালতে ১৪৪ ধারায় মামলা দায়ের করেন।কিন্তু, প্রভাবশালী দেলোয়ার হোসেন আদালতের নির্দেশ অমান্য করে কবরস্থানের ওপর দিয়ে তাদের চলাচলের জন্য ব্যক্তিগত সড়ক নির্মাণ করে তার ওপর দিয়ে হাঁটাচলা করছেন। এ বিষয়ে আদালতের শরণাপন্ন হওয়া লালমিয়া সাংবাদিকদের বলেন, ‘দেলোয়ার হোসেন একজন ভূমিদস্যু। তিনি এলাকার একাধিক ব্যক্তিকে ফাঁদে ফেলে তাদের সহায়সম্পত্তি দখল করে নিয়েছেন। অর্থের জোরে যা খুশি তাই করে চলেছেন।’অভিযুক্ত দেলোয়ার হোসেনের দম্ভোক্তি- ‘এখানে মৃত মানুষের কবরস্থান ভাংচুর করা বড় ব্যপার নয়, বড় ব্যাপার হচ্ছে জীবিত মানুষের চলাচলের জন্য সড়ক তৈরি করা।’আরও পড়ুনঃ মঙ্গলবার থেকে আরো বাড়বে তাপমাত্রাএ বিষয়ে জানতে চাইলে মিঠাপুকুর থানা অফিসার ইনচার্জ জাফর আলী বিশ্বাস বলেন, ‘কবরস্থান ভেঙ্গে কেউ রাস্তা নির্মাণ করতে পারে না। ঘটনাস্থলে পুলিশ পাঠিয়ে আইনগত ব্যবস্থা গ্রহণ করা হবে।’ইত্তেফাক/নূহু



31550,47367
বিতর্কিত মন্তব্যে পান্ডে-রাহুলকে জরিমানা
খেলা
প্রকাশ : ২০ এপ্রিল ২০১৯, ১৫:২৫
কফি উইথ করণ শো-তে নারীদের নিয়ে বেফাঁস মন্তব্য করেছিলেন দুজনে। এরপর থেকেই ব্যাপক সমালোচনার মুখে পড়তে হয়েছিল হার্দিক পান্ডে ও লুকেশ রাহুলকে। ভারতীয় ক্রিকেট বোর্ডের পক্ষ থেকে দুজনের বিরুদ্ধে ওঠা অভিযোগ খতিয়ে দেখতে ন্যায়পাল নিয়োগ করা হয়েছিল। বিসিসিআই-এর নিয়োজিত সেই ন্যায়পাল প্রাক্তন বিচারপতি ডি কে জৈন এবার পান্ডে ও রাহুলকে প্রায় ২৫ লাখ টাকা করে জরিমানা ধার্য করেছেন।  করণ জোহরের সেই শো-তে বেফাঁস মন্তব্যের পর প্রকাশ্যে ক্ষমা চেয়েছিলেন পান্ডে। যদিও তার পরও প্রবল সমালোচনা হজম করতে হয়েছিল তাকে। গোটা দেশের বিভিন্ন প্রান্ত থেকে পান্ডে ও রাহুলকে বিদ্ধ করেছিলেন ক্রিকেট সমর্থকরা। এরপর ক্রিকেট থেকে নির্বাসনও হয়েছে পান্ডের। আরও পড়ুন : এদিন ডি কে জৈন জানিয়েছেন, পান্ডে ও রাহুলকে আর কোনও শাস্তি দেওয়া হবে না। নারীদের প্রতি আপত্তিজনক মন্তব্য করায় এবারের মতো তাদের আর্থিক জরিমানা ধার্য করে ছাড় দেওয়া হচ্ছে। তিনি এও উল্লেখ করেন, ইতিমধ্যে নিঃশর্ত ক্ষমা চেয়েছেন পান্ডে। তাছাড়া নির্বাসনও হয়েছে তার। তাই এবারের মতো আর্থিক জরিমানা দিয়েই রেহাই মিলল তাদের।১৯ এপ্রিল তাঁদের শাস্তি ঘোষণা হল। ডি কে জৈন জানিয়েছেন, আগামী চার সপ্তাহের মধ্যে তাদের জরিমানার টাকা দিতে হবে। এক্ষেত্রে একটি নতুন পদক্ষেপ নেওয়া হয়েছে। বোর্ডের ন্যায়পাল জানিয়েছেন, মোট জরিমানার মধ্যে ১০ লাখ টাকা পান্ডেদের দিতে হবে শহীদ আধা-সেনার পরিবারের হাতে। এক্ষেত্রে ১০ জন শহীদ জওয়ানের স্ত্রীর এক লাখ টাকা করে দিতে হবে তাদের। বাকি ১০ লাখ টাকা দিতে হবে দৃষ্টিহীন ক্রিকেটারদের তহবিলে। ভারতীয় ক্রিকেটে এমন শাস্তি নজিরবিহীন।ইত্তেফাক/কেআই 



31551,47368
বাংলাদেশকে এখন একটি মর্যাদাশীল দেশ হিসাবে গণ্য করা হয়: তোফায়েল
সারাদেশ
প্রকাশ : ২০ এপ্রিল ২০১৯, ১৫:২৭
আওয়ামী লীগের উদেষ্টামণ্ডলীর সদস্য ও ভোলা-১ আসনের এমপি সাবেক বানিজ্যমন্ত্রী তোফায়েল আহমেদ বলেছেন, ‘বর্তমান সরকার মাননীয় প্রধানমন্ত্রী শেখ হাসিনার হাত ধরে অনেক কিছু অর্জন করেছে। ইতিমধ্যে আন্তর্জাতিক বিশ্বে বাংলাদেশকে এখন একটি  মর্যাদাশীল দেশ হিসাবে গণ্য করা হয়। তেমনি  প্রধানমন্ত্রী শেখ হাসিনাকে মর্যাদাশীল নেতা হিসাবে সম্মানীত করা হয়। কিন্তু কিছু  দুবৃর্ত্তের কারণে তার পরিশ্রম ও সফলতা ম্লান হতে দিতে পারি না। তাই আইনশৃঙ্খলা বাহিনীকে কঠোর ভাবে এগুলোকে দমন করতে হবে।’শনিবার সকালে ভোলা সদর হাসপাতাল চত্বরে জাতীয় স্বাস্থ্য সেবা সপ্তাহ সমাপনী অনুষ্ঠানে প্রধান অতিথির বক্তব্য তিনি একথা বলেন। 
এ সময় তিনি আরো বলেন, ‘অপরাধীকে মনে করতে হবে আমি অপরাধ করলে পার পাবো না। এই অনুভূতি যতক্ষণ না হবে ততক্ষণ অপরাধের হাত থেকে মানুষ মুক্তি পাবে না।’এ সময় মাদ্রাসা ছাত্রী নুসরাত রাফিসহ একের পর এক ঘটনা উল্লেখ করে সাবেক বাণিজ্যমন্ত্রী তোফায়েল আহমেদ দ্রুত বিচার ট্রাইবুন্যালের মধ্য দিয়ে সামাজিক অবক্ষয় রোধ করার আহ্বান জানান।তিনি আরো জানান, ‘সরকার সিদ্ধান্ত নিয়েছে কয়েক হাজার ডাক্তার নতুন করে নিয়োগ দিবে। যে পরিমাণ ডাক্তার থাকার কথা সেই পরিমাণ ডাক্তার নেই। আশা করি পর্যাপ্ত ডাক্তার এসে অসহায় দুস্থ মানুষদের সেবা প্রদান করবে। তখনই এই  জাতীয় স্বাস্থ্য সেবা সফল হবে।’এ সময় তোফায়েল আহমেদ আরো বলেন, ‘ভোলায় পর্যাপ্ত গ্যাস রয়েছে। এই গ্যাস দিয়ে শিল্পপ্রতিষ্ঠান গড়ে উঠবে। তখন অনেক লোকের কর্মসংস্থান হবে। ভোলা হবে বাংলাদেশের শ্রেষ্ঠ জেলা।’ ইতিমধ্যে ভোলাতে নদী ভাঙ্গন রোধ করা হয়েছে বলে তিনি জানান।আরও পড়ুনঃ মিঠাপুকুরে কবরস্থান ভেঙ্গে ব্যক্তিগত সড়ক নির্মাণের অভিযোগঅনুষ্ঠানে ভোলা জেলা সিভিল সার্জেন এর সভাপত্বিতে বিশেষ অতিথি হিসাবে উপস্থিত ছিলেন, জেলা প্রশাসক মো. মাসুদ আলম ছিদ্দিক, জেলা পরিষদ চেয়ারম্যান মো: আবদুল মমিমন টুলূ, পুলিশ সুপার মো. মোকতার হোসেন, ভোলা সদর উপজেলার চেয়ারম্যান মো. মোশারেফ হোসেন, জেলা আওয়ামী লীগের সিনিয়র সহ-সভাপতি দোস্ত মাহামুদ, জেলা পরিষদের প্যানেল চেয়ারম্যান নজরুল ইসলাম গোলদার, জেলা আওয়ামী লীগের যুগ্ম-সম্পাদক জহিরুল ইসলাম নকীব, জেলা আওয়ামী লীগের সাংগঠনিক সম্পাদক মইনুল হোসেন বিপ্লব, দৌলতখান উপজেলার চেয়ারম্যান মনজুরুল আলম খান, তজুমদ্দিন উপজেলার নবনির্বাচিত চেয়ারম্যান মো. মোশারেফ হোসেন দুলাল, ভোলা সদর উপজেলার ভাই চেয়ারম্যান মো. ইউনুছ প্রমুখ। ইত্তেফাক/নূহু



31552,47369
সাতক্ষীরায় পুলিশের বিশেষ অভিযানে গ্রেফতার ৫৫
সারাদেশ
প্রকাশ : ২০ এপ্রিল ২০১৯, ১৫:৩২
সাতক্ষীরা জেলা ব্যাপী পুলিশের মাদক বিরোধী বিশেষ অভিযানে দুই মাদক ব্যবসায়ীসহ ৫৫ জনকে গ্রেফতার করা হয়েছে। এ সময় উদ্ধার করা হয়েছে কিছু মাদকদ্রব্য। শুক্রবার সন্ধ্যা থেকে শনিবার সকাল পর্যন্ত জেলার আটটি থানার বিভিন্ন স্থানে অভিযান চালিয়ে তাদের গ্রেফতার করা হয়।গ্রেফতারকৃতদের মধ্যে, সাতক্ষীরা সদর থানা থেকে ১৪ জন, কলারোয়া থানা থেকে ৭ জন, তালা থানা থেকে ৪ জন, কালিগঞ্জ থানা থেকে ১২ জন, শ্যামনগর থানা থেকে ৫ জন, আশাশুনি থানা থেকে ৮ জন, দেবহাটা থানা থেকে ৩ জন ও পাটকেলঘাটা থানা থেকে ২ জনকে গ্রেফতার করা হয়েছে। আরও পড়ুন: শবে বরাতে আতশবাজি ফোটানো নিষিদ্ধ : ডিএমপিসাতক্ষীরা জেলা পুলিশের বিশেষ শাখার পরিদর্শক আজম খান জানান, গ্রেফতারকৃদের বিরুদ্ধে মাদক ও নাশকতাসহ বিভিন্ন অভিযোগে মামলা রয়েছে।ইত্তেফাক/কেকে



31553,47370
ভারতে প্রধান বিচারপতির বিরুদ্ধে যৌন হয়রানির অভিযোগ
বিশ্ব সংবাদ
প্রকাশ : ২০ এপ্রিল ২০১৯, ১৫:৩৩
ভারতীয় সুপ্রিম কোর্টের প্রধান বিচারপতি রঞ্জন গগৈ-এর বিরুদ্ধে যৌন হেনস্থার অভিযোগ আনলেন এক মহিলা। সুপ্রিম কোর্টের জুনিয়র অ্যাসিসট্যান্ট হিসেবে কাজ করা ওই মহিলা তাঁর অভিজ্ঞতার বিবরণ দিয়ে ২২ জন বিচারপতির কাছে অভিযোগ জমা দিয়েছেন। তবে অভিযোগ মিথ্যা দাবি করে এ ঘটনা ভারতের বিচার বিভাগের বিরুদ্ধে ষড়যন্ত্র হিসেবে বর্ণনা করেছেন রঞ্জন গগৈ। এনডিটিভি, টাইমস অব ইন্ডিয়া।এই বিষয়ে শনিবার প্রধান বিচারপতির নেতৃত্বাধীন ডিভিশন বেঞ্চে শুনানি চলে। এই মামলার রায় বিচারপতি অরুণ মিশ্র দেবেন বলে জানিয়েছেন রঞ্জন গগৈ। ২০ বছরের কেরিয়ারে তাঁকে এমন অভিযোগের মুখে পড়তে হবে তা কখনোও ভাবেননি বলে আক্ষেপ করেন প্রধান বিচারপতি। খারিজ করে দিয়েছেন সুপ্রিম কোর্টের সেক্রেটারি জেনারেলও।  প্রধান বিচারপতি বলেন, তাঁর পিওনের তাঁর থেকে বেশি সম্পত্তি রয়েছে। বিচার বিভাগকে ইচ্ছাকৃত ভাবে টার্গেট করা হচ্ছে বলেও দাবি করেছেন তিনি।সুপ্রিম কোর্টের সিনিয়র বিচারপতিরা এই মামলা খতিয়ে দেখবেন বলে জানিয়েছেন রঞ্জন গগৈ। রবিবার আদালতে এসে তিনি তাঁর হাতে থাকা সব মামলা ছেড়ে দেবেন বলে জানিয়েছেন।আরও পড়ুনঃ মাদ্রাসার টাকা যেত প্রশাসন ও আওয়ামী লীগ নেতাদের পকেটেরঞ্জন গগৈ ওই মহিলার বিরুদ্ধে সুপ্রিম কোর্টে কাজ পাইয়ে দেওয়ার নাম করে ঘুষ নেওয়ার অভিযোগ রয়েছে বলে মনে করিয়ে দেন।এই বিষয়ে সংবাদমাধ্যমকে দায়িত্বের সঙ্গে খবর পরিবেশন করতে অনুরোধ করেছেন বিচারপতি অরুণ মিশ্র।ইত্তেফাক/টিএস



31554,47371
বাগেরহাটে মাদরাসা শিক্ষার্থী ধর্ষণ, অধ্যক্ষ গ্রেপ্তার
সারাদেশ
প্রকাশ : ২০ এপ্রিল ২০১৯, ১৫:৩৫
বাগেরহাটের রামপালে এগারো বছর বয়সী এক মাদরাসা ছাত্রী ধর্ষণের ঘটনার মামলায় মাদরাসার অধ্যক্ষ ওলিয়ার রহমানকে (৫২) গ্রেপ্তার করেছে পুলিশ। শুক্রবার রাত দশটার দিকে উপজেলার শরাফপুর এলাকায় অভিযান চালিয়ে পুলিশ তাকে গ্রেপ্তার করে।এ নিয়ে পুলিশ শিশু ধর্ষণের ঘটনায় এজাহারনামীয় দুই আসামিকে গ্রেপ্তার করলো।এর আগে শুক্রবার দুপরে শিশুটির এক মামা বাদী হয়ে মাদরাসা অধ্যক্ষ ওলিয়ার রহমান ও মুদি দোকানী ফেরদৌস শেখসহ চারজনের বিরুদ্ধে রামপাল থানায় মামলা করেন। ধর্ষণের ঘটনায় জড়িত থাকার অভিযোগে ওই দিন দুপুরে পুলিশ ফেরদৌস শেখ (১৮) নামে এক মুদি ব্যবসায়ীকে গ্রেপ্তার করে। গ্রেপ্তার ফেরদৌস শেখ রামপাল উপজেলার শরাফপুর গ্রামের লুৎফর শেখের ছেলে। ওলিয়ার রহমান স্থানীয় শরাফপুর ফাজিল মাদরাসার অধ্যক্ষ। তাদের শনিবার দুপুরে আদালতের মাধ্যমে কারাগারে পাঠানো হয়েছে। শনিবার দুপুরে বাগেরহাট সদর হাসপাতালে ধর্ষণের শিকার শিশুটির ডাক্তারি পরীক্ষা সম্পন্ন হয়েছে। রামপাল থানার ভারপ্রাপ্ত কর্মকর্তা (ওসি) মো. লুৎফর রহমান বলেন, ‘মাদরাসায় শিক্ষার্থী ধর্ষণের ঘটনায় তার মামা বাদী হয়ে ৪ জনের বিরুদ্ধে নারী ও শিশু নির্যাতন দমন আইনে একটি মামলা দায়ের করেছেন। আমরা চারজনের মধ্যে মাদরাসা অধ্যক্ষ ওলিয়ার রহমানসহ দুজনকে গ্রেপ্তার করেছি। বাকি দুজনকে ধরতে পুলিশ কাজ করছে। আটক ব্যক্তিদের আদালতের মাধ্যমে কারাগারে পাঠানো হয়েছে।বাগেরহাট সদর হাসপাতালের আবাসিক মেডিকেল অফিসার ডা. মশিউর রহমান বলেন,‘ আমরা মেয়েটির ডাক্তারি পরীক্ষা করেছি। প্রতিবেদন হাতে না পাওয়া পর্যন্ত এখনই কোন মন্তব্য করতে পারছি না।’আরও পড়ুনঃ বাংলাদেশকে এখন একটি মর্যাদাশীল দেশ হিসাবে গণ্য করা হয়: তোফায়েলউল্লেখ্য, ফকিরহাটে নানা বাড়িতে থেকে রামপাল উপজেলার একটি মাদরাসার ছাত্রী নিবাসে থেকে পড়ালেখা করে শিশুটি। মাদরাসার সামনের মুদি দোকানি ফেরদৌসের সঙ্গে মেয়েটির পরিচয় হয়। সেই পরিচয়ের সূত্র ধরে গত ১১ এপ্রিল রাতে মুদি দোকানি ফেরদৌস সুকৌশলে মেয়েটিকে একটি ঘরে নিয়ে ধর্ষণ করে।’ইত্তেফাক/নূহু



31555,47372
গফরগাঁওয়ে গৃহবধূর খুনিদের গ্রেফতারের দাবিতে থানা ঘেরাও
সারাদেশ
প্রকাশ : ২০ এপ্রিল ২০১৯, ১৫:৪৩
গফরগাঁও উপজেলার কিশোরী গৃহবধূ সাথী আক্তারকে (১৪) যৌতুকের দাবিতে হত্যার প্রতিবাদে খুনিদের গ্রেফতার এবং বিচারের দাবিতে থানা ঘেরাও ও মানববন্ধন কর্মসূচি পালন করেছে বিক্ষুব্ধ এলাকাবাসী।গফরগাঁও প্রেসক্লাবের সামনে কলেজ রোডে শনিবার সকাল সাড়ে ১১টা থেকে ঘণ্টা ব্যাপী মানববন্ধন কর্মসূচিতে অনুষ্ঠিত হয়। এতে অংশ নেন চরআলগী ইউনিয়নের শত শত লোক।পরে উপস্থিত জনতা সাথী আক্তারের খুনিদের গ্রেফতারের দাবিতে গফরগাঁও থানা ঘেরাও করে। এ সময় তারা খুনিদের গ্রেফতারের দাবীতে বিভিন্ন শ্লোগান দেন। পরে মামলার তদন্তকারী কর্মকর্তা এসআই জাকির হোসেন আসামিদের গ্রেফতারের আশ্বাস দিলে উত্তেজিত জনতা শান্ত হয়। সকালে চরআলগী ইউনিয়নবাসীরা গফরগাঁও পৌর শহরের গুরুত্বপূর্ণ সড়কে বিক্ষোভ মিছিল প্রদক্ষিণ করেন।এ ব্যাপারে গফরগাঁও থানার অফিসার ইনচার্জ (তদন্ত) মো. মনিরুল ইসলাম বলেন, ঘটনার পর এ মামলার এজাহার ভুক্ত এক আসামিকে গ্রেফতার করা হয়েছে, বাকিদের গ্রেফতারের চেষ্টা চলছে।আরও পড়ুন: সিরিয়ায় আইএস’র হামলা, নিহত ২৭উল্লেখ্য, গত ১৬ এপ্রিল মঙ্গলবার বিকালে উপজেলার চরমছলন্দ গ্রামে সাথী আক্তার নামে ১৪ বছর বয়সী এক কিশোরী গৃহবধূকে এক লাখ টাকা যৌতুকের দাবীতে গলাটিপে হত্যা করে তার স্বামীর বাড়ির লোকজন।ইত্তেফাক/অনি



31556,47373
গাংনীতে সংঘর্ষে ৭ জন আহত
সারাদেশ
প্রকাশ : ২০ এপ্রিল ২০১৯, ১৫:৪৫
গাংনীর পল্লীতে জমি সংক্রান্ত বিরোধের জের ধরে প্রতিপক্ষের হামলায় একইপক্ষের ৩ জন মহিলাসহ ৭ জন গুরুতর আহত হয়েছে।শনিবার সকাল ৮ টার সময় সাহারবাটি বাঙ্গাল পাড়া গ্রামে এই ঘটনা ঘটে। আহতের গাংনী উপজেলা স্বাস্থ্য কেন্দ্রে ভর্তি করা হয়েছে।আহতরা হলেন, আব্দুল জব্বার শাহ (৬৫), তার স্ত্রী সরলা খাতুন (৫৮), আব্দুল জব্বারের ছেলে সোহেল রানা (৩০), আব্দুল হামিদের স্ত্রী আছিয়া খাতুন (৫৫), আব্দুল হামিদের ছেলে উজ্জ্বল আলী (৩৫), লাল বাবু ওরফে লাল চাঁদ (৩০), লালবাবুর স্ত্রী সোনিয়া খাতুন (২৮), রফিকুলের ছেলে রাসেল আহমেদ (২২)। আহতের মধ্যে আব্দুল জব্বার ও উজ্জলের অবস্থা আশংকাজনক হলে তাদের কুষ্টিয়া ও নাটোরে রেফার্ড করা হয়েছে।গ্রামের প্রত্যক্ষদর্শীরা জানায়,  দীর্ঘদিনের জমি সংক্রান্ত ঘটনাকে কেন্দ্র করে এ ঘটনাটি ঘটেছে। সাহারবাটি গ্রামের কৃষক জব্বার শাহের বাড়ির সামনে ৫ শতক খাস জমি নিয়ে আব্দুল জব্বারের ভাই আব্দুর রশীদের সঙ্গে প্রতিবেশী মফেজউদ্দীনের ছেলেদের বিরোধ চলে আসছিল। এ নিয়ে মফেজউদ্দীনের ছেলে শুকুর আলী, রইছদ্দীন, সেন্টু, বাবলুর সঙ্গে প্রায় একযুগ ধরে দেওয়ানী মামলা চলছে।আজ সকালে শুকুর আলীর নেতৃত্বে রইছদ্দীন, বাবলু, সেন্টু, মজিবর, তইজু, শরিফুল, বাবলু লোকজন নিয়ে গাংনী-কাথুলী সড়কের পার্শ্বের ঐ ৫ শতক জমি দখল করতে গেলে জমির ভোগ দখলকারী আব্দুল জব্বার তার শরীকদের নিয়ে বাঁধা দেয়। এক পর্যায়ে প্রতিপক্ষ মফেজউদ্দীনের ছেলেরা দেশীয় বাঁশের লাঠি, ফলা, বাটাম, রড, দা নিয়ে হামলা চালিয়ে প্রতিপক্ষ আব্দুল জব্বার পরিবারের ওপর হামলা চালিয়ে তাদের রক্তাক্ত জখম করে।আহত উজ্জ্বল বলে, ‘আমাদের বাড়ি সংলগ্ন রাস্তার পার্শ্বের পতিত জমি আমরা দীর্ঘদিন যাবৎ সরকারী খাস জমি হিসাবে ভোগ দখল করে আসছি। হঠাৎ আমাদের বাড়ির রাস্তা বন্ধ করতে জমির ভূয়া কাগজপত্র দেখিয়ে লাঠি সোটা হাতে দলবল নিয়ে জমি দখল করতে আসে।’এ নিয়ে হামলাকারী দলের শুকুর আলী জানান, ‘উক্ত জমি আমাদের  নিজস্ব। আমরা সরকারের কাছ থেকে বন্দোবস্ত নিয়েছি। এমনটি একযুগ ধরে মামলা করে আমরা রায় পেয়ে জমি দখলে গিয়েছি।আমাদের জমি নিয়ে যদি জেল খাটতে হয় তবুও জমি ছেড়ে দেবো না।’আরও পড়ুনঃ বাগেরহাটে মাদরাসা শিক্ষার্থী ধর্ষণের ঘটনায় অধ্যক্ষ গ্রেপ্তারগাংনী থানার ওসি হরেন্দ্রনাথ সরকার (পিপিএম) বলেন, ‘ঘটনার বিবরণ শুনেছি, অভিযোগও পেয়েছি। সরেজমিনে তদন্ত সাপেক্ষে ব্যবস্থা নেওয়া হবে। বর্তমানে পরিস্থিতি নিয়ন্ত্রণে রয়েছে।’ইত্তেফাক/নূহু



31557,47374
টিআইবির গবেষণা প্রত্যাখ্যান ওয়াসার এমডির
রাজধানী
প্রকাশ : ২০ এপ্রিল ২০১৯, ১৫:৫২
ট্রান্সপারেন্সি ইন্টারন্যাশনাল বাংলাদেশ (টিআইবি) থেকে প্রকাশিত গবেষণা প্রতিবেদনটি ঢাকা ওয়াসা প্রত্যাখ্যান করে আজ শনিবার দুপুরে ঢাকা রিপোর্টার্স ইউনিটিতে সংবাদ সম্মেলনে করেছে। এই প্রত্যাখ্যানের ঘোষণা দেয় ঢাকা ওয়াসার ব্যবস্থাপনা পরিচালক (এমডি) তাকসিম এ খান। এ সময় তিনি বলেছেন, ওয়াসার পানি শতভাগ সুপেয়।গত বুধবার টিআইবি গবেষণায় জানায়, ঢাকা ওয়াসার পানির নিম্নমানের কারণে ৯৩ শতাংশ গ্রাহক বিভিন্ন পদ্ধতিতে পানি পানের উপযোগী করে। এর মধ্যে ৯১ শতাংশ গ্রাহকই পানি ফুটিয়ে পান করে। গৃহস্থালি পর্যায়ে পানি ফুটিয়ে পানের উপযোগী করতে প্রতিবছর আনুমানিক ৩৩২ কোটি টাকার গ্যাসের অপচয় হয়। ‘ঢাকা ওয়াসা: সুশাসনের চ্যালেঞ্জ ও উত্তরণের উপায়’ শীর্ষক গবেষণা প্রতিবেদন প্রকাশ উপলক্ষে আয়োজিত সংবাদ সম্মেলনে এ কথা বলে টিআইবি। রাজধানীর ধানমন্ডির মাইডাস সেন্টারে এই সংবাদ সম্মেলন হয়।আরো পড়ুন: শবে বরাতে আতশবাজি ফোটানো নিষিদ্ধ : ডিএমপিইত্তেফাক/এমআই 



31558,47375
বড়পুকুরিয়ায় ট্রাক্টরের সঙ্গে মোটরসাইকেলের সংঘর্ষে নিহত ১
সারাদেশ
প্রকাশ : ২০ এপ্রিল ২০১৯, ১৫:৫৩
দিনাজপুরের ফুলবাড়ির বড়পুকুরিয়া তাপবিদ্যুৎ কেন্দ্র এলাকায়  ট্রাক্টরের সঙ্গে মোটরসাইকেলের মুখোমুখি সংঘর্ষে এক মোটরসাইকেল চালকের মৃত্যু ঘটেছে। নিহতের নাম সামিউল ইসলাম (২৫)। শনিবার সকাল দশটায় এ দুর্ঘটনায় তিনি নিহত হন।নিহত সামিউল ইসলাম জেলার নবাবগঞ্জ উপজেলার ভালকা জয়পুর গ্রামের মৃত সামদুল ইসলামের ছেলে। তিনি বড়পুকুরিয়া কয়লাখনির একজন শ্রমিক ছিলেন।বড়পুকুরিয়া পুলিশ ফাঁড়ির ইনচার্জ এসআই সিরাজুল হক ঘটনার সত্যতা নিশ্চিত করে বলেন, ‘সামিউল ইসলাম ঘটনার সময় তার শ্বশুরবাড়ি পার্বতীপুরের ভবানীপুর থেকে মোটরসাইকেলযোগে বড়পুকুরিয়া কয়লাখনিতে কাজে যোগ দিতে আসছিলেন। এ সময় তাপবিদ্যুৎ কেন্দ্রের আবাসিক গেট এলাকায় বিপরীত দিক থেকে আসা ট্রাক্টরের সঙ্গে মোটরসাইকেলের মুখোমুখি সংঘর্ষ হয়। এতে ঘটনাস্থলেই খনি শ্রমিক সামিউল ইসলামের মৃত্যু ঘটে।আরও পড়ুনঃ গাংনীতে সংঘর্ষে ৭ জন আহতঘটনাস্থল থেকে লাশ উদ্ধার করে ফাঁড়িতে আনা হয়। উভয় পক্ষের মধ্যে সমঝোতার কারণে কোন পক্ষেই মামলা দিতে রাজি হয়নি। লাশ নিহতের পরিবারের কাছে হস্তান্তর করা হয়েছে।ইত্তেফাক/নূহু



31559,47376
পার্কিং কই ও পিকমি’র মধ্যে চুক্তি স্বাক্ষরিত
টেক
প্রকাশ : ২০ এপ্রিল ২০১৯, ১৫:৫৯
রাস্তায় অবৈধ পার্কিং যাতে না হয় সে লক্ষে নিরাপদ পার্কিং নিয়ে কাজ করছে ‘পার্কিং কই’। অ্যাপ্লিকেশনের মাধ্যমে নিরাপদ জায়গায় পার্কিং খুঁজে আপনার মূল্যবান গাড়িটি পার্ক করার ব্যবস্থা করে দিচ্ছে প্রতিষ্ঠানটি। এবার ‘পার্কিং কই’ তাদের গ্রাহকদের জন্য বিশেষ ছাড়ের সুবিধা নিয়ে এসেছে। সম্প্রতি পার্কিং কই এবং পিকমি লিমিটেড এর মধ্যে একটি চুক্তি স্বাক্ষরিত হয়েছে। এই চুক্তির ফলে বাংলাদেশের সবচেয়ে বড় পার্কিং শেয়ারিং প্লাটফর্ম এর গ্রাহকরা পিকমির রাইডের ডিসকাউন্টেড প্রোমো কোড ব্যবহার করতে পারবেন এবং পিকমির গ্রাহকরা ঢাকার যে কোনো জায়গায় মাসিক অথবা ঘণ্টা ভিত্তিক পার্কিং এ পাবেন অবিশ্বাস্য মুল্য ছাড়। চুক্তি স্বাক্ষরের সময় পার্কিং কই এবং পিকমি লিমিটেড এর কর্মকর্তারা উপস্থিত ছিলেন। এ প্রসঙ্গে ‘পার্কিং কই’-এর প্রতিষ্ঠাতা রাফাত রহমান জানান, আমরা আমাদের এই সেবাকে আরও বেশি করে ছড়িয়ে দিতে এই ধররের কার্যক্রম চালিয়ে যাচ্ছি। চেষ্টা করছি সবাইকে নিয়ে কাজ করে নিরাপদ পার্কিং ব্যবস্থা তৈরি করতে। পার্কিং নিরাপদ হলে যানজট কমে আসবে।  পার্কিং কই বাংলাদেশের একমাত্র এবং সবচেয়ে বড় পার্কিং শেয়ারিং প্ল্যাটফর্ম যা প্রতি মাসে ১ লাখ ৮ হাজার ঘণ্টা এবং ৩০ হাজার গ্রাহকে সেবা দিয়ে যাচ্ছে। আরও পড়ুন: মঙ্গলবার থেকে আরো বাড়বে তাপমাত্রা‘পার্কিং কই’ অ্যাপটি বিনামূল্যে ডাউনলোড করা যাবে https://goo.gl/EA3EMN এই ঠিকানায়।ইত্তেফাক/কেকে



31560,47377
যুক্তরাজ্যে সাংবাদিক নিহতের ঘটনায় আটক ২
বিশ্ব সংবাদ
প্রকাশ : ২০ এপ্রিল ২০১৯, ১৫:৫৯
যুক্তরাজ্যের অন্তর্গত উত্তর আয়ারল্যান্ডের লন্ডনবেরি শহরের আইরিশ অংশে দাঙ্গাকারীদের হাতে প্রাণ হারালেন এক সাংবাদিক। স্থানীয় পুলিশ এই হামলার জন্য আইরিশ জাতীয়বাদীদের দায়ী করেছে। জড়িত সন্দেহে গ্রেপ্তার করা হয়েছে দুই কিশোর। ডয়চে ভেলে, বিবিসি।বৃহস্পতিবারের সংঘর্ষে নিহত ২৯ বছর বয়সি নারী সাংবাদিকের নাম লাইরা ম্যাককি। পুলিশের সঙ্গে আইরিশ রিপাবলিকানদের সংঘর্ষের সময় তিনি পুলিশ ভ্যানের পাশে দাঁড়িয়ে ছিলেন। এক পর্যায়ে পুলিশকে লক্ষ্য করে ছোড়া গুলি তার গায়ে লাগে।লন্ডনবেরি শহরের পুলিশকর্তা মার্ক হ্যামিলটন এ বিষয়ে বলেন, ‘আমরা মনে করি, এটি একটি সন্ত্রাসী হামলা। এই ঘটনার পেছনে আইরিশ রিপাব্লিকান আর্মি নামের এক আইরিশ জাতীয়তাবাদী গোষ্ঠী রয়েছে।’আইরিশ জাতীয়তাবাদী গোষ্ঠীদের বহুদিনের দাবি উত্তর আয়ারল্যান্ডকে যুক্তরাজ্য থেকে মুক্ত করে স্বাধীন দেশ প্রতিষ্ঠা করা। উল্টোদিকে রয়েছেন, ‘ইউনিয়নিস্ট' বা ঐক্যপন্থিরা, যারা এই বিভাজন চান না।নব্বইয়ের দশক থেকেই ঐক্যপন্থি বনাম বিচ্ছিন্নতাপন্থি এই দ্বন্দ্বের অন্যতম কেন্দ্র হয়ে উঠেছে এই লন্ডনবেরি।বর্তমানে লন্ডনবেরি শহর ‘আইরিশ' ও ‘ইউনিয়নিস্ট' দুটি অংশে বিভক্ত৷ উল্লেখ্য, এই দুই গোষ্ঠীর মধ্যে এখন পর্যন্ত ঘটেছে বেশ কিছু সংঘর্ষ, যার অন্যতম গত বৃহস্পতিবারের এই ঘটনা।আরও পড়ুনঃ মাদ্রাসার টাকা যেত প্রশাসন ও আওয়ামী লীগ নেতাদের পকেটেএর আগে জানুয়ারি মাসে লন্ডনবেরি শহরের আদালত চত্বরে একটি গাড়িবোমা বিস্ফোরিত করে এই গোষ্ঠী। লন্ডনবেরি শহরের যে অঞ্চলে এই ঘটনা ঘটে, সেই ক্রেগান অঞ্চল মূলত আইরিশ জাতীয়তাবাদীদের ঘাঁটি হিসেবে পরিচিত।বর্তমানে ‘ব্রেক্সিট' নিয়ে আলোচনা তুঙ্গে ওঠায় নতুন করে ইন্ধন পাচ্ছে এই দুই গোষ্ঠীর মধ্যে সংঘর্ষ।ইত্তেফাক/টিএস



31561,47378
গাংনীতে গলায় বিস্কুট বেঁধে শিশুর মৃত্যু
সারাদেশ
প্রকাশ : ২০ এপ্রিল ২০১৯, ১৬:০০
গাংনী উপজেলার নিত্যানন্দপুর গ্রামে গলায় বিস্কুট বেঁধে এক শিশুর মৃত্যু হয়েছে। নিহত শিশুর নাম মিতা মন্ডল (৩)। সে খ্রীস্টান সম্প্রদায়ের নিত্যানন্দপুর গ্রামের বাসিন্দা ও মেহেরপুর সরকারি কলেজের প্রভাষক মিলন মন্ডলের মেয়ে। শনিবার দুপুর দেড়টার দিকে এ ঘটনা ঘটে।আরও পড়ুনঃ বড়পুকুরিয়ায় ট্রাক্টরের সঙ্গে মোটরসাইকেলের সংঘর্ষে নিহত ১স্থানীয় যুবক নান্টু সরকার জানান, শিশু মিতা দুপুর ১২টার দিকে বাড়িতে বসে বিস্কুট খাচ্ছিল। ওই বিস্কুট তার গলায় বেঁধে গেলে অসুস্থ হয়ে পড়ে। এ সময় প্রতিবেশীরা তাকে উদ্ধার করে গাংনী উপজেলা স্বাস্থ্য কমপ্লেক্সে নিলে কর্তব্যরত ডাক্তার  মৃত ঘোষণা করেন।ইত্তেফাক/নূহু



31562,47379
মোদির নামে শুধু জুতা বানানোই বাকি: মমতা
বিশ্ব সংবাদ
প্রকাশ : ২০ এপ্রিল ২০১৯, ১৬:০২
ভারতের পশ্চিমবঙ্গের মুখ্যমন্ত্রী ও তৃণমূল কংগ্রেস নেত্রী মমতা বন্দ্যোপাধ্যায় বলেছেন, ‘মোদির নামে জ্যাকেট আর সিনেমা আগেই তৈরি করা হয়েছে। তার নামে এখন শুধু জুতা বানানোই বাকি। এবার তার নামে জুতো তৈরি করার পালা।  আর সেই জুতা পায়ে দিয়ে ঘুরবে আমজনতা’। শুক্রবার (১৯ এপ্রিল) দেশটিতে চলমান লোকসভা নির্বাচনের প্রচারণায় পশ্চিমবঙ্গের বালুরঘাট আসনের এক জনসভায় প্রধানমন্ত্রী নরেন্দ্র মোদির বিরুদ্ধে কটাক্ষ করে এ কথা বলেন তিনি।তিনি বলেন, ‘এবারের নির্বাচন পুরো দেশের স্বার্থে। মনে রাখবেন, এবারও যদি মোদিবাবু ক্ষমতায় আসেন, তাহলে দেশের জনগণ সব ধরনের স্বাধীনতা হারাবে। মোদির ফ্যাসিবাদের বিরুদ্ধে লড়াই করছে তৃণমূল কংগ্রেস’।তিনি আরও বলেন, ‘আমিও হিন্দু। কিন্তু স্বামী বিবেকানন্দ, শ্রী রামকৃষ্ণের হিন্দুত্ববাদে আমি বিশ্বাস করি। আমি হিন্দু আদর্শ অনুসরণ করি। তার মানে এই না যে অন্য ধর্মকে অসম্মান করতে হবে। আমি মানবতার আদর্শ নিয়ে অন্য ধর্মের কর্মকাণ্ডে অংশ নিই’।আরও পড়ুন:  শবে বরাতে আতশবাজি ফোটানো নিষিদ্ধ : ডিএমপিচলমান লোকসভা নির্বাচনে বিজেপি একটি আসনও না পাওয়ার দাবি করে মমতা বলেন,  ‘এখন মোদি আর বিজেপির অন্য নেতাদের সবাই ভয় পায়। ভাবেন এই না দাঙ্গা বাধিয়ে দেয়। বিজেপি বলছে, বাংলা, উড়িষ্যা দখল করবো। এই দুই জায়গা দখল করে কি হবে? অন্যত্র তো বিজেপি শূন্য পাবে। তাহলে কিভাবে তারা ক্ষমতায় ফিরবে! এবার আঞ্চলিক দলগুলোর ফলাফল দেখে বিজেপি টের পাবে তাদের ক্ষমতা কতখানি। ২০১৯ মানে বিজেপি ফিনিশ’।ইত্তেফাক/জেডএইচডি



31563,47380
পঁচাত্তর পরবর্তী সরকার লক্ষ্যহীনভাবে রেলব্যবস্থা পরিচালনা করেছে: রেলমন্ত্রী
রাজনীতি
প্রকাশ : ২০ এপ্রিল ২০১৯, ১৬:০৫
রেলমন্ত্রী নুরুল ইসলাম সুজন বলেছেন, '১৯৭৫ পরবর্তী সরকারগুলো লক্ষ্যহীনভাবে শুধু দেশ পরিচালনাই করেনি, তারা লক্ষ্যহীনভাবে রেলব্যবস্থাও পরিচালনা করেছে'। শনিবার (২০ এপ্রিল) রাজধানীর কাকরাইলে বাংলাদেশ রেলওয়ে ডিপ্লোমা প্রকৌশলী সমিতি আয়োজিত 'জনপ্রত্যাশার আলোকে আধুনিক ও উন্নত রেলসেবা' শীর্ষক সেমিনারে প্রধান অতিথির বক্তব্যে তিনি এ কথা বলেন।তিনি বলেন, 'মুক্তিযুদ্ধে বাংলাদেশ রেলওয়ে সবচেয়ে বেশি ক্ষতিগ্রস্ত হয়েছিল। অথচ পরাজিত শক্তি দেশ গঠনে অংশগ্রহণ না করে দেশের বিরুদ্ধে অব্যাহতভাবে ষড়যন্ত্র চক্রান্ত করছে। তারা মুক্তিযুদ্ধের সঠিক ইতিহাস বিকৃতভাবে উপস্থাপন করে জাতিকে বিভ্রান্ত করছে'।তিনি আরও বলেন, '১৯৯১ সালে খালেদা জিয়ার সরকার বাংলাদেশ রেলওয়ের ১০ হাজার কর্মচারিকে গোল্ডেন হ্যান্ডসেক দিয়ে বিদায় করে রেলওয়েকে একটি কোম্পানিতে পরিণত করার অপচেষ্টা চালিয়েছিল। কিন্তু শেখ হাসিনার সরকার রেলওয়েকে আবারও ঐতিহ্যের জায়গায় আনতে পরিকল্পনা গ্রহণ ও বাস্তবায়ন করছে'। এ সময় রেলওয়েতে পণ্য পরিবহন শতকরা ২৫ ভাগ থেকে ১১ ভাগে নেমে এসেছে উল্লেখ করে তিনি বলেন, 'পণ্য পরিবহনে রেলকে পূর্বের অবস্থানে ফিরে নিতে হবে'।আরও পড়ুন:  গাংনীতে গলায় বিস্কুট বেঁধে শিশুর মৃত্যুসংগঠনের সভাপতি দীপক কুমার ভৌমিকের সভাপতিত্বে অনুষ্ঠানে বিশেষ অতিথির বক্তৃতা করেন বাংলাদেশ রেলওয়ের মহাপরিচালক প্রকৌশলী কাজী মো. রফিকুল আলম ও ইনস্টিটিউশন অব ডিপ্লোমা ইঞ্জিনীয়ার্স, বাংলাদেশ (আইডিইবি) সভাপতি এ কে এম এ হামিদ। স্বাগত বক্তব্য রাখেন সাধারণ সম্পাদক মোবারক হোসেন। পাশাপাশি সেমিনারে মূল প্রবন্ধ উপস্থাপন করেন আইডিইবি স্টাডি এন্ড রিসার্চ সেলের উপ-পরিচালক ইয়াকুব হোসেন শিকদার।ইত্তেফাক/জেডএইচডি



31564,47381
মুসলিম বন্দির গায়ে লোহার গরম শিক দিয়ে এঁকে দেওয়া হলো ‘‌ওঁ’
বিশ্ব সংবাদ
প্রকাশ : ২০ এপ্রিল ২০১৯, ১৬:০৮
বিতর্কে জড়াল ভারতের বৃহত্তম ‘তিহার জেল’ কর্তৃপক্ষ। জেলখানার সুপারিন্টেনডেন্টের বিরুদ্ধে এক মুসলিম বন্দির গায়ে গরম লোহার শিক দিয়ে ‘‌ওঁ’ চিহ্ন এঁকে দেওয়ার অভিযোগ উঠেছে। শুধু তাই নয়, তিহার জেল কর্তৃপক্ষের বিরুদ্ধে‌ তাকে নির্মমভাবে মারধর ও উপোষ করতে বাধ্য করারও অভিযোগ তুলেছেন নাবির নামে ওই বন্দি।অবৈধ অস্ত্র চোরাচালানের মামলায় জেল হেফাজতের মেয়াদ বৃদ্ধি করার জন্য তাকে পেশ করা হয়েছিল দিল্লির কড়কড়ডুমা আদালতে। সেখানেই এই অভিযোগ তোলেন নাবির। সবার সামনেই নিজের জামা খুলে বিচারপতিকে দেখায় তার পিঠের চিহ্নটি।নাবিরের পিঠে দেখা যায়, প্রায় ৬ ইঞ্চি বড় ওই ‘‌ওঁ’‌ চিহ্নটি তার বাম কাঁধের একটু নিচে খোদাই করা।আরো পড়ুন: ভারতে প্রধান বিচারপতির বিরুদ্ধে যৌন হয়রানির অভিযোগসঙ্গে সঙ্গেই এই অভিযোগ অস্বীকার করে জেল কর্তৃপক্ষ। জেল কর্তৃপক্ষের ভাষ্য, যদি জোর করে ওই চিহ্নটি খোদাই করা হতো তাহলে এত সুষ্ঠুভাবে সেটি সম্পন্ন হত না।যদিও বিচারপতি জেল কর্তৃপক্ষের এই বক্তব্যকে বিশ্বাস না করে, ঘটনার পূর্ণাঙ্গ তদন্তের নির্দেশ দিয়েছে। তদন্তভার তুলে দেওয়া হয়েছে কারা বিভাগের ডেপুটি ইনস্পেক্টর জেনারেল অব প্রিজনের উপর।রায়ে বিচারপতি বলেন, ‘‌ঘটনার প্রয়োজনীয় সিসিটিভি ফুটেজ সংগ্রহ করা হবে। এছাড়া, অন্যান্য বন্দিদের জবানবন্দিও নেওয়া হবে। জেলের বন্দিদের নিরাপত্তা সুনিশ্চিত করার বিষয়টি যাতে অত্যন্ত মনোযোগ দিয়ে পর্যবেক্ষণ করা হয়, সেই ব্যাপারেও নির্দেশ দেওয়া হল কারা কর্তৃপক্ষকে’‌।আরো পড়ুন: বিতর্কিত মন্তব্যে পান্ডে-রাহুলকে জরিমানাঅবৈধ অস্ত্র সরবরাহের অভিযোগে দোষী নাবিরকে রাখা হয়েছে তিহারের জেলের চার নম্বর সেলে। একইসঙ্গে আদালতের নির্দেশ, ৪৮ ঘণ্টার মধ্যে এই বিষয়ে বিস্তারিত রিপোর্ট জমা দিতে হবে তিহার জেল কর্তৃপক্ষ। তারপরেই রায় দেওয়া হবে। তবে যতদিন না তদন্তের রিপোর্ট আসছে, ততদিন ওই বন্দিকে অন্য ওয়ার্ডে স্থানান্তরিত করার নির্দেশ দিয়েছে আদালত।চাঞ্চল্যকর এই ঘটনার পরে মুখে কুলুপ এঁটেছেন তিহার জেল কর্তৃপক্ষ। কীভাবে একজন বন্দির গায়ে এই ধরনের চিহ্ন আঁকা হল, তা নিয়ে মুখ খুলতে চাইছেন না তিহার প্রশাসনের সঙ্গে যুক্ত কোনও আধিকারিক। ইত্তেফাক/বিএএফ



31565,47382
প্রধানমন্ত্রী ব্রুনাই যাচ্ছেন রবিবার
জাতীয়
প্রকাশ : ২০ এপ্রিল ২০১৯, ১৬:১৩
প্রধানমন্ত্রী শেখ হাসিনা ব্রুনাই দারুসসালামের সুলতান হাজী হাসানাল বলকিয়ার আমন্ত্রণে ৩ দিনের সরকারি সফরে রবিবার ব্রুনাইয়ের উদ্দেশে ঢাকা ত্যাগ করবেন।প্রধানমন্ত্রী ও তাঁর সফর সঙ্গীদের নিয়ে বিমান বাংলাদেশ এয়ারলাইন্সের একটি বিশেষ ফ্লাইট রবিবার সকালে হযরত শাহজালাল আন্তর্জাতিক বিমানবন্দর থেকে ব্রুনাইর উদ্দেশে যাত্রা করবে।বিমানটি স্থানীয় সময় দুপুর পৌনে ৩টায় ব্রুনাইয়ের রাজধানী বন্দরসেরি বেগাওয়ানে ব্রুনাই আন্তর্জাতিক বিমানবন্দরে পৌঁছবে। ব্রুনাইয়ের যুবরাজ হাজী আল-মাহতাদি বিল্লাহ বিমানবন্দরে প্রধানমন্ত্রীকে অভ্যর্থনা জানাবেন।
বিমানবন্দরে আনুষ্ঠানিকতা শেষে প্রধানমন্ত্রীকে মোটর শোভাযাত্রা সহকারে ইম্পায়ার হোটেল এন্ড কান্ট্রি ক্লাবে নেয়া হবে। সফরকালে তিনি এই হোটেলে অবস্থান করবেন।সফরের প্রথম দিন প্রধানমন্ত্রী হোটেলটির ইন্দেরা সামুদেরা বলরুমে ব্রুনাই প্রবাসী বাংলাদেশিদের আয়োজিত সংবর্ধনায় যোগ দেবেন। একইদিন তিনি ব্রুনাইয়ে বাংলাদেশের হাইকমিশনার আয়োজিত নৈশভোজে যোগ দেবেন।
পরদিন সোমবার প্রধানমন্ত্রী ব্রুনাইয়ের সুলতান বলকিয়ার সরকারি বাসভবন ইস্তানা নূরুল ইমানে চেরাদি লায়লা কেনচানায় সুলতান ও রাজকীয় পরিবারের সদস্যবর্গের সঙ্গে মিলিত হবেন।এরপর প্রধানমন্ত্রীর সঙ্গে ইস্তানা নূরুল ইমামে বায়তুল মেশ্যুরায় সুলতানের দ্বিপক্ষীয় বৈঠক অনুষ্ঠিত হবে। বৈঠক শেষে সমঝোতা স্মারক স্বাক্ষরিত হবে। বিকেলে প্রধানমন্ত্রী ইস্পায়ার হোটেল এন্ড কান্ট্রি ক্লাবে ব্রুনাই ন্যাশনাল চেম্বার অব কমার্স এন্ড ইন্ডাস্ট্রি আয়োজিত দু’দেশের ব্যবসায়ীদের মধ্যে অনুষ্ঠেয় বৈঠকে যোগ দেবেন।প্রধানমন্ত্রী জামে আসর মসজিদ পরিদর্শন এবং এ মসজিদে আসর নামাজ আদায় করবেন। শেখ হাসিনা সুলতান আয়োজিত তাঁর সরকারি বাসভবনে ভোজসভায় যোগ দেবেন।আরো পড়ুন: দুদককে দিয়ে সরকার কুৎসা রটাচ্ছে : রিজভীপ্রধানমন্ত্রী মঙ্গলবার সকালে ব্রুনাইয়ের রাজধানীর জালান কেবাংসানের কূটনৈতিক জোনে বাংলাদেশ হাইকমিশনের নতুন চ্যান্সেরি ভবনের ভিত্তিপ্রস্তর স্থাপন করবেন। পরে তিনি রয়েল রেজালিয়া যাদুঘর পরিদর্শন করবেন।শেখ হাসিনা স্থানীয় সময় বিকাল ৫টায় ব্রুনাই থেকে যাত্রা করে সন্ধ্যায় ঢাকায় হযরত শাহজালাল আন্তর্জাতিক বিমানবন্দরে পৌঁছবেন। সফরকালে বাংলাদেশ বিভিন্ন খাতে ব্রুনাইয়ের সঙ্গে সাতটি সমঝোতা স্মারকে স্বাক্ষর করবে।ইত্তেফাক/এমআই



31566,47383
ঝালকাঠি সদর হাসপাতালে কলেরার স্যালাইন কিনে চিকিৎসা নিচ্ছে রোগীরা
সারাদেশ
প্রকাশ : ২০ এপ্রিল ২০১৯, ১৬:২৭
ঝালকাঠিতে ডায়রিয়া মারাত্মক আকার ধারণ করেছে। ডায়রিয়ায় আক্রান্ত হয়ে ঝালকাঠি সদর হাসপাতালে প্রতিদিন দূরদূরান্ত থেকে নারী শিশুসহ রোগীরা ভর্তি হচ্ছে। হাসপাতালে পর্যাপ্ত কলেরা স্যালাইন ও ঔষধ সরবরাহ নেই। ফলে চিকিৎসা নিতে আসা রোগীদের বাইরে থেকে চড়া দামে স্যালাইন কিনতে হচ্ছে।এদিকে রোগীর তুলনায় ওয়ার্ডে পর্যাপ্ত শয্যা না থাকায় মেঝে এবং বেঞ্চের ওপরে বসে স্যালাইন নিতে হচ্ছে। এছাড়াও ডায়রিয়া ওয়ার্ডে চিকিৎসক না থাকায় কর্মরত সেবিকাদের চিকিৎসা দিতে হচ্ছে। গত ১৩ এপ্রিল থেকে ২০ এপ্রিল বেলা ১২ টা পর্যন্ত প্রায় ৩শ রোগী ডায়রিয়ায় আক্রান্ত হয়ে এখান থেকে চিকিৎসা নিয়েছে। শনিবার ডায়রিয়া ওয়ার্ডে শেখেরহাট ইয়াতিম খানার ৪ শিশু ছাত্র চিকিৎসাধীন ছিল।তাদের সঙ্গে থাকা ইয়াতিম খানার শিক্ষক মোর্শেদ আলম জানান, ‘গত ১৮ এপ্রিল এরা ডায়রিয়ায় আক্রান্ত হওয়ায় এখানে নিয়ে আসি। কিন্তু এখান থেকে ১টি করে স্যালাইন দেওয়া হয়। তা পর্যাপ্ত না হওয়ায় বাহির থেকে স্যালাইনসহ দেড় হাজার টাকার ঔষধ কিনতে হয়েছে।’ এই শিক্ষক আরো জানান, ‘ডায়রিয়া ওয়ার্ডের পরিবেশ দুর্গন্ধযুক্ত। এখানে এলে রোগীরা আরো অসুস্থ হয়ে পড়ে।’ আরও পড়ুনঃ বড়পুকুরিয়ায় ট্রাক্টরের সঙ্গে মোটরসাইকেলের সংঘর্ষে নিহত ১এছাড়া বাউকাঠি গ্রামের সুমা হাওলাদার তার ১০ মাসের শিশু সোনিয়া ডায়রিয়া আক্রান্ত হওয়ায় এখানে নিয়ে আসেন। তিনি জানান, গত ১৮ এপ্রিল ভর্তির পর আজ পর্যন্ত কোন চিকিৎসক আসেননি। নার্সরাই সেবা করছে।’শেখেরহাট গ্রামের রেজাউল কবির (২৭) ডায়রিয়া আক্রান্ত হয়ে ওয়ার্ডে ভর্তি হওয়ার পর ৫৩০ টাকার স্যালাইন ও ওষুধ কিনে বেঞ্চে বসেই চিকিৎসা নিচ্ছে। তার পার্শবর্তী মেঝেতে শুয়ে থাকা রোগী কাইয়ুম (২৮) জানান, ‘আমি ও আমার বোন নাজমুন্নাহার (২৫) গত শুক্রবার এখানে ভর্তি হওয়ার পর ১৩শ ৭৫ টাকার স্যালাইন ও ওষুধ কিনেছি।’ এ প্রসঙ্গে ডায়রিয়া ওয়ার্ডে কর্মরত সেবিকা সমাপ্তি হালদার বলেন, ‘দুই মাস ধরে ডায়রিয়া মারত্মক আকার ধারণ করেছে। কিন্তু আমরা একজন রোগীকে ১টির বেশি কলেরা স্যালাইন দিতে পারছি না সরবরাহ পর্যাপ্ত না থাকায়। এই ওয়ার্ডে নির্ধারিত চিকিৎসক না থাকায় আমাদেরকে সেবা দিতে হিমশিম খেতে হচ্ছে।’এ প্রসঙ্গে ঝালকাঠির সিভিল সার্জন শ্যামল কৃষ্ণ হাওলাদার বলেন, ‘কলেরা স্যালাইনের কোন অভাব নেই। পর্যাপ্ত সরবরাহ থাকলেও কেন বাহির থেকে রোগীদের কিনতে হচ্ছে বুঝতে পারছি না। বিষয়টি আমি দেখছি। ডায়রিয়া ওয়ার্ডের জন্য নির্ধারিত চিকিৎসক না থাকায় জরুরি বিভাগের চিকিৎসকরাই এই দায়িত্ব পালন করছে।’আরও পড়ুনঃ গাংনীতে গলায় বিস্কুট বেঁধে শিশুর মৃত্যুএছাড়া শয্যা না থাকা প্রসঙ্গে তিনি বলেন, ‘এটি সাময়িক সমস্যা।’ইত্তেফাক/নূহু



31567,47384
ফেরদৌস-নূরকে নিয়ে মমতার সমালোচনায় মোদি
বিশ্ব সংবাদ
প্রকাশ : ২০ এপ্রিল ২০১৯, ১৬:৩১
বাংলাদেশের অভিনেতা ফেরদৌস ও নূর ভারতের নির্বাচনে মমতা বন্দ্যোপাধ্যায়ের দল তৃণমূলের পক্ষে প্রচারণা চালিয়েছেন। এ নিয়ে সমালোচনা করেছেন ভারতের প্রধানমন্ত্রী নরেন্দ্র মোদি। শনিবার সকালে পশ্চিমবঙ্গের বুনিয়াদপুরে দলীয় প্রার্থীর নির্বাচনী সভায় বক্তব্য রাখতে গিয়ে এ বিষয়ে সমালোচনা করেন তিনি।নরেন্দ্র মোদি বলেন, তৃণমূলকে এখন বাইরের দেশের মানুষকে এনে নির্বাচনের প্রচার করতে হচ্ছে। ভারতের ইতিহাসে যা আর দ্বিতীয়টি নেই। ভোট ব্যাংক এবং তুষ্টিকরণের রাজনীতির জন্য মমতা বন্দ্যোপাধ্যায় সব কিছু করতে পারেন।গত ১৪ এপ্রিল রায়গঞ্জে তৃণমূল প্রার্থীর নির্বাচনী রোড শোতে দেখা গেছে বাংলাদেশের অভিনেতা ফেরদৌসকে।পরদিন কলকাতার দমদমের তৃণমূলের আরেক নির্বাচনী সভায় রোডশোতে দেখা গেছে বাংলাদেশের আরেক অভিনেতা গাজি নূরকে। ইতিমধ্যে দুইজনের ভিসা বাতিল করে দেশ ত্যাগের নির্দেশ দিয়েছে ভারত সরকার।১৬ এপ্রিল রাতে ঢাকায় ফিরে ফেরদৌস এর জন্য জাতির কাছে ক্ষমাও চেয়েছেন ।ভিসা জটিলতার কারণে গাজি নূর এখনও কোলকাতায় অবস্থান করছেন।মমতা বন্দ্যোপাধ্যায়ের ভাতিজা অভিষেক বন্দ্যোপাধ্যায়ের বিষয়ে কড়া সমালোচনা করেন নরেন্দ্র মোদি বলেন, পিসি-ভাতিজা মিলে বাংলার সর্বনাশ করছেন। তিনি বাংলায় উচ্চারণ করে বলেন, সারাদেশ জানে পশ্চিমবঙ্গে নতুন কিছু হতে চলেছে। এখানে এবার বিজেপির সমর্থনের ঢেউ বইছে।আরও পড়ুন: গফরগাঁওয়ে গৃহবধূর খুনিদের গ্রেফতারের দাবিতে থানা ঘেরাওসভায় আগত জনগণদের দেখিয়ে মোদি বলেন, বিজেপির জনসমর্থন দেখে দিদির ঘুমে স্পিড বেকার পড়ে গিয়েছে। দ্বিতীয় দফার ভোটে পশ্চিমবঙ্গের মানুষেরা এবার বিজেপিকেই ভোট দেবে বলে মনে করেন মোদি।ক্ষমা চেয়ে ফেরদৌস জানান, আবেগতাড়িত হয়ে ভারতের নির্বাচনী প্রচারণায় অংশ নিয়েছিলেন। তবু দেশের রাজনৈতিক মহলে ও সোশ্যাল মিডিয়ায় তিনি বিভিন্ন ভাবে তিরস্কৃত হচ্ছেন। ইত্তেফাক/অনি



31568,47385
নলছিটির ভাঙ্গা সেতু জনগণের ভোগান্তি
সারাদেশ
প্রকাশ : ২০ এপ্রিল ২০১৯, ১৬:৩৭
নলছিটিতে দুই ইউনিয়নের সড়ক পথের মাঝখানের মানপাশা বাজারের সেতুটি পুণঃনির্মাণ বা সংস্কার করা হচ্ছে না দীর্ঘ দিন ধরে। ফলে ভারী যানবহন চলাচল করতে না পারায় জনদূর্ভোগের শেষ নেই। ঝালকাঠির এমপি আমির হোসেন আমু সেতুটি নির্মাণে কর্তৃপক্ষকে উদ্যোগ নিতে বললেও আজ পর্যন্ত কোনো উদ্যোগ নেওয়া হয়নি। আগে এ সেতু পার হয়ে সিএনজি, অটো রিকশা ও গাড়ি চলাচল করলেও এর ভগ্নদশার কারণে তা বন্ধ। শুধু ভাড়ায় চালিত মোটরসাইকেল চলাচল করছে ঝুঁকি নিয়ে। ইউপি চেয়ারম্যান জনস্বার্থে নিজ খরচে বাইপাস সড়ক নির্মাণ করলেও এটি নির্মাণে আশ্বাস ছাড়া কিছুই দেখা যাচ্ছে না।জেলার নলছিটি উপজেলার ৬নং কুশাঙ্গল ইউনিয়নের দক্ষিণ দিকের শেষ প্রান্ত এবং ৮ নং সিদ্ধকাঠি ইউনিয়নের উত্তর দিকের শেষ প্রান্তের মাঝে মানপাশা বাজার সংলগ্ন সেতুটি অবস্থিত। ১৯৮৮ সনে সেতুটি নির্মানের পর আজ পর্যন্ত এটি সংস্কার বা পূণনির্মানে কোনো উদ্যোগ নেওয়া হয়নি।নলছিটি থেকে এই সড়ক পাড় হয়ে মোল্লার হাটের খেঁজুরতলা হয়ে বরগুনা যাতায়াত করা হয়। এছারা নলছিটি-বরিশাল, নিয়ামতি, নাচনমহল, সুবিদপুর, রানাপাশা, বাকেরগঞ্জে সড়ক পথে যাতায়াতের জন্য এই সেতুটি গুরুত্বপূর্ণ।এছাড়া নলছিটি উপজেলার কুশাঙ্গল ইউনিয়নের মানপাশা একটি বড় বাজার। যে বাজারে ছোট বড় প্রায় সাড়ে ৩ শ দোকান ও ব্যবসা প্রতিষ্ঠান রয়েছে। এসব দোকানের মালামাল আনার জন্য সেতুটি এখন বড় বাঁধা হয়ে দাঁড়িয়েছে।এ প্রসঙ্গে কুষাঙ্গল ইউনিয়নের চেয়ারম্যান আলমগীর হোসেন সিকদার বলেন, ‘আমাদের এমপি আমির হোসেন আমু সেতুটি দ্রুত নির্মানে এলজিইডি বিভাগকে নির্দেশনা দিলেও তা কার্যকর হচ্ছে না। গুরুত্বপূর্ণ এ সড়কে সেতুটির বেহাল দশা দীর্ঘ দিন ধরে। এটি নির্মাণের জন্য আমি ঝালকাঠি এলজিইডি বিভাগের নির্বাহী প্রকৌশলীর সঙ্গে কথা বলেছি। তিনি আমাকে একটি বাইপাশ সড়ক নির্মানের পরামর্শ দেন। তারপর আমি ১ লাখ ৭০ হাজার টাকা ব্যায়ে তা নির্মাণ করেছি আরো ৩ মাস আগে। নির্বাহী প্রকৌশলী বলেছে এটি নির্মাণের ফান্ড এলে সেখান থেকে আমার এ খরচ পুষিয়ে দেবে। দ্রুত সেতুটি নির্মাণের উদ্যোগ না নিলে এসব রুটে ভারী যনবহন চলাচল শুরু হবে না। যদিও নির্বাহী প্রকৌশলী আশ্বাস দিচ্ছেন শিগগিরই বরাদ্দ এলে কাজ শুরু হবে।’আরও পড়ুনঃ ঝালকাঠি সদর হাসপাতালে কলেরার স্যালাইন কিনে চিকিৎসা নিচ্ছে রোগীরাএ প্রসঙ্গে এলজিইডি নির্বাহী প্রকৌশলী মো. রুহুল আমিন বলেন, ‘সেতুটির বেহাল দশা এটা অস্বীকার করার কোন উপায় নেই। জাইকা প্রকল্পে সেতুটি অন্তর্ভুক্ত করা হয়েছে। পাশাপাশি কনসালটেন্টকে এর ডিজাইন নির্মানের নির্দেশনা দেওয়া হয়েছে। ডিজাইনের পর বরাদ্দ পেলেই কাজ শুরু হবে।’ইত্তেফাক/নূহু



31569,47386
গোপালগঞ্জে মালামালসহ চোর চক্রের ৬ সদস্য গ্রেফতার
সারাদেশ
প্রকাশ : ২০ এপ্রিল ২০১৯, ১৬:৪৪
আন্তঃজেলা চোর চক্রের ছয় সদস্যকে বিপুল পরিমান চুরির মালামালসহ গ্রেফতার করেছে পুলিশ। গোপালগঞ্জ সদর এসএসপি সার্কেল মোহাম্মদ ছানোয়ার হোসেনের নেতৃত্বে একদল পুলিশ আজ শনিবার গোপালগঞ্জ, ঢাকা ও বাগেরহাটে অভিযান চালিয়ে তাদের গ্রেফতার করে।চোর চক্রের সদস্যরা হলেন- কাওসার (৩৫), মোতালেব (৩২), হেলাল (৩৩), রবিউল (৩৫), পলাশ (৩০) ও মেহেদীকে (৩০) গ্রেফতার করে। তাদের স্বীকারোক্তি মোতাবেক পুলিশ ৪৮০টি শাড়ি, ৪৭৭ টি লুঙ্গি, বিপুল পরিমান পর্দার থান কাপড়, নগদ ১ লাখ টাকা, ৩১ টি মোবাইল সেট উদ্ধার করে। গ্রেফতারকৃতদের বাড়ি গোপালগঞ্জ, বাগেরহাট, কিশোরগঞ্জ, সিরাজগঞ্জ ভোলা জেলার বিভিন্ন গ্রামে।
 
গোপালগঞ্জ সদর এসএসপি সার্কেল মোহাম্মদ ছানোয়ার হোসেন বলেন, ‘চোর চক্রের সদস্যরা গত ২৫ মার্চ টুঙ্গিপাড়া উপজেলার পাকুড়তিয়া বাজারের দুটি দোকান থেকে ৪৬ লাখ টাকার মালামাল চুরি করে। এরপর এ চক্র ৬ এপ্রিল বাগেরহাট জেলার চিতলমারী বাজারের একটি দোকান থেকেও বিপুল পরিমান মালামাল চুরি করে।’  আরও পড়ুন: মুসলিম বন্দির গায়ে লোহার গরম শিক দিয়ে এঁকে দেওয়া হলো ‘‌ওঁ’এ ব্যাপারে টুঙ্গিপাড়া থানায় চুরি মামলা দায়ের করার পর আমরা মাঠে নেমে প্রযুক্তির সহায়তায় চোর সনাক্ত করে গ্রেফতার করি। গ্রেফতারকৃতরা দেশের বিভিন্ন জেলায় আরো ২০টি চুরি ঘটনা স্বীকার করেছে। তাদের বিরুদ্ধে বিভিন্ন থানায় চুরিসহ একাধিক মামলা রয়েছে। চোর চক্রের সদস্যরা ট্রাকে করে রাতে ঘুরে বেড়ায়। সুযোগ পেলেই বাজারে ট্রাক থামিয়ে চুরি করে দোকানের নগদ টাকাসহ মালামাল চুরি করে। ইত্তেফাক/কেকে



31570,47387
খালেদার মুক্তির জন্য দর কষাকষি রাজনীতিতে বাজে দৃষ্টান্ত: হানিফ
রাজনীতি
প্রকাশ : ২০ এপ্রিল ২০১৯, ১৬:৪৪
আওয়ামী লীগের ভারপ্রাপ্ত সাধারণ সম্পাদক মাহবুব-উল আলম হানিফ বলেছেন, দুর্নীতির মামলায় সাজাপ্রাপ্ত বেগম খালেদা জিয়ার মুক্তি নিয়ে বিএনপির দরকষাকষি দেশের রাজনীতির জন্য বাজে দৃষ্টান্ত হয়ে থাকবে।তিনি বলেন, বিএনপির নির্বাচিত সংসদ সদস্যদের সংসদে যাওয়া না যাওয়ার সঙ্গে কারো (বেগম জিয়া) মুক্তির সম্পর্ক নেই। কারণ, যারা নির্বাচিত হয়েছেন তারা ভোটারদের কাছে দায়বদ্ধ। কোন দণ্ডপ্রাপ্ত ব্যক্তির মুক্তির জন্য ভোটাররা তাদের ভোট দেয় নি।আওয়ামী লীগের অন্যতম মুখপাত্র মাহবুব-উল আলম হানিফ আজ শনিবার দুপুরে রাজধানীর ধানমন্ডির আওয়ামী লীগ সভাপতি শেখ হাসিনার রাজনৈতিক কার্যালয়ে দলের সম্পাদকমণ্ডলীর সভা শেষে আয়োজিত সংবাদ সম্মেলনে বিএনপির স্থায়ী কমিটির সদস্য ব্যরিস্টার মওদুদ আহমদের বক্তব্যের জবাবে একথা বলেন।ব্যারিস্টার মওদুদ আহমেদ শুক্রবার এক আলোচনা সভায় বেগম জিয়া মুক্তি পেলেই বিএনপির নির্বাচিত সংসদ সদস্যরা সংসদে যাবেন বলে মন্তব্য করেন।আরো পড়ুন: তারেক ও তার স্ত্রীর নামে ব্রিটেনের ব্যাংকের ৬০ হাজার পাউন্ড জব্দের নির্দেশসংবাদ সম্মেলনে আওয়ামী লীগের যুগ্ম-সাধারণ সম্পাদক ডা. দীপুমনি, অ্যাডভোকেট জাহাঙ্গীর কবির নানক, আব্দুর রহমান, সাংগঠনিক সম্পাদক আহমদ হোসেন, বিএম মোজাম্মেল হক, এডভোকেট মেজবাহ উদ্দিন সিরাজ, দপ্তর সম্পাদক ড. আবদুস সোবহান গোলাপ, ত্রাণ ও সমাজকল্যাণ সম্পাদক সুজিত রায় নন্দী, বিজ্ঞান ও প্রযুক্তি বিষয়ক সম্পাদক ইঞ্জিনিয়ার আব্দুস সবুর, বন ও পরিবেশ বিষয়ক সম্পাদক দেলোয়ার হোসেন ও কৃষি বিষয়ক সম্পাদক ফরিদুন নাহার লাইলী প্রমুখ উপস্থিত ছিলেন।মাহবুব-উল আলম হানিফ বলেন, বেগম খালেদা জিয়া দুর্নীতির মামলায় সাজাপ্রাপ্ত হয়ে কারাগারে রয়েছেন। তিনি রাজনৈতিক কোন মামলায় সাজা ভোগ করছেন না। তিনি বলেন, আইন অনুযায়ীই বেগম জিয়াকে মুক্তি পেতে হবে। এর বাইরে মুক্তি পেয়ে বিদেশে যাওয়ার কোন সুযোগ নেই। তবে রাষ্ট্রপতির কাছে ক্ষমা চাইলে তিনি সাজা মাফ করে দিতে পারেন।ইত্তেফাক/এমআই



31571,47388
এয়ারপোর্ট লাগবেনা এই উড়োজাহাজের
টেক
প্রকাশ : ২০ এপ্রিল ২০১৯, ১৬:৫৪
জনসাধারণের ব্যবহারের জন্য আসছে নতুন উড়োজাহাজ 'টিল্ট রোটর'। তবে বিষ্ময়ের বিষয় হলো, এর জন্য কোন এয়ারপোর্টের প্রয়োজন হবে না। নতুন প্রযুক্তির এই উড়োজাহাজ আকাশে হেলিকপ্টারের মতো ভেসে চললেও সাধারণ বিমানের গতিতে উড়তে এবং এক উড্ডয়নে বিমানের থেকেও বেশি পথ পাড়ি দিতে সক্ষম এটি। সম্প্রতি আন্তর্জাতিক সংবাদ মাধ্যম সিএনএনের এক প্রতিবেদনে উঠে এসেছে এমন তথ্য।মার্কিন যুক্তরাষ্ট্রে জনসাধারণের জন্য নতুন প্রযুক্তির এই উড়োজাহাজ তৈরির কাজ করছে ইতালিয়ান হেলিকপ্টার প্রস্তুতকারক প্রতিষ্ঠান 'লিওনার্দো হেলিকপ্টার্স'। তারা জানায়, 'আমেরিকার পেনসিলভেনিয়ার ফিলাডেলফিয়ায় চলতি সপ্তাহেই বাণিজ্যিকভাবে শুরু হবে এডাব্লিউ৬০৯ মডেলের এই উড়োজাহাজ তৈরির কাজ। আর সবকিছু পরিকল্পনা মতো এগুলে, আগামী ২০২০ সালের যেকোন সময়ে এটি ব্যবহারের জন্য প্রস্তুত হয়ে যাবে'।লিওনার্দো হেলিকপ্টার্সের ব্যবস্থাপনা পরিচালক জিয়ান পিয়েরো কাটিলো জানান, 'প্রযুক্তিগত দিক থেকে এডাব্লিউ৬০৯ একটি বিশাল অর্জন'। টিল্ট রোটর নামের এই বিশেষ উড়োজাহাজটি যেকোন হেলিপ্যাড থেকেই উড্ডয়নে সক্ষম। এই প্রযুক্তির উড়োজাহাজ মার্কিন সামরিক বাহিনী বেশ কয়েক বছর থেকে ব্যবহার করে আসলেও সম্প্রতি জনসাধারণের জন্য এটি তৈরির সিদ্ধান্ত নেয় দেশটির সরকার। প্রাথমিকভাবে জরুরী চিকিৎসা, উদ্ধারকাজ ও ব্যবসায়ীক কাজে ব্যবহারের জন্য বাণিজ্যিকভাবে তৈরি করা হচ্ছে উড়োজাহাজটি। আরও পড়ুন:  ফেরদৌস-নূরকে নিয়ে মমতার সমালোচনায় মোদিএয়ারপোর্টের প্রয়োজন না হওয়ায় ও যেকোন হেলিপ্যাড থেকেই উডদয়নে সক্ষম হওয়ায় জরুরী চিকিৎসার জন্য রোগীদের পরিবহন এবং এক হাসপাতাল থেকে অন্য হাসপাতালে স্বল্প সময়ে অঙ্গ পরিবহনের ক্ষেত্রে এটি বিশেষ ভূমিকা রাখতে পারবে এই উড়োজাহাজ। এছাড়া ঘণ্টায় ৩০০ মাইলেরও বেশি গতিতে উড়তে সক্ষম হওয়ায় জরুরী উদ্ধার কাজেও গুরুত্বপূর্ণ ভূমিকা রাখতে পারবে এটি। এছাড়াও বাণিজ্যিক কাজে এর ব্যাবহার হতে পারে বলে জানা গেছে। তবে নিউ ইয়র্কের সাবেক মেয়র মাইকেল ব্লুমবার্গ ইতিমধ্যেই এর একটি কেনার পরিকল্পনা করে রেখেছেন।ইত্তেফাক/জেডএইচডি



31572,47389
রাজৈরে বিদ্যালয় ভবনের বিমের পলেস্তারা ধ্বসে ছাত্রী আহত, গাছতলায় পাঠদান
সারাদেশ
প্রকাশ : ২০ এপ্রিল ২০১৯, ১৬:৫৫
মাদারীপুরের রাজৈর উপজেলার ৮৭ নং পলিতা সরকারি প্রাথমিক বিদ্যালয়ের ভবনের বিমের পলেস্তারা ধ্বসে ৫ম শ্রেণির এক ছাত্রী আহত হয়েছে। এ ঘটনার পর ১০দিন যাবৎ ওই বিদ্যালয়ের ক্ষতিগ্রস্ত ৩টি কক্ষে তালা দিয়ে পাঠদান বন্ধ রেখেছে প্রশাসন । ফলে ছাত্রছাত্রীরা গাছতলায় বসে পাঠ গ্রহণ করছে।জানা যায়, রাজৈর উপজেলার খালিয়া ইউনিয়নের ঘনবসতিপূর্ণ এলাকা ৮৭ নং পলিতা সরকারি প্রাথমিক বিদ্যালয়ের ভবনটি ১৯৭৪ সালে নির্মিত হয়। এ বিদ্যালয়ে ৭৪জন ছাত্রছাত্রী ও ৪জন শিক্ষক রয়েছে। গত ১১ এপ্রিল টিফিনের সময় হঠাৎ ওই বিদ্যালয়ের ভবনের ছাদ বিমের খণ্ড খণ্ড পলেস্তারা খসে পড়ে। এ সময় ৫ম শ্রেণির এক ছাত্রী সমতা সরকার আহত হয়।বিষয়টি গত ১৬ এপ্রিল শিক্ষা উপজেলা পরিষদ ভবনে অনুষ্ঠিত মাসিক শৃংখলা সভায় তুলে ধরেন ইত্তেফাকের টেকেরহাট সংবাদদাতা। কিন্তু সভায় প্রশ্ন করা হলে শিক্ষা অফিস প্রতিনিধি ‘কিছুই জানেন না’ বলেন। তখন ব্যাপক সমালোচনার সৃষ্টি হয়। পুনরায় দুর্ঘটনা এড়াতে উপজেলা নির্বাহী অফিসার সোহানা নাসরিন ঐ ক্ষতিগ্রস্ত ভবনের তিনটি ক্লাসরুমে তালা লাগিয়ে শ্রেণিকক্ষে পাঠদান বন্ধ করে দেওয়া ও পাঠদান অব্যাহত রাখতে টিনের ঘর নির্মানের নির্দেশ দেন।এ নির্দেশের পর ১০দিন পার হতে চললো। এখনও ওই বিদ্যালয়ে টিনের চালা ঘর নির্মিত হয়নি। ফলে শিশু শিক্ষার্থীরা এখন গাছতলায় বসে পাঠদান নিচ্ছে।প্রাথমিক শিক্ষা অফিসার জানান, ‘এক  প্রবাসী যুবকের অনুদান ও সরকারি বরাদ্দের মাধ্যমে দ্রুত টিনের ঘর নির্মাণ করার ব্যবস্থা নেওয়া হবে।’উপজেলা নির্বাহী কর্মকর্তা সোহানা নাসরিন জানান, ‘পুনরায় দুর্ঘটনা এড়াতে ঐ ক্ষতিগ্রস্ত ভবনের তিনটি ক্লাসরুমে তালা লাগিয়ে শ্রেণিকক্ষে পাঠদান বন্ধ করে দেওয়া হয়েছে। পাঠদান অব্যাহত রাখতে টিনের ঘর নির্মানের নির্দেশ দিয়েছি।’আরও পড়ুনঃ নলছিটির ভাঙ্গা সেতু জনগণের ভোগান্তিজেলা প্রাথমিক শিক্ষা অফিসার মোঃ নাসিরউদ্দিন বলেন, ‘ক্ষতিগ্রস্ত বিদ্যালয়টি আমি পরিদর্শন করেছি। শিক্ষাদান অব্যাহত রাখতে প্রয়োজনীয় ব্যবস্থা গ্রহনের নির্দেশ দেওয়া হয়েছে।’ইত্তেফাক/নূহু



31573,47390
আইসক্রিম কিনতে গিয়ে প্রাণ হারালো শিশু
সারাদেশ
প্রকাশ : ২০ এপ্রিল ২০১৯, ১৭:০১
ময়মনসিংহের ফুলবাড়ীয়া উপজেলার শিবগজ্ঞ-কেশরগজ্ঞ সড়কের বৈলাজান নামক স্থানে অটোভ্যান রিকশা চাপায় তানহা (৩) নামের এক শিশু ঘটনাস্থলেই নিহত হয়েছে।আজ শনিবার দুপুর ১২টায় এ ঘটনা ঘটে। নিহত শিশু আইসক্রিম কেনার জন্য সড়কের পাশে এসেছিল বলে জানা গেছে। নিহত শিশুর পরিবার ও পুলিশ জানায়, উপজেলার শুশুতি গ্রামের বাবুল মিয়ার শিশু কন্যা নানার বাড়ি বৈলাজানে বেড়াতে এসেছিল। শনিবার দুপুর ১২ টার দিকে আরেক শিশুকে নিয়ে আইসক্রিম কেনার জন্য সড়কের পাশে আসলে তানহাকে এক অটোভ্যান রিকশা চাপা দেয়। ঘটনাস্থলেই তার মৃত্যু হয়। আরও পড়ুন: ফেরদৌস-নূরকে নিয়ে মমতার সমালোচনায় মোদিফুলবাড়ীয়া থানার এস আই সাইদুর রহমান জানান, নিহত শিশুকে নিয়ে পরিবারের লোকজন হাসপাতালে এসেছিল। অভিযোগ পেলে ব্যবস্থা গ্রহণ করা হবে। ইত্তেফাক/কেকে



31574,47391
উল্লাপাড়ায় গৃহবধূকে পিটিয়ে হত্যা, স্বামী পলাতক
সারাদেশ
প্রকাশ : ২০ এপ্রিল ২০১৯, ১৭:০৩
পারিবারিক কলহের সূত্র ধরে সিরাজগঞ্জের উল্লাপাড়ায় এক গৃহবধূকে পিটিয়ে হত্যার অভিযোগ উঠেছে তার স্বামীর বিরুদ্ধে। ঘটনাটি ঘটেছে উপজেলার বাঙ্গালা ইউনিয়নের বানিয়াকৈর গ্রামে। নিহত গৃহবধূর নাম শাহনাজ পারভীন (২৬)।স্থানীয় সূত্রে জানা যায়, ওই গৃহবধূর স্বামী শুক্রবার সন্ধ্যায় পারিবারিক কলহের জেরে কথাকাটির এক পর্যায় তাকে বেদম মারপিট করে। ঘটনার কিছুক্ষণ পরে তার স্ত্রী শাহানাজ পারভীন মারা যায়। ঘটনা বেগতিক দেখে ওই গৃহবধূর স্বামীর পরিবার দ্রুত তাকে দাফন করার চেষ্টা করে।পরে খবর পেয়ে উল্লাপাড়া মডেল থানা পুলিশ ওই গৃহবধূর লাশ উদ্ধার করে ময়না তদন্তের জন্য সিরাজগঞ্জে সদর হাসপাতাল মর্গে পাঠিয়েছে। এ ঘটনায় শাহানাজের বাবা আব্দুস ছাত্তার বাদি হয়ে উল্লাপাড়া মডেল থানায় শনিবার সকালে একটি  মামলা দায়ের করে। মামলা দায়ের হওয়ার পর থেকে গৃহবধূর স্বামী সিরাজুল ইসলাম ও তার পরিবারের লোকজন পলাতক রয়েছে। আরও পড়ুনঃ রাজৈরে বিদ্যালয় ভবনের বিমের পলেস্তারা ধ্বসে ছাত্রী আহত, গাছতলায় পাঠদানজানা গেছে, সাত বছর আগে সিরাজুল ইসলামের সঙ্গে শাহানাজের বিয়ে হয়। তাদের ঘরে একটি শিশু সন্তান রয়েছে।ইত্তেফাক/নূহু



31575,47392
‘স্পিডব্রেকার দিদি’র ঘুম হারাম, চিনতে ভুল করেছি: মোদি
বিশ্ব সংবাদ
প্রকাশ : ২০ এপ্রিল ২০১৯, ১৭:০৬
লোকসভা নির্বাচনের তৃতীয় দফা ভোটের আগে ভারতের পশ্চিমবঙ্গে এসে তৃণমূলনেত্রী মমতা বন্দ্যোপাধ্যায়ের উদ্দেশে হুঙ্কার ছুড়লেন প্রধানমন্ত্রী নরেন্দ্র মোদি৷ তার দাবি, ২৩ মে লোকসভা ভোটের ফলাফল প্রকাশের পর টের পাবেন তৃণমূলনেত্রী। প্রথম দুই দফা ভোটের পর এরই তার ঘুম হারাম হয়েছে।প্রথম দফার প্রচারে এসে তৃণমূলনেত্রীকে বাংলার উন্নয়নের স্পিড ব্রেকার বলে সম্বোধন করেছিলেন মোদি ৷ শনিবারও দক্ষিণ দিনাজপুরে বুনিয়াদপুরের সভা থেকে মমতা বন্দ্যোপাধ্যায়কে কটাক্ষ করে মোদি বলেন, ‘ভোটদানের হার দেখে মমতার ঘুম উড়েছে ৷ স্পিডব্রেকার দিদির ঘুমে ব্রেক ৷ বাংলায় বিজেপিকে সর্মথনের ঢেউ উঠেছে ৷ স্পিডব্রেকার দিদি ২৩ মে-র পর বুঝবেন সন্ত্রাস তৈরির কী ফল ৷ দেশ বলছে বাংলায় বড় কিছু হবে ৷ বাংলা বিজয়ের স্বপ্ন পূরণ হবে৷ মা, মাটি মানুষের নামে ধোঁকা দিয়েছেন দিদি ৷ পুরুলিয়ায় ফের বিজেপিকর্মী খুন হলেন৷’এখানেই শেষ নয় একের পর এক ইস্যু তুলে তৃণমূলনেত্রী মমতা বন্দ্যোপাধ্যায়ের বিরুদ্ধে আক্রমণ চালিয়ে যান মোদি ৷ তিনি বলেন, ‘দিদিকে চিনতে ভুল করেছিলাম ৷ প্রধানমন্ত্রী হওয়ার পর ভুল ভাঙল ৷ দিদি বাংলার ভাল করবেন বলে ভাবতাম ৷ এখন আমি ওঁকে চিনতে পেরেছি ৷’পশ্চিমবঙ্গে সরকারি কর্মচারীদের বকেয়া ও সপ্তম বেতন কমিশন না হওয়ার ইস্যু টেনে এনে মোদির কটাক্ষ, ‘গুন্ডাদের দেওয়ার টাকা আছে দিদির কাছে, কর্মচারীদের দেওয়ার টাকা নেই ৷ সপ্তম বেতন কমিশনের সুপারিশ কার্যকর করেননি ৷ বাংলায় অত্যাচারের বিচার হবে এবার ৷’আরও পড়ুনঃ মাদ্রাসার টাকা যেত প্রশাসন ও আওয়ামী লীগ নেতাদের পকেটেনির্বাচনী প্রচারে ফেরদৌসকে আনা প্রসঙ্গে মোদি বলেন, মমতা বন্দ্যোপাধ্যায় বাংলার বদনাম করছেন৷ তার ভাষায়, ‘অন্য দেশ থেকে এসে বাংলায় প্রচার৷ বিদেশিদের এনে প্রচার চালাচ্ছেন দিদি ৷ চেয়ার বাঁচাতে সব করতে পারেন দিদি ৷ বাংলার বদনাম করছেন পিসি-ভাইপো ৷ তোষণের রাজনীতি করছেন দিদি৷ পরীক্ষায় উত্তীর্ণরা চাকরি পাচ্ছেন না ৷ ইতিহাস মমতাকে ক্ষমা করবে না ৷’ইত্তেফাক/টিএস



31576,47393
১২ তম বিবাহ বার্ষিকীতে ঐশ্বরিয়া-অভিষেক
বিনোদন
প্রকাশ : ২০ এপ্রিল ২০১৯, ১৭:১০
একজন বলিউডের সর্বকালের সেরা সুন্দরীদের অন্যতম, অন্যজনের সঙ্গে রয়েছে বংশ পরিচয়। তবে দুজনের মিলনের পথ যেমন সহজ ছিল না, তেমনই সহজ ছিল না বিবাহিত জীবনও। সব কিছু উপেক্ষা করে ১২ বছর পেরিয়ে আজ তারা বলিউডের পাওয়ার কাপল।স্ত্রী ঐশ্বরিয়া রাই বচ্চন এবং মেয়ে আরাধ্যাকে নিয়ে মালদ্বীপে বর্তমানে ছুটি কাটাচ্ছেন অভিষেক বচ্চন। তবে এই ছুটি কাটানোর বিশেষ একটি উপলক্ষ্যও রয়েছে। সমুদ্র সৈকতে রোম্যান্টিক নৈশভোজের সময় ঐশ্বর্যর একটি অসাধারণ ছবি শেয়ার করেছেন অভিষেক।আরো পড়ুন: মোদির নামে শুধু জুতা বানানোই বাকি: মমতাক্যাপশনে লিখেছেন, ‘মধু এবং চাঁদ’। আসলে এই দিনটি ছিল তাদের ১২ তম বিবাহ বার্ষিকী। একটি নীল নেকলেস এবং একটি নীল ম্যাক্সি পোশাকে ঐশ্বর্যকে অসামান্য দেখাচ্ছিল বলাই বাহুল্য।নিজের ইন্সটাগ্রাম স্টোরিতে অভিষেক তাদের ছুটি কাটানোর নানা টুকরো মুহূর্তও শেয়ার করেছেন। অন্যদিকে, ঐশ্বর্যও মালদ্বীপের নিয়ামা প্রাইভেট দ্বীপপুঞ্জের সুন্দর দৃশ্যের একটি ছবি শেয়ার করে নিয়েছেন।ইত্তেফাক/বিএএফ



31577,47394
বাংলাদেশে গ্যাস-পানির মিটার ও ফায়ার প্রিভেনশন ইকুইপমেন্ট সরবরাহ করবে উইলফার
টেক
প্রকাশ : ২০ এপ্রিল ২০১৯, ১৭:১১
গ্লোবাল ইনফরমেশন টেকনোলজি কোম্পানি 'উইলফার' এর সঙ্গে স্ট্র্যাটেজিক কো-অপারেশন চুক্তি করেছে টোয়েন্টি ওয়ান সেভেন্টি ওয়ান। সম্প্রতি চীনে উইলফার ইনফরমেশন টেকনোলজি কোম্পানি লিমিটেডের নিউ হাইটেক ইন্ডাষ্ট্রিয়াল ডেভলপমেন্ট জোনের অফিসে এই চুক্তি স্বাক্ষরিত হয়। এই চুক্তির আওতায় বাংলাদেশে গ্যাস-পানির মিটার ও ফায়ার প্রিভেনশন ইকুইপমেন্ট সরবরাহ করবে উইলফার।ওয়াসিয়ন গ্রুপ লিমিটেডের এক্সিকিউটিভ ডিরেক্টর রবার্ট তিয়ান এবং টোয়েন্টি ওয়ান সেভেন্টি ওয়ান এর ম্যানেজিং পার্টনার জিয়াউদ্দিন আদিল তাদের নিজ নিজ প্রতিষ্ঠানের পক্ষে এই চুক্তি স্বাক্ষর করেন। দুই প্রতিষ্ঠানের স্বাক্ষতির এই চুক্তি আওতায় উইলফার ইনফরমেশন টেকনোলজি কোম্পানি লিমিটেড বাংলাদেশে গ্যাস মিটার, পানির মিটার, ফায়ার প্রিভেনশন ইকুইপমেন্ট এবং কমিউনিকেশন ডিভাইসেস সরবরাহ করবে। চুক্তি অনুযায়ী, ভবিষ্যতে কোম্পানিটির বাংলাদেশে স্মার্ট সিটি তৈরির পরিকল্পনা রয়েছে। এই চুক্তি স্বাক্ষর অনুষ্ঠানে আরও উপস্থিত ছিলেন উইলফার ইনফরমেশনের সিইও ও এক্সিকিউটিভ ডিরেক্টর এমিলি লি, ওয়াসিয়ন গ্রুপ লিমিটেডের ভাইস প্রেসিডেন্ট পেম্যান আতাশিয়ান, গাউসুল আলম শাওন এবং আশরাফ আবীর।  ইত্তেফাক/জেডএইচডি



31578,47395
প্রত্যেক গ্রামে ‘আইসিটি ক্লাব’ তৈরি করা হবে:জুনাইদ আহমেদ পলক
শিক্ষা
প্রকাশ : ২০ এপ্রিল ২০১৯, ১৭:২৩
তথ্য ও যোগাযোগ প্রযুক্তি মন্ত্রণালয়ের প্রতিমন্ত্রী জুনাইদ আহমেদ পলক বলেছেন, ‘বাংলাদেশের প্রত্যেক গ্রামে আইসিটি ক্লাব তৈরি করা হবে। যেখানে শিক্ষক-শিক্ষার্থীরা ছাড়াও স্কুল ছুটির সময় ঐ গ্রামের বেকাররা কম্পিউটারের ওপর প্রশিক্ষণ নিয়ে আত্মনির্ভরশীল হতে পারবে।’শনিবার সকাল ১০টায় শাহজালাল বিজ্ঞান ও প্রযুক্তি বিশ্ববিদ্যালয়ের কেন্দ্রীয় অডিটোরিয়ামে বিশ্ববিদ্যালয়ের কম্পিউটার সায়েন্স এন্ড ইঞ্জিনিয়ারিং বিভাগ, এসডব্লিউই-আইআইসিটি ও ইলেকট্রিক্যাল এন্ড ইলেকট্রনিক্স ইঞ্জিনিয়ারিং বিভাগের উদ্দ্যোগে অনুষ্ঠিত ‘এলআইসিটি সাস্ট টিচ ফেস্ট’ এর ‘টেক টক উইথ পলক’ সেশনে প্রধান অতিথির বক্তব্য তিনি এসব কথা বলেন।এ সময় তিনি আরো বলেন, ‘বর্তমানে শিক্ষার্থীদের বাংলা, ইংরেজি, গণিতের সঙ্গে কম্পিটার প্রোগ্রামিংও শিখতে হবে। তরুণদের চাকরির ওপর নির্ভরশীল না হয়ে নিজেরাই চাকরি দিতে পারবে এমনভাবে প্রস্তুতি নিতে হবে।’অনুষ্ঠানে কথাসাহিত্যক ও গবেষক ড. মুহাম্মদ জাফর ইকবাল বর্তমান প্রজন্মের প্রতি অনেকটাই হতাশ হয়ে বলেন, ‘বর্তমান প্রজন্ম স্মার্ট ফোনের প্রতি অনেকটাই আসক্ত হয়ে পড়েছে। যেটা খুব ক্ষতিকর।’অনুষ্ঠানের আহ্বায়ক কম্পিউটার সায়েন্স এন্ড ইঞ্জিনিয়ারিং বিভাগের বিভাগীয় প্রধান অধ্যাপক ড. মো. জহিরুল ইসলামের সভাপতিত্বে নবনিযুক্ত কোষাধ্যক্ষ অধ্যাপক ড. আনোয়ারুল ইসলাম, স্কুল অব এপ্লায়েড সায়েন্সেস এন্ড টেকনোলজির  ডীন অধ্যাপক ড. মুকিদ মোহাম্মদ মোকাদ্দেস, ইলেকট্রিক্যাল এন্ড ইলেকট্রনিক্স ইঞ্জিনিয়ারিং (ইইই) বিভাগের প্রধান সহকারী অধ্যাপক আরিফ আহাম্মদ, ফেস্টের যুগ্ম আহ্বায়ক সহকারী অধ্যাপক মো. সাইফুল ইসলাম খান, সহকারী অধ্যাপক আসিফ মো. সামির প্রমুখ উপস্থিত ছিলেন।উল্লেখ্য, দুই দিনব্যাপী আয়োজিত এ অনুষ্ঠানে বাংলাদেশের ৫৪টি সরকারি বেসরকারি বিশ্ববিদ্যালয়গুলোর ২০০টি দলের অন্তত ১০০০ প্রতিযোগী প্রোগ্রামিং, সফটওয়্যারসহ পাঁচটি প্রতিযোগিতায় অংশ নেয়। যেখানে বাংলাদেশ প্রকৌশল বিশ্ববিদ্যালয়, ঢাকা বিশ্ববিদ্যালয়, জাহাঙ্গীরনগর বিশ্ববিদ্যালয়, ইসলামিক ইউনিভার্সিটি অব টেকনোলজিসহ মোট ৫৪টি বিশ্ববিদ্যালয় অংশ নেয়।আরও পড়ুনঃ উল্লাপাড়ায় গৃহবধূকে পিটিয়ে হত্যা, স্বামী পলাতকতন্মধ্যে আন্তঃবিশ্ববিদ্যালয় প্রোগ্রামিং প্রতিযোগিতায় ১৬০টি দল, হ্যাকাথনে  ৩৬ টি দল, রোবোটিক্সে মেইজ সলভারে ১২টি দল ও রোবোফাইটে ১৬টি দল প্রতিযোগিতা করে।ইত্তেফাক/নূহু



31579,47396
কানাডিয়ান ইউনিভার্সিটিতে 'শারাফাত চৌধুরী মেরিট স্কলারশিপ' পেলেন ৬৫ শিক্ষার্থী
শিক্ষা
প্রকাশ : ২০ এপ্রিল ২০১৯, ১৭:২৪
কানাডিয়ান ইউনিভার্সিটি অব বাংলাদেশে অনুষ্ঠিত হয়েছে শারাফাত চৌধুরী মেরিট স্কলারশিপ ও সনদ প্রদান অনুষ্ঠান। আজ শনিবার রাজধানীর বনানীতে ইউনিভার্সিটির অডিটোরিয়ামে আয়োজিত অনুষ্ঠানে ৬৫ জন শিক্ষার্থীকে শারাফাত চৌধুরী ফাউন্ডেশন থেকে মেরিট স্কলারশিপ দেওয়া হয়েছে। দেশের উচ্চ শিক্ষা প্রসারের লক্ষ্যে প্রতিষ্ঠার পর থেকে এখন পর্যন্ত ১৫৪৭ শিক্ষার্থীকে প্রায় সাড়ে ১৩ কোটি টাকা স্কলারশিপ প্রদান করেছে কানাডিয়ান বিশ্ববিদ্যালয়।স্কলারশিপ ও সনদ প্রদান অনুষ্ঠানে প্রধান অতিথি হিসেবে উপস্থিত ছিলেন প্রধানমন্ত্রীর কার্যালয়ের সচিব সাজ্জাদুল হাসান। আরও উপস্থিত ছিলেন বাংলাদেশে নিযুক্ত কানাডার হাইকমিশনার বেনোয়া প্রিফন্টেইন (His Excellency Benoit Préfontaine)। অনুষ্ঠানে সভাপতিত্ব করেন কানাডিয়ান ইউনিভার্সিটি অফ বাংলাদেশের প্রতিষ্ঠাতা ও বোর্ড অব ট্রাস্টি এর চেয়ারম্যান ড. চৌধুরী নাফিজ শারাফাত।প্রধানমন্ত্রীর কার্যালয়ের সচিব সাজ্জাদুল হাসান বলেন, স্বল্প সময়ের মধ্যেই কানাডিয়ান ইউনিভার্সিটি অব বাংলাদেশের অনেক অগ্রগতি হয়েছে। এ সময় তিনি গত ১০ বছরে দেশের শিক্ষা ব্যবস্থার উন্নতি ও অগ্রগতির কথা তুলে ধরেন। পাশাপাশি জাতি গঠনে স্কলারশিপ প্রাপ্ত শিক্ষার্থীদের সৎ ও যোগ্য নাগরিক হওয়ার আহ্বান জানান তিনি।কানাডার হাইকমিশনার বেনোয়া প্রিফন্টেইন বলেন, এ বিশ্ববিদ্যালয় আন্তর্জাতিক বিভিন্ন বিশ্ববিদ্যালয়ে ক্রেডিট ট্রান্সফারের সুবিধাসহ, দেশের নামী কোম্পানিরগুলোর সঙ্গে চাকরির সমঝোতা ও ছাত্র-ছাত্রীদের পর্যাপ্ত বৃত্তি প্রদানের মধ্য দিয়ে বাংলাদেশে আন্তর্জাতিক মানের শিক্ষা প্রদান করছে।আরও পড়ুন: আইসক্রিম কিনতে গিয়ে প্রাণ হারালো শিশুঅনুষ্ঠানে অন্যান্যদের মধ্যে উপস্থিত ছিলেন বিশ্ববিদ্যালয়ের নির্বাহী চেয়ারম্যান শাহনুল হাসান খান, উপাচার্য অধ্যাপক ড. মো. মাহফুজুল ইসলাম, উপ-উপাচার্য অধ্যাপক ড. নজরুল ইসলাম, কোষাধ্যক্ষ শেখ মোজাফফর হোসেন, ডিন, ভারপ্রাপ্ত রেজিস্ট্রার, বিভিন্ন বিভাগের প্রধান, অন্যান্য শিক্ষক, কর্মকর্তা-কর্মচারী ও বৃত্তি প্রাপ্ত মেধাবী শিক্ষার্থী ও অভিভাবকরা।ইত্তেফাক/কেকে



