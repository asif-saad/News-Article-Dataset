648148,663965
শান্তিপূর্ণভাবে পূজা সম্পন্ন হোক, সেটাই আমরা চাই: প্রধানমন্ত্রী
জাতীয়
প্রকাশ : ২২ অক্টোবর ২০২৩, ১৫:৩৪
শান্তিপূর্ণভাবে পূজা সম্পন্ন হোক, সেটাই আমরা চাই বলে জানিয়েছেন প্রধানমন্ত্রী শেখ হাসিনা। তিনি বলেন, সুরা কাফেরুনে স্পষ্ট বলা আছে লাকুম দ্বীনুকুম ওয়ালিয়া দ্বীন। অর্থাৎ যার যার ধর্ম সে সে পালন করবে। কাজেই কেউ কারও ওপর হস্তক্ষেপ করবে না।
রোববার (২২ অক্টোবর) দুপুরে শারদীয় দুর্গাপূজা উপলক্ষে ঢাকেশ্বরী জাতীয় মন্দিরে পূজামণ্ডপে ভক্তদের সঙ্গে শুভেচ্ছা বিনিময় অনুষ্ঠানে তিনি এ কথা বলেন।
প্রধানমন্ত্রী বলেন, আমরা আছি। আমাদের আইন-শৃঙ্খলা রক্ষাকারী বাহিনী থেকে শুরু করে আমাদের সংগঠনের সকল নেতাকর্মী প্রত্যেকেই পাশে থাকবে। কোনো রকম ঘটনা যাতে না ঘটতে পারে সেদিকে আমরা সতর্ক থাকব।




পূজা শান্তিপূর্ণভাবে হচ্ছে উল্লেখ করে তিনি বলেন, ৭৫-েএর পর বাংলাদেশকে অসাম্প্রদায়িক চেতনা থেকে দূরে সরিয়ে নিয়ে গিয়েছিল। হিন্দু সম্প্রদায়ের ওপর অনেক অত্যাচার নির্যাতন হয়েছে। ’৯২, ২০০১ ও তার আগে বার বার আঘাত এসেছে। কিন্তু আওয়ামী লীগ সবসময় আপনাদের পাশে ছিল, পাশে আছে। আমাদের আইন-শৃঙ্খলা বাহিনীর সবার আন্তরিকতার সঙ্গে কাজ করে যাচ্ছে। আমি বলব, আমাদের যতটুকু করার আমি করেছি।




সব ধর্ম-বর্ণের মানুষ সমান অধিকার ভোগ করবে উল্লেখ করে শেখ হাসিনা বলেন, আপনারা শান্তিপূর্ণভাবে পূজা শেষ করেন, সেটাই আমরা চাই। আইন-শৃঙ্খলা কর্মী থেকে শুরু করে আমাদের প্রত্যেক নেতারা থাকবে, যাতে কোনো ধরনের ঘটনা না ঘটতে পারে। সেদিকে আমরা সতর্ক থাকবো। আমরা চাই, আপনারা ভালোভাবে পূজা উদযাপন করেন।

tags:জাতীয়, প্রধানমন্ত্রী


648149,663966
মেসির ফেরার ম্যাচেও হারলো মায়ামি 
খেলা
প্রকাশ : ২২ অক্টোবর ২০২৩, ১৫:৪২
লিওনেল মেসির ফেরার দিনেও হারের মুখ দেখলো ইন্টার মায়ামি। রোববার (২২ অক্টোবর) শার্লট এফসির বিপক্ষে ১-০ গোলে হেরে লিগ শেষ করেছে মায়ামি। জাতীয় দলের হয়ে দুর্দান্ত পারফম্যান্সটা ক্লাবের হয়ে দেখাতে পারেননি আর্জেন্টাইন জাদুকর। ম্যাচে বেশিরভাগ সময় খোলসবন্দিই ছিলেন মেসি। 
প্রথমার্ধে শুরু থেকেই নিজেদের পায়ে বল রাখে মায়ামি। কিন্তু বারবার চেষ্টা করেও গোলের দেখা পাননি মেসিরা। তবে উল্টো ১৩ মিনিটে গোল খেয়ে বসেন তারা। পোল্যান্ডের উইঙ্গার কামিল জোজুইকের পাস থেকে গোল করে শার্লটকে এগিয়ে নেন কলম্বিয়ান তারকা কারউইন ভার্গাস। গোল হজমের পর রক্ষণভাগ শক্ত করে মায়ামি।
দ্বিতীয়ার্ধে মাঠে নেমে গোলের জন্য মরিয়া হয়ে ওঠে মায়ামি। তবে বারবার প্রতিপক্ষের সীমানায় গিয়ে ব্যর্থ হয়েছেন মেসিরা। ফলে ১-০ গোলে হেরে মাঠ ছাড়ে মায়ামি।

tags:ফুটবল, লিওনেল মেসি


648151,663968
সিরিয়ার বিমান বন্দরে ইসরায়েলের হামলা, নিহত ২
বিশ্ব সংবাদ
প্রকাশ : ২২ অক্টোবর ২০২৩, ১৬:০২
সিরিয়ার আলেপ্পো ও দামেস্ক বিমান বন্দরে ইসরায়েলের ক্ষেপণাস্ত্র হামলায় দুইজন নিহত হয়েছে। দেশটির রাষ্ট্রীয় গণমাধ্যম হামলার বিষয়টি নিশ্চিত করেছে।
সিরিয়ার আবহাওয়া অধিদপ্তর এক বিবৃতিতে বলেছে, ‘রোববার ভোরে সিরিয়ার দামেস্ক বিমানবন্দর লক্ষ্য করে ইসরায়েলি বোমাবর্ষণের ফলে অন্তত দুই শ্রমিক নিহত হয়েছে।’
যে দুই কর্মী নিহত হয়েছেন তারা আবহাওয়া বিভাগের এবং বিমানবন্দরে ছিল বলে সংস্থাটি জানিয়েছে। সিরিয়া সরকারের আবহাওয়া অধিদপ্তরের বরাত দিয়ে রয়টার্স এ তথ্য জানিয়েছে।
সিরিয়ার দামেস্ক এবং আলেপ্পো বিমানবন্দরগুলো কেবল বেসামরিক বিমান চলাচলই পরিচালনা করে না বরং সামরিক ঘাঁটিও পরিচালনা করে। এগুলো হিজবুল্লাহকে পাঠানো ইরানি অস্ত্রের ট্রানজিট পয়েন্ট বলে এক প্রতিবেদনে জানিয়েছে রয়টার্স। হিজবুল্লাহ সিরিয়া এবং লেবানন উভয় অঞ্চলেই শক্তিশালী।
রাষ্ট্রীয় গণমাধ্যমের প্রতিবেদনে বলা হয়েছে, উভয় বিমানবন্দরেই রানওয়ে ক্ষতিগ্রস্ত হয়েছে। ফলে এখানকার সমস্ত পরিষেবা বন্ধ রাখা হয়েছে। দুটি বিমানবন্দর থেকেও গত সপ্তাহে ইসরায়েলে হামলা চালানো হয়েছিল।

tags:নিহত, ইসরায়েল, হামলা, বিমানবন্দর, সিরিয়া


648152,663969
প্রধানমন্ত্রী চান, সবাই আনন্দের সঙ্গে ধর্ম পালন করুক: চিফ হুইপ
সারাদেশ
প্রকাশ : ২২ অক্টোবর ২০২৩, ১৬:০৮
জাতীয় সংসদের চিফ হুইপ ও মাদারীপুর-১ (শিবচর) আসনের সংসদ সদস্য নূর-ই-আলম চৌধুরী বলেছেন, প্রধানমন্ত্রী চান সব ধর্মের মানুষ আনন্দের সঙ্গে ধর্ম পালন করুক।
শনিবার (২২ অক্টোবর) রাতে শিবচর সার্বজনীন রাধা গোবিন্দ জিউর মন্দিরে শারদীয়া দুর্গোৎসবের মহা সপ্তমীতে সনাতন ধর্মালম্বীদের সঙ্গে শুভেচ্ছা বিনিময়কালে এ কথা বলেন তিনি।




এর আগে বিকেলে মাদরীপুরের শিবচরের নিলখী ইউনিয়নে ইলিয়াস চৌধুরী সেতুর ভিত্তিপ্রস্তুর স্থাপন করেন তিনি।




এ সময় স্থানীয়দের সঙ্গে মতবিনিময় সভায় প্রধান অতিথির বক্তব্যে নূর-ই-আলম চৌধুরী বলেন, ‘যেই জিয়াউর রহমান বঙ্গবন্ধুকে হত্যা করেছিলো, সেই জিয়াউর রহমান যখন দেশের প্রেসিডেন্ট, ঠিক সেই সময় প্রধানন্ত্রী শেখ হাসিনা সাহস করে বাংলাদেশের মাটিতে এসেছিলেন। জনগণের পাশে দাঁড়িয়েছে। আর এখন ২১ আগস্ট গ্রেনেড হামলা-মামলায় সাজাপ্রাপ্ত আসামি তারেক জিয়া নিজের অসুস্থ মাকে (খালেদা জিয়া) দেখতে দেশে আসেন না। নিজের একমাত্র ভাই মারা যাওয়ার পর কবরটা পর্যন্ত দিতেও বাংলাদেশে আসেননি।’




তারেক রহমানকে তিনি বলেন, ‘যে নিজের পরিবারের বিপদে পাশে দাঁড়ায় না। সে জনগণের বিপদে পাশে থাকবে এ কথা দেশের মানুষ এখন আর বিশ্বাস করে না। তাই বিদেশে বসে যারা ষড়যন্ত্র করে তাদের হাত থেকে দেশেকে রক্ষা করতে হবে। আগামী নির্বাচনে ভোটে মাধ্যমে আবারও শেখ হাসিনাকে প্রধান মন্ত্রী করতে হবে।’




অনুষ্ঠানে এলজিইডির মাদারীপুরের নির্বাহী প্রকৌশলী মো আশরাফ আলীর খানের সভাপত্বিতে এসময় মাদারীপুর জেলা পরিষদের চেয়ারম্যান মুনির চৌধুরী, শিবচর উপজেলা চেয়ারম্যান আব্দুল লতিফ মোল্লা, শিবচর উপজেলা নির্বাহী কর্মকর্তা (ইউএনও) মো. রাজিবুল ইসলাম, পৌর মেয়র আওলাদ হোসেন খান, শিবচর এলজিইডির উপজেলা প্রকৌশলী কে এম রেজাউল করিম, শিবচর থানার ওসি সুব্রত গোলদারসহ আরও অনেকেই উপস্থিত ছিলেন। একইদিন চিফ হুইপ শিরুয়াইল দুর্গা মন্দির, উমেদপুর রামরায়েরকান্দি দুর্গা মন্দিরের পূজারিদের সঙ্গে শুভেচ্ছা বিনিময় করেন।
এছাড়া, দত্তপাড়ায় জেলা পরিষদ আনিছউদ্দিন চৌধুরী ডাকবাংলোর উদ্বোধন, শিরুয়াইলে ইসলামিয়া আলীম মাদ্রাসার ভবন উদ্বোধন, নিলখীর চরকামারকান্দি উচ্চ বিদ্যালয়ের নতুন ভবনের উদ্বোধন করেন চিফ হুইপ। নূর-ই-আলম চৌধুরী শারদীয় দুর্গোৎসবের মহা সপ্তমীর রাতে জনপ্রিয় কণ্ঠশিল্পী ইমরান মাহমুদের কনসার্ট উপভোগ করেন তিনি।

tags:মাদারীপুর, ধর্ম, দুর্গা, সারাদেশ, শেখ হাসিনা, প্রধানমন্ত্রী, চিফ হুইপ


648153,663970
অনুশীলনে বাংলাদেশ, আছেন সাকিব-তাসকিন 
খেলা
প্রকাশ : ২২ অক্টোবর ২০২৩, ১৬:১৭
দক্ষিণ আফ্রিকার বিপক্ষে ম্যাচকে সামনে রেখে বাংলাদেশ দল এখন মুম্বাইতে অবস্থান করছে। রোববার (২২ অক্টোবর) প্রথমবারের মতো মুম্বাইয়ের ওয়াংখেড় স্টেডিয়ামে অনুশীলন করতে নেমেছে বাংলাদেশ দল। 
স্থানীয় সময় দেড়টা থেকে অনুশীলন শুরু করে টাইগাররা। দলের মধ্যে চোট নিয়ে কিছুটা অস্বস্তি রয়েছে। শোল্ডার ব্যথায় ভুগছেন পেসার তাসকিন আহমেদ। এছাড়া ঊঁরুর চোট রয়েছে অধিনায়ক সাকিব আল হাসানের। তবে মুম্বাইতে দুইজনকে দেখা গিয়েছে ফুরফুরে মেজাজে। 
সাকিব-তাসকিনরা এদিন শুরু করেন ফুটবল অনুশীলনের মাধ্যমে। এদিন শুরু থেকেই ব্যাটিং করতে দেখা গেছে লিটন দাস, শেখ মেহেদীকে। ফিল্ডিংয়ে ঝালিয়ে নিয়েছেন মাহমুদউল্লাহ রিয়াদ-মুশফিকুর রহিমরা। তবে বল হাতে এখনো দেখা যায়নি তাসকিনকে। মঙ্গলবার দক্ষিণ আফ্রিকা ম্যাচে যে এই পেসার থাকছেন না সেটা অবশ্য বলাই যায়। 
এদিকে সাকিবের চোটের বিষয়েও নিদিষ্ট তথ্য এখনও জানা যায়নি। তবে ধারণা করা হচ্ছে আগামী ২৪ অক্টোবর দক্ষিণ আফ্রিকার বিপক্ষে ম্যাচে একাদশে ফিরতে পারেন টাইগার এই অধিনায়ক।

tags:ক্রিকেট, বাংলাদেশ ক্রিকেট দল, সাকিব আল হাসান, তাসকিন আহমেদ, বিশ্বকাপ ক্রিকেট ২০২৩


648154,663971
দুই বছরের বেশি সাজাপ্রাপ্ত ব্যক্তি নির্বাচনে অযোগ্য: হাইকোর্ট
রাজনীতি
প্রকাশ : ২২ অক্টোবর ২০২৩, ১৬:১৯
দুর্নীতি দমন কমিশনের (দুদক) দায়ের করা দুর্নীতির মামলায় দুই বছরের ওপর সাজাপ্রাপ্ত আসামি সাংবিধানিকভাবেই জাতীয় সংসদ নির্বাচনে অযোগ্য বলে মন্তব্য করে পর্যবেক্ষণ দিয়েছেন হাইকোর্ট।
হাইকোর্টের বিচারপতি মো. নজরুল ইসলাম তালুকদার ও বিচারপতি কে এম হাফিজুল আলমের সমন্বয়ে গঠিত বেঞ্চ রায়ে এমন পর্যবেক্ষণ দিয়েছেন।
এর আগের দেওয়া এক রায়ের পূর্ণাঙ্গ কপি রোববার (২২ অক্টোবর) সুপ্রিম কোর্টের ওয়েবসাইটে প্রকাশ করা হয়েছে।

tags:হাইকোর্ট, নির্বাচন


648155,663972
দুর্গোৎসবে মেতেছে পুরান ঢাকা
ধর্ম
প্রকাশ : ২২ অক্টোবর ২০২৩, ১৬:২৬
শারদীয় দুর্গোৎসবের মহা অষ্টমী আজ। পূজোর আনন্দে বর্ণিল সাজে আগেই সেজেছে মণ্ডপগুলো। মণ্ডপ থেকে ভেসে আসা ধুপের গন্ধ জানান দিচ্ছে শারদীয় দুর্গা উৎসবের সার্বজনীন আনন্দ বার্তা। মণ্ডপে-মণ্ডপে ভক্ত দর্শনার্থীদের ঢল। দেবীর চরণে প্রাণের অর্ঘ নিবেদনে আবাল-বৃদ্ধ বণিতা ঘুরছেন মণ্ডপে মণ্ডপে। ঢাক-ঢোল আর কাঁসার ঘণ্টার মূর্ছনা ও মাঙ্গলিক মন্ত্রোচ্চারণে সর্বত্র উৎসবের আমেজ।
সরেজমিনে দেখা যায়, রাজধানীর পুরান ঢাকায় অষ্টমীর দিন ভোর থেকেই সনাতন ধর্মালম্বীরা জড়ো হতে থাকেন বিভিন্ন মণ্ডপে। উপচে পড়া ভক্ত দর্শনার্থীদের ঢল মহা আনন্দ উৎসবে পরিণত হয়েছে প্রতিটি পূজা মণ্ডপে। আনন্দে মাতোয়ারা ছোট-বড় সবাই। অনেকেই প্রতিমার সঙ্গে সেলফি তোলায় ব্যস্ত। পরিবার-পরিজন নিয়ে বিভিন্ন মন্দিরের সৌন্দর্য উপভোগ করতে পেরে খুশি ভক্ত-দর্শনার্থীরা।
প্রবাহমান কালের গতিতে ও ঋতুচক্রের আর্বতে প্রতিবছরের ন্যায় এবারও শরৎ এসেছে আগমনী শান্তির বার্তা নিয়ে। আসুরিক শক্তি যখন মানবিক শক্তিকে পদদলিত করে, তখনই সর্ব শক্তিমান বিশ্ব স্রষ্টা আর্বিভূত হন ঈশ্বর রূপিণী মা দুর্গা রূপে। সেই ধরা ধামে সন্তানেরা মাকে কাছে পেয়ে হয়ে যায় আত্মহারা। সবার কণ্ঠে ধ্বনিত হয়, ‘যা দেবী সর্বভূতেষু মাতৃরূপেণ সংস্থিতা, নমস্তস্যৈ নমস্তস্যৈ নমস্তস্যৈ নমোঃ নমোঃ।’ মাতৃ পূজার এই আয়োজনকে ঘিরে সকল পূজারীরা দেশ ও জাতির মঙ্গল কামনায় পূজায় ব্রতি হয়েছেন।




রাজধানীতে সবচেয়ে বেশি পূজা উদযাপিত হয় পুরান ঢাকায়। এবার শাঁখারিবাজার, তাঁতিবাজার, লক্ষ্মীবাজার, সূত্রাপুর, শ্যামবাজার, প্যারীদাস রোড, কলতাবাজার, মুরগিটোলা, মদনমোহন দাস লেন, বাংলাবাজার গোয়ালনগর, জমিদারবাড়ী, গেণ্ডারিয়া, ডালপট্টি এলাকার অলিগলিতে পূজার আয়োজন করা হয়েছে। ভক্ত ও দর্শনার্থীদের আবেগ ও উচ্ছ্বাসের কথা জানান ইত্তেফাক অনলাইনকে।
শাঁখারিবাজারের পূজামণ্ডপে আসা দর্শনার্থী হিরণ বসু বলেন, ‘পরিবার নিয়ে সকালে এসেছে মায়ের অঞ্জলি দিতে। বাচ্চারা খুবই মজা করেছে। প্রতিবছরই এখানে আসা হয়। আশেপাশের সবগুলো পূজা মণ্ডপ ঘুরে দেখলাম। বলেন, পূজার আনন্দটা মূলত ছোটবেলায় বেশি থাকতো। এখন পরিবার, সন্তান নিয়ে ব্যস্ততা বেশি। ছোটবেলার পূজার স্মৃতি আজও মনে পড়ে। কিছু মুহূর্ত আছে যা কালক্রমে কানে বেজে ওঠে। নতুন জামাকাপড়ের আনন্দে আত্মহারা হয়ে যেতাম। নতুন জামাকাপড় যথাসাধ্য পরিপাটি করে বন্ধু-বান্ধব মিলে পূজামণ্ডপগুলোতে ঘুরে বেড়াতাম। পূজায় আমাদের বাড়িতে দুধের সন্দেশ, নারিকেলের নাড়ু বানানো হতো। নিজেদের ঘরেও খেতাম আবার পূজো বাড়িতে গেলেও খাওয়া হতো। আরতির সময় ঢাক-কাঁসরের তালে তালে নাচ হতো। সময় আসলেই অনেক দ্রুত বদলে যাচ্ছে, মাঝে মধ্যে মনে হয় এই তো সেই দিন পূজাতে আরতি করেছি। সেই সময় পূজার আনন্দটাই অন্যরকম ছিল। মায়ের কাছে ভ্রাতৃত্ববোধ যাচনা করেছি। আমরা কোনো বিদ্বেষ ও হানাহানি চাই না। ধর্মীয় সম্প্রীতির অসাম্প্রদায়িক বাংলাদেশ চাই।’
পূজো দেখতে বাবা মায়ের সঙ্গে বেড়িয়েছে সপ্তম শ্রেণির স্বর্ণা পাল। সে জানাল, ‘এদিন বাবার ছুটি। বাবা চাকরির জন্য সবসময় ছুটি পায় না। তাই এদিন যতগুলি পূজো সম্ভব দেখে ফেলব। আজ সারা রাত ঘুরব। মায়ের অঞ্জলি দিয়ে প্রসাদ খেয়েছি। খুব মজা লাগছে। এখন আশপাশের পূজা মণ্ডপ গুলো ঘুরবো।’




প্যারীদাস রোড পূজামণ্ডপে বাসন্তী ঘোষ জানান, ‘তিনি দুর্গা মায়ের কাছে প্রার্থনা করেছেন, মা যেন স্বামী-সংসারসহ সবাইকে প্রতিটি মুহূর্তে সুখে-শান্তিতে রাখেন। দেশের প্রতিটি মানুষ যেন সুখ-শান্তিতে থাকে আর মা যেনো সব সমস্যা দূর করে দেয় তার জন্য প্রার্থনা করেন।’
পুজোকে উপভোগ করতে চান তাঁতীবাজারের তরুণী সিমি বণিক। তিনি বলেন, ‘সপ্তমী থেকেই ঘুরছি। দশমী পর্যন্ত ঘুরব। বিয়ের পর এবারই প্রথম পুজোয় ঘোরা। তাই উদ্দীপনা একটু বেশিই। এবারের আয়োজন সব মিলিয়ে খুব ভালো হয়েছে। অন্যবার দুর্গা পূজা বাবার বাড়ির সবার সঙ্গে কাটাতাম, এইবার শ্বশুরবাড়িতে। মায়ের কাছে প্রার্থনা করি এ বছর যেন সবার ভালো কাটে।’
শাঁখারিবাজারের সংঘমিত্র পূজা কমিটির পুরোহিত বলেন, ‘ষষ্ঠীর দিনে বোধনের মধ্য দিয়ে মা দুর্গা মর্ত্যলোকে আগমন করেন। সেদিন থেকে মা পাঁচ দিন, মানে বিজয়া দশমী পর্যন্ত অবস্থান করেন। এই সময়ে তিনি ধরাধামে সব অশুভ শক্তি ধ্বংস করেন। এ বছর তারা মায়ের কাছে পৃথিবীর শান্তির জন্য প্রার্থনা করেছেন। সব ধর্মবর্ণ-নির্বিশেষে যাতে একসঙ্গে সব বিভেদ ভুলে বসবাস করতে পারে, সে প্রার্থনা করা হয়।’




নিরাপত্তার বিষয়ে উপ-পরিদর্শক সুত্রাপুর থানা ডিএমপি (এসআই) নাহিদুল ইসলাম বলেন, সার্বজনীন দুর্গাপূজার নিচ্ছিদ্র নিরাপত্তা ব্যবস্থা প্রদানের লক্ষে (ডিএমপি কমিশনার) নির্দেশনা মোতাবেক এবং (ওসি সুত্রাপুর) এর সার্বিক তত্বাবধানে সূত্রাপুর থানা পুলিশ নিরলসভাবে কাজ করে যাচ্ছে। সূত্রাপুর থানা এলাকায় প্রত্যেক থানা এলাকায় মণ্ডপগুলোতে সি সি ক্যামেরা/মেটাল ডিটেক্টরের মাধ্যমে সার্বক্ষণিক নিরাপত্তা ব্যবস্থা নিশ্চিত করা হচ্ছে।
উল্লেখ্য, শুক্রবার ষষ্ঠীর মধ্য দিয়ে হিন্দু ধর্মালম্বীদের এই মহোৎসবের মূল আয়োজন শুরু হয়। নানা আচার-অনুষ্ঠান ও পূজার পর মঙ্গলবার দশমী এবং দেবী বিসর্জনের মধ্য দিয়ে এই আয়োজনের শেষ হবে।

tags:রাজধানী, বিশেষ সংবাদ, পূজা


648156,663973
ডাচ-বাংলা ব্যাংকের সোয়া ১১ কোটি টাকা ছিনতাই মামলার প্রতিবেদন ২৩ নভেম্বর
রাজধানী
প্রকাশ : ২২ অক্টোবর ২০২৩, ১৬:৩৫
রাজধানীর উত্তরায় ডাচ-বাংলা ব্যাংক লিমিটেডের সোয়া ১১ কোটি টাকা ছিনতাইয়ের ঘটনায় করা মামলার তদন্ত প্রতিবেদন দাখিলের জন্য ২৩ নভেম্বর দিন ধার্য করেছেন আদালত।
রোববার (২২ অক্টোবর) এ মামলায় তদন্ত প্রতিবেদন দাখিলের জন্য দিন ধার্য ছিল। এদিন মামলার তদন্ত কর্মকর্তা প্রতিবেদন দাখিল না করায় ঢাকার মেট্রোপলিটন ম্যাজিস্ট্রেট শান্ত ইসলাম মল্লিক প্রতিবেদন দাখিলের জন্য নতুন তারিখ ধার্য করেন।
উল্লেখ্য, গত ৯ মার্চ রাজধানীর উত্তরা থেকে বেসরকারি ডাচ-বাংলা ব্যাংকের টাকা বহনকারী গাড়ি থেকে প্রায় সোয়া ১১ কোটি টাকা ছিনতাই হয়। এ ঘটনায় মানি প্ল্যান্ট লিঙ্ক প্রাইভেট লিমিটেডের পরিচালক আলমগীর হোসের বাদী হয়ে তুরাগ থানায় মামলা করেন। এ মামলায় গ্রেপ্তার পর ১২ আসামি বিভিন্ন সময়ে আদালতে দায় স্বীকার করে জবানবন্দি দেন।

tags:আইন আদালত, ব্যাংক, ডাকাত


648157,663974
অসুস্থ চন্ডিকা হাথুরুসিংহে
খেলা
প্রকাশ : ২২ অক্টোবর ২০২৩, ১৬:৫৪
দক্ষিণ আফ্রিকার বিপক্ষে ম্যাচকে সামনে রেখে বাংলাদেশ দল এখন মুম্বাইতে অবস্থান করছে। রোববার (২২ অক্টোবর) প্রথমবারের মতো মুম্বাইয়ের ওয়াংখেড় স্টেডিয়ামে অনুশীলন করতে নেমেছে বাংলাদেশ দল। তবে অনুশীলনে দলের সঙ্গে ছিলেন না প্রধান কোচ চন্ডিকা হাথুরুসিংহ।
স্থানীয় সময় দেড়টা থেকে অনুশীলন শুরু করে টাইগাররা। দলের মধ্যে চোট নিয়ে কিছুটা অস্বস্তি রয়েছে। শোল্ডার ব্যথায় ভুগছেন পেসার তাসকিন আহমেদ। এছাড়া ঊঁরুর চোট রয়েছে অধিনায়ক সাকিব আল হাসানের। তবে মুম্বাইতে দুইজনকে দেখা গিয়েছে ফুরফুরে মেজাজে। অনুশীলনের কোথাও ছিলেন না হাথুরুসিংহে। পরে জানা গেছে, শারীরিক অসুস্থতার কারণে ওয়াংখেড়েতে নেই টাইগারদের প্রধান এই কোচ।
পরবর্তীতে টিম অপারেশন্স ম্যানেজার রাবিদ ইমাম নিশ্চিত করেছেন তার না থাকার কারণ। তবে ঠিক কি শারীরিক সমস্যায় ভুগছেন টাইগার হেড কোচ তা জানা যায়নি। আপাতত হোটেলেই বিশ্রাম কাটাচ্ছেন হাথুরুসিংহে।
প্রধান কোচ না থাকায় এদিন সহকারী কোচ নিক পোথাসের তত্ত্বাবধানে অনুশীলন করছে বাংলাদেশ দল। প্রধান কোচ না এলেও ছিলেন বাকি সব কোচিং স্টাফ। সাকিব-তাসকিনরা এদিন শুরু করেন ফুটবল অনুশীলনের মাধ্যমে। এদিন শুরু থেকেই ব্যাটিং করতে দেখা গেছে লিটন দাস, শেখ মেহেদীকে। ফিল্ডিংয়ে ঝালিয়ে নিয়েছেন মাহমুদউল্লাহ রিয়াদ-মুশফিকুর রহিমরা। তবে বল হাতে এখনো দেখা যায়নি তাসকিনকে।

tags:ক্রিকেট, বাংলাদেশ ক্রিকেট দল, বিশ্বকাপ ক্রিকেট ২০২৩


648158,663975
দিনে-দুপুরে ঢাকা এলিভেটেড এক্সপ্রেসওয়েতে র‌্যাব পরিচয়ে ৪৮ লাখ টাকা ডাকাতি, গ্রেপ্তার ৭
রাজধানী
প্রকাশ : ২২ অক্টোবর ২০২৩, ১৬:৫৫
ঢাকা দ্রুতগতির উড়ালসড়কে (ঢাকা এলিভেটেড এক্সপ্রেসওয়ে) র‍্যাব পরিচয়ে ডাকাতির অভিযোগে সাত ব্যক্তিকে গ্রেপ্তার করা হয়েছে। গ্রেপ্তার ব্যক্তিরা হলেন মো. সবুজ মিয়া ওরফে শ্যামল (৩৯), মো. সাহারুল ইসলাম ওরফে সাগর (২৩), আবু ইউসুফ (৪১), দিদার ওরফে দিদার মুন্সী (৩৫), মো. ফেরদৌস ওয়াহীদ (৩৫), মো. আলামিন দুয়ারী ওলফে দিপু (৪২) ও মো. দাউদ হোসেন মোল্যা (৩৯)। 
গতকাল শনিবার ঢাকা ও পটুয়াখালীতে অভিযান চালিয়ে এই সাত ব্যক্তিকে গ্রেপ্তার করা হয় বলে জানিয়েছে ঢাকা মহানগর পুলিশের (ডিএমপি) গোয়েন্দা বিভাগ (ডিবি)। 




ডিবি বলছে, গ্রেপ্তার ব্যক্তিদের কাছ থেকে প্রাইভেট কার, র‍্যাব লেখা জ্যাকেট, হ্যান্ডকাপ, খেলনা পিস্তল, ওয়ারলেস সেট, মুঠোফোন, ২৩ লাখ ৮৫ হাজার টাকা ও ডাকাতির টাকায় কেনা ২৩ ভরি স্বর্ণালংকার উদ্ধার করা হয়েছে।
ঢাকা এলিভেটেড এক্সপ্রেসওয়েতে র‍্যাব পরিচয়ে ডাকাতির ঘটনায় সাত ব্যক্তিকে গ্রেপ্তার বিষয়ে বিস্তারিত জানাতে আজ রোববার (২২ অক্টোবর) ডিএমপির মিডিয়া সেন্টারে সংবাদ সম্মেলন করে ডিবি।
সংবাদ সম্মেলনে ডিএমপির ডিবির প্রধান মোহাম্মদ হারুন অর রশীদ বলেন, ১০ অক্টোবর বিকেলে ঢাকা এলিভেটেড এক্সপ্রেসওয়েতে র‍্যাব পরিচয়ে ডাকাতির ঘটনাটি ঘটে।




ঘটনা সম্পর্কে হারুন অর রশীদ বলেন, ১০ অক্টোবর মাদার টেক্সটাইল নামের একটি কোম্পানির দুই কর্মকর্তা অনিমেশ চন্দ্র সাহা ও মো. শাহজাহান মিয়া আল-আরাফা ইসলামী ব্যাংকের উত্তরা মডেল টাউন শাখায় যান। তারা কোম্পানির অ্যাকাউন্ট থেকে ৮৩ লাখ ৫০ হাজার টাকা তোলেন। ব্যাংকে বসেই তারা পাওনাদার মো. রাজনকে ৩৫ লাখ ৫০ হাজার টাকা বুঝিয়ে দেন। বাকি ৪৮ লাখ টাকা নিয়ে তাঁরা কোম্পানির প্রাইভেট কারে করে রওনা দেন। প্রাইভেট কারটি ঢাকা এলিভেটেড এক্সপ্রেসওয়ে দিয়ে খিলক্ষেত প্রাইম ডেন্টাল কলেজ বরাবর এলে পেছন থেকে আরেকটি প্রাইভেট কার এসে গতিরোধ করে। মেরুন রঙের গাড়িটি থেকে র‍্যাব লেখা জ্যাকেটধারী কয়েক ব্যক্তি নামেন। তারা র‍্যাবের পরিচয় দিয়ে বলেন, কোম্পানির লোকদের কাছে অবৈধ অস্ত্র আছে। তারা কোম্পানির কর্মকর্তা অনিমেশ ও শাহজাহানকে ভয় দেখান। তাদের হাতে হাতকড়া লাগিয়ে চোখ বেঁধে ফেলেন। পরে তারা কোম্পানির কর্মকর্তা অনিমেশ, শাহজাহান ও চালক আবুল বাশারকে নিয়ে ২৫ মিনিট বিভিন্ন স্থানে ঘোরেন। ৩০০ ফিট সড়কের বোয়ালিয়া ব্রিজের ওপর তাঁদের নামিয়ে দিয়ে তাঁরা টাকা নিয়ে কাঞ্চন ব্রিজের দিকে চলে যান।




হারুন অর রশীদ বলেন, এই ডাকাতির ঘটনায় তাঁরা সিসি ক্যামেরার ফুটেজ বিশ্লেষণ করে সাতজনকে গ্রেপ্তার করেন। গ্রেপ্তার ব্যক্তিদের বিরুদ্ধে ১৫ জেলায় ডাকাতির মামলায় আছে। তাঁরা আগেও গ্রেপ্তার হয়েছিলেন। পরে জামিনে বেরিয়ে আবার ডাকাতিসহ বিভিন্ন অপরাধে জড়ান।

tags:রাজধানী, অপরাধ, পুলিশ, র‌্যাব


648159,663976
ছাত্রলীগের কমিটিকে ঘিরে উত্তপ্ত রাজশাহী বিশ্ববিদ্যালয়
ক্যাম্পাস
প্রকাশ : ২২ অক্টোবর ২০২৩, ১৬:৫৬
প্রায় সাত বছর পর রাজশাহী বিশ্ববিদ্যালয় শাখা ছাত্রলীগের ৩৯ সদস্য বিশিষ্ট আংশিক কমিটি ঘোষণা করেছে কেন্দ্রীয় ছাত্রলীগ। এই কমিটিকে অবাঞ্ছিত ঘোষণা করে বিক্ষোভ, মিছিল, শোডাউন, ভাংচুর ও হতাহতের ঘটনা ঘটিয়েছেন পদবঞ্চিত নেতারা। 
রোববার (২২ অক্টোবর) সকাল ১০টা থেকে কেন্দ্রীয় গ্রন্থাগারের পেছনে দলীয় ট্রেন্টে অবস্থান নেন পদবঞ্চিত নেতারা। এ সময় তারা সভাপতি ও সম্পাদককে ক্যাম্পাসে অবাঞ্ছিত ঘোষণা করেন এবং বিশ্ববিদ্যালয়ে প্রবেশ না করার হুশিয়ারি দেন।
ছাত্রলীগ সূত্রে জানা গেছে, সভাপতি মোস্তাফিজুর রহমান বাবু ও সাধারণ সম্পাদক আসাদুল্লা-হিল-গালিবের অনুসারীদের রুম থেকে বের না হওয়ার নির্দেশ দেওয়া হয়েছে।

রাবি ছাত্রলীগ সাধারণ সম্পাদকের কক্ষ ভাংচুর 

বেলা সাড়ে ১২টার দিকে সভাপতি মোস্তাফিজুর রহমান বাবুর অনুসারী সন্দেহে বিশ্ববিদ্যালয়ের পরিবহন মার্কেটে একজনকে মারধর ও মোটরসাইকেল ভাঙচুর করেন পদবঞ্চিত নেতা ও তাদের কর্মীরা।
পদবঞ্চিত নেতারা বলেন, এই কমিটি বিলুপ্ত ঘোষণা না করা পর্যন্ত বর্তমান কমিটিকে ক্যাম্পাসে অবস্থান নিতে দেওয়া হবে না।
তাদের অভিযোগ, এই কমিটি অছাত্র, বিতর্কিত, বিবাহিত, নিষ্ক্রিয়দের দিয়ে গঠিত এবং এ কমিটির মাধ্যমে স্বচ্ছ, সক্রিয় ও ত্যাগীদের সাথে রসিকতা করা হয়েছে। 
বেলা সাড়ে ১১ টার দিকে নেতা–কর্মীদের নিয়ে মাদার বখশ হলে যান বিদায়ী কমিটির কাজী আমিনুল ইসলাম, নতুন কমিটির সহসভাপতি শাহিনুল ইসলাম সরকার ও তাওহিদুল ইসলাম এবং কেন্দ্রীয় ছাত্রলীগের সাবেক সদস্য সাকিবুল হাসান। তারা ওই হলের ২১৫ নম্বর কক্ষ ও ওই কক্ষের দুই পাশের ২টি কক্ষে ভাঙচুর চালান। ২১৫ নম্বর কক্ষে থাকেন বর্তমান কমিটির সাধারণ সম্পাদক আসাদুল্লা হিল গালিব। এ সময় তারা কক্ষের দরজা, জানালা ও গাছের টব ভেঙে হল ত্যাগ করেন। 

ঢাবির নতুন উপাচার্যের নেতৃত্বে মুজিব দেখলেন পাঁচশতাধিক শিক্ষক

আশানুরূপ পদ না পওয়া বর্তমান কমিটির সহ-সভাপতি শাহিনুল ইসলাম সরকার ডন বলেন, বর্তমান কমিটি সম্পূর্ণ বিতর্কিত। অছাত্র, ইন্টারপাস ও বিতর্কিতদের নিয়ে এই কমিটি গঠিত হয়েছে। সভাপতি বাবু ৬ মাস আগে রাজনীতিতে এসেছে। নেতা হয়েছে। সাধারণ সম্পাদক গালিব বিবাহিত, ইন্টারপাস ও বিতর্কিত। রাজাকারের নাতিও এই কমিটিতে আছে। আমরা এই কমিটিকে অবাঞ্ছিত ঘোষণা করেছি। তাদের ক্যাম্পাসে ঢুকতে দেওয়া হবে না।  রাজশাহী বিশ্ববিদ্যালয়ে ওরা আসতে পারবে না। 
গত কমিটির সহ-সভাপতি কাজী আমিনুল হক লিংকন বলেন, ৩৪ দিন যাচাই-বাছাই করে যে কমিটি দিয়েছে তা মেনে নেওয়ার মত না। সকল পোস্ট বিতর্কিতদের দিয়ে করা হয়েছে। সম্মেলন হওয়ার ২ দিন আগেও বাবু প্রার্থী ছিল না। সে সেলুনে চুল কাটার ব্যবসা করত। তাকে বিশ্ববিদ্যালয়ের সভাপতি করা হয়েছে। সাধারণ সম্পাদক গালিব ইন্টার পাস। ৩, ৪ বছর পড়াশুনা করে পাস করতে পারেনি। বিবাহিত। তার পরিবারের ৮ জন বিএনপি-জামায়াতের রাজনীতির সাথে জড়িত। গত কমিটিতে যে সহ-সভাপতি এখন ৭ বছর পর সে আবার সহ-সভাপতি। এটা মেনে নেওয়া যায় না। এই কমিটি হাস্যকর। এটা আমাদের সাথে রসিকতা করা হয়েছে। তারা সংগঠন শেষ করে দিয়েছে। আমরা এই সম্পূর্ন কমিটি অবাঞ্ছিত ঘোষণা করছি।

ইউআইইউ’র নতুন উপাচার্য অধ্যাপক ড. আবুল কাশেম মিয়া

বর্তমান কমিটির সহ-সভাপতি তাওহীদুল ইসলাম দুর্জয় বলেন, গত নভেম্বরে সম্মেলন হলে বাবু সেখানে কোন প্রার্থীই ছিল না।  সে সময়ে সেলুনের ব্যবসা করতো। কিছুদিন আগে সে রাজনীতিতে এসেছে। সাধারণ সম্পাদক গালিব অছাত্র, বিতর্কিত। এই কমিটিতে পিএইচডি এমফিল শিক্ষার্থীরা আছেন। তাদের নেতা কিভাবে ইন্টারপাস হয়?
রাবি ছাত্রলীগের নতুন কমিটির সভাপতি মোস্তাফিজুর রহমান বাবু এ বিষয়ে বলেন, কেন্দ্রীয় ছাত্রলীগের সভাপতি-সাধারণ সম্পাদক ও মেয়র খায়রুজ্জামান লিটন চিন্তা-ভাবনা করেই এ কমিটি দিয়েছেন। যারা এ কমিটিকে অবাঞ্ছিত ঘোষণা করেছে তাদের ব্যক্তি স্বার্থ রয়েছে। নতুন এই কমিটিকে বিশ্ববিদ্যায়ের সব স্তরের শিক্ষক ও শিক্ষার্থীরা স্বাগত জানিয়েছেন। আমাদের সংগঠনের কতিপয় ছাত্রনেতা ও কর্মী কমিটিকে বিতর্কিত করার চেষ্টা করছেন। এতে ক্যাম্পাসে কোনো ধরনের বিশৃঙ্খলা সৃষ্টি হলে আমরা প্রতিহত করব।

tags:রাজশাহী বিশ্ববিদ্যালয়


648160,663977
‘বিএনপির মহাসমাবেশে রাস্তা বন্ধ করে দেবেন নাকি অন্য কিছু করবেন’
জাতীয়
প্রকাশ : ২২ অক্টোবর ২০২৩, ১৬:৫৭
আগামী ২৮ অক্টোবর রাজধানীতে বিএনপির মহাসমাবেশ ঘিরে সরকার কী পদক্ষেপ নেবে সে বিষয়ে স্বরাষ্ট্রমন্ত্রী আসাদুজ্জামান খান কামালের কাছে জানতে চেয়েছেন ঢাকায় নিযুক্ত মার্কিন রাষ্ট্রদূত পিটার হাস। জবাবে মন্ত্রী বলেন, আমরা মনে করি, তারা যে রাজনৈতিক এজেন্ডা দিয়েছেন, তারা শান্তিপূর্ণভাবে করবেন।
রোববার (২২ অক্টোবর) সচিবালয়ে স্বরাষ্ট্রমন্ত্রীর সঙ্গে বৈঠক করেন ঢাকায় নিযুক্ত মার্কিন রাষ্ট্রদূত পিটার হাস। বৈঠকের পর মন্ত্রী সাংবাদিকদের এ কথা বলেন।
স্বরাষ্ট্রমন্ত্রী বলেন, বৈঠকে তিনি (মার্কিন রাষ্ট্রদূত) জানতে চেয়েছেন- বিএনপি যে একটি বিরাট কর্মসূচি দিয়েছে, সেখানে অনেক লোক নিয়ে আসবে। সরকার রাস্তাঘাট বন্ধ করে দেবে কি না, কিংবা অন্য কিছু করবেন কি না। আমরা বলেছি- ওই ধরনের কোনো প্রোগ্রাম আমাদের নেই। আমরা মনে করি, তারা যে রাজনৈতিক এজেন্ডা দিয়েছেন, তারা শান্তিপূর্ণভাবে করবেন। কর্মসূচি যদি তারা শান্তিপূর্ণভাবে পালন করেন, তবে আমাদের কিছু বলার নেই।
সমাবেশে যেন কোনো সহিংসতা না হয় সেদিকে খেয়াল রাখতে হবে উল্লেখ করে মন্ত্রী বলেন, সাধারণ মানুষ যেন কোনো হয়রানির শিকার না হয় সেদিকে খেয়াল রাখতে হবে। ঢাকার বাইরে থেকে ২৮ তারিখ যদি দশ লাখ লোক আসে তাহলে কতটা যানজট হবে বুঝতেই পারছেন। তবে পুলিশ ধৈর্যের সঙ্গে সব পরিস্থিতি মোকাবিলা করবে।
একটি রাজনৈতিক দলের নির্দিষ্ট কর্মসূচির বিষয়ে জানতে চাওয়া কূটনৈতিক শিষ্টাচারের ভেতরে পড়ে কি না জানতে চাইলে মন্ত্রী বলেন, এই প্রশ্ন আমি আপনাদের কাছে করতে চাই। আমার কথা হচ্ছে, তিনি এসেছেন। তিনি একটি রাষ্ট্রের রাষ্ট্রদূত, তিনি প্রশ্ন জিজ্ঞাসা করেছেন, আমরা তাকে উত্তর দিয়েছি। এটা করতে পারে কী পারে না সেটা আমার দেখার বিষয় না। সেটা আমাদের পররাষ্ট্রমন্ত্রী আছেন, পররাষ্ট্র মন্ত্রণালয় আছে।
পিটার হাসের রোহিঙ্গা ইস্যুতেও কথা হয়েছে জানিয়ে আসাদুজ্জামান খান কামাল বলেন, রোহিঙ্গাদের অন্য দেশে নিয়ে যাওয়া যায় কিনা সে বিষয়েও কথা বলেছেন। আমরাও বিষয়টি সমর্থন করেছি।

tags:আওয়ামী লীগ, বিএনপি, স্বরাষ্ট্রমন্ত্রী, জাতীয়, রাজনীতি, মার্কিন রাষ্ট্রদূত


648161,663978
শারদীয় ভোজনের সাত-সতেরো
লাইফস্টাইল
প্রকাশ : ২২ অক্টোবর ২০২৩, ১৭:০২
দুর্গা পূজা শুধুই পূজা নয় এটি হলো উৎসব। উৎসব মানেই নানান খাবার দাবার এর ধুম পড়ে। শুরু হয় খাবার নিয়ে নানান আয়োজন। সাত সতেরো খাবারের আয়োজনে মেতে উঠে বাড়ি থেকে শুরু করে পূজা মণ্ডপ পর্যন্ত। 
সাধারণ খাবার দাবারের থেকে দুর্গাপূজার খাবার দাবারে থাকে বেশ কিছু ভিন্নতা। বেশ অন্য ধরনের খাবার তৈরি করা হয় দুর্গাপূজার সময়। বেশিরভাগ সময় নিরামিষ খাবারকেই প্রাধান্য দেওয়া হয়। তবে এর মানে এই না যে কেউ আমিষ খেতে পারবে না। তবে বিশেষ করে ষষ্ঠী থেকে নবমী পর্যন্ত নিরামিষ খাওয়ায় নিয়ম রয়েছে। 
এই উৎসবকে কেন্দ্র করে বাড়িতে কিংবা পূজা মন্ডপে একটা লিস্ট করা হয় কোন দিন কোন সময় কি কি খাবার দাবার দেওয়া হবে। বাকি কি কি খাবার দাবারের আয়োজন করা হবে। তবে পুজোর সবচেয়ে কমন খাবার হচ্ছে মিষ্টি জাতীয় খাবার।




কেমন হবে পুজোর দিনের খাবার গুলো বলুন তো? আগে থেকে কি কোন পূর্ব পরিকল্পনা আছে তবে না থাকলে তা করে ফেলাই ভালো: 
সকালের দিকে দই, চিড়া, মুড়ি,মিষ্টি, খই, নারিকেল এইসব দিয়ে একত্রে একটি খাবার তৈরি করে পরিবেশন করা যেতে পারে। এছাড়াও লুচি, বুটের ডাল সাথে পাঁচ তরকারি সাথে নানা রকমের হালুয়া এ ধরনের খাবার গুলো হালকার মধ্যে সকালের জন্য বেশ ভালো একটা নাস্তা হতে পারে। তবে অনেকে পূজার সময় মন্ডপে সকালের প্রসাদ গ্রহণ করে থাকে সেই ক্ষেত্রে তাদের নাস্তার পরিকল্পনাটা ভিন্ন থাকে। এছাড়াও পূজাকে কেন্দ্র করে নানা রকম ফল, পাঁচ মিষ্টি ও  হরেক রকম সন্দেশ খাওয়ার প্রচলন রয়েছে।
দুপুরের ভোজে নানা ধরনের আয়োজন করা হয়। বিশেষ করে সবজি পোলাও ও লাভরা খিচুড়ি সবচেয়ে জনপ্রিয় দুর্গাপূজা মধ্যাহ্ন ভোজ হিসাবে। বাসন্তি পোলাও সাথে সয়াবিনের তরকারি খুব জনপ্রিয় দুর্গাপূজার মধ্যাহ্ন ভোজের সময়। এছাড়াও খিরসা, পায়েশ  এই ধরনের মিষ্টি জাতীয় খাবারের আয়োজন করা হয়ে থাকে। দুর্গাপূজার সময় মূলত মধ্যাহ্ন ভোজকে প্রাধান্য দেওয়া হয়। এই সময় চেষ্টা করা হয় একটু ভিন্ন ধরনের সুস্বাদু কোন খাবার তৈরি করার।




রাতের দিকে একটু হালকা খাবারের আয়োজন করাই ভালো। তবে পূজার সময় রাতে যেহেতু বাইরে বেশ অনেকটা সময় ঘোরাঘুরি করা হয় অনেকেরই পরিকল্পনা থাকে রাতের খাবারটা বাইরে খাওয়ার বিশেষ করে নবমীর রাত থেকে জম্পেশ বিরিয়ানি খাওয়ার হয়ে থাকে বাঙালি। তবে বিভিন্ন মন্ডপের আশেপাশের দেখা যায় নানা ধরনের পুরি,সিঙ্গারা, ফুচকা, আইসক্রিম এই ধরনের নানা রকম স্টল নিয়ে বসার জন্য। তাই রাতে ঘোরাঘুরির ক্ষেত্রে মানুষের এই ধরনের খাবার গুলোই বেশি খাওয়া হয়ে থাকে।
দশমীর খাবারের ক্ষেত্রে একটু ভিন্নতা আসে। বেশিরভাগ হিন্দুদেরই দশমীর দিন ইলিশ মাছ খাওয়ার একটি নিয়ম রয়েছে। তাই সেই প্রথাকে কেন্দ্র করে দশমীর দিন বেশিরভাগ বাসায় ইলিশ মাছ রান্না করা হয়ে থাকে। এছাড়াও সবারই সাথে মিষ্টি মুখের মাধ্যমে বিজয় দশমী উদযাপন করা হয়ে থাকে। অনেকের কাছে বিজয়া দশমী মানেই লাড্ডু খাওয়া।  মতিচুর লাড্ডু, ঘি এর লাড্ডু,তেলের লাড্ডু, বাদামের লাড্ডু,তিলের লাড্ডু  নানা ধরনের লাড্ডুর সমাহার দেখা যায়।
এই যে খাবারের এত সুন্দর, সুস্বাদু ও সুগন্ধময় আয়োজন শুধু করলেই হবে সেগুলোকে ঠিকমতো সাজাতে হবে না! তাই সাজানোর জন্য অবশ্যই ডাইনিং টাকে খুব সুন্দর পরিচ্ছন্ন এবং রঙিন করে তুলতে হবে।  কারণ পূজার সময় ঘরে যদি রঙিন আমেজ না থাকে ঠিক পূজা পূজা মনে হয় না। এছাড়াও চেষ্টা করতে হবে ঘরে যাতে এই সময় কাঁচা ফুল থাকে কিংবা খাবার পরিবেশনার সময় আশেপাশে যাতে কাঁচা ফুল দিয়ে টেবিলটির সাজানো যায়। সেই বিষয়টি মাথায় রাখতে হবে এবং এই সময় স্টিল, তামা, কাশার বাসন কুশন ব্যবহার করলেই পূজার সৌন্দর্য আরো দ্বিগুণ হারে।

tags:পূজা, জীবনযাপন, খাবার


648162,663979
থাই লটারির নামে প্রবাসীদের সঙ্গে প্রতারণা, হাতিয়ে নিচ্ছে কোটি কোটি টাকা 
সারাদেশ
প্রকাশ : ২২ অক্টোবর ২০২৩, ১৭:১৮
বিদেশে অবস্থানরত প্রবাসী বাঙালিদের থাই লটারী পাইয়ে দেওয়ার নাম করে প্রতারণা করে কোটি কোটি টাকা হাতিয়ে নিচ্ছে একটি প্রতারক চক্র। নীলফামারীর কিশোরগঞ্জ উপজেলার বিভিন্ন ইউনিয়নের সক্রিয় প্রতারক চক্রের সদস্যরা অন্যের এনআইডি কার্ড ব্যবহার করে ভুয়া ফেসবুক আইডি, ভুয়া ইমো, হোয়াটসঅ্যাপ, বিকাশ, রকেট, উপায় ও ভুয়া নগদ নম্বর ব্যবহার করে হুন্ডির মাধ্যমে প্রতিদিন কোটি কোটি টাকা হাতিয়ে নিচ্ছে। এতে করে প্রতারণার ফাঁদে পড়ে একদিকে যেমন নিঃস্ব হচ্ছে প্রবাসী বাঙালিরা অপরদিকে হুন্ডির মাধ্যমে টাকার লেনদেন হওয়ার কারণে সরকার মোটা অংকের রাজস্ব থেকে বঞ্চিত হচ্ছে। উপজেলা আইন-শৃঙ্খলার মিটিংয়ে বিভিন্ন ইউনিয়নের চেয়ারম্যানরা থাই গেমের নামে প্রতারণার মাধ্যমে প্রবাসীদের অর্থ আত্মসাৎকারীদের ধরে আইনের আওতায় আনার দাবি জানিয়ে আসলেও প্রশাসন কোনো ব্যাবস্থা না নেওয়ার কারণে প্রতারক চক্রের সদস্যরা আরও বেশি সক্রিয় হয়ে উঠেছেন।



 অনুসন্ধানে জানা গেছে, থাই জুয়া চক্রের সদস্যরা প্রথমে একটি স্মার্ট ফোনের মাধ্যমে ভুয়া ফেসবুক আইডি ও ইমো আইডি খোলে। পরবর্তীতে ফেসবুক আইডিতে বুস্ট মেরে (ডলার রিচার্জ করে ইন্টারনেট কানেকসন নিয়ে থাকেন। পরবর্তীতে ওই প্রতারক চক্রটি ফেসবুকে থাইল্যান্ডের লটারির বিভিন্ন চমকপ্রদ বিজ্ঞাপণ দিয়ে একটি পোস্ট দেয়। ওই পোস্টে বলা হয় প্রবাসী বাঙালি ভাইয়েরা আপনারা খুব কম সময়ের মধ্যে থাই লটারি পেয়ে কোটি কোটি টাকার মালিক হতে পারবেন। এমন চমকপ্রদ বিজ্ঞাপণের মাধ্যমে প্রতারক চক্রের সদস্যরা ইমো নম্বর দিয়ে প্রবাসীদের ওই নম্বরের সঙ্গে সংযুক্ত হতে বলেন। 




নাম প্রকাশ না করার শর্তে থাই প্রতারক চক্রের এক সদস্য বলেন, আমরা যে ইমো নম্বর দিয়ে থাকি প্রবাসী বাঙালিরা কোনোভাবেই বুঝতে পারবে না এটি বাংলাদেশের নম্বর। তারা জানবে ওই ইমো নম্বরটি থাইল্যান্ডের। প্রতারক চক্রের সদস্যরা নিজেকে থাইল্যান্ডের লটারি অফিসের সদস্য পরিচয় দিয়ে প্রথমে তাদের সঙ্গে বন্ধুত্বের সম্পর্ক তৈরি করে ওই প্রবাসীকে থাই লটারির টিকেট কাটতে বলে। এবং আগেই টিকিটের নম্বর দেওয়ার নাম করে প্রবাসীদের কাছ থেকে মোটা অংকের টাকা দাবি করে। 
ওই সদস্য আরও বলেন, অনেক সদস্য প্রবাসীদের ভুয়া চেক তৈরি করে দিয়ে বলে ভাই আপনি এক কোটি রিয়াল পুরস্কার পেয়েছেন। চেক পাস করাতে ২০ হাজার কিংবা ৫০ হাজার রিয়াল দিবে হবে। পরবর্তীতে ওই প্রবাসী বিকাশ, নগদ ও রকেটের মাধ্যমে ওই টাকা দিয়ে থাকেন। এভাবে প্রতারণা করে প্রতারক চক্রের সদস্যরা কোটি কোটি টাকার মালিক হয়েছেন।



 সরেজমিনে উপজেলার নিতাই ইউনিয়নের ডাংগাপাড়া, নিতাই হাটখোলা, কাচারীপাড়া, বাহাগিলি ইউনিয়নের নয়ানখাল, উত্তর দুরাকুটি পশ্চিমপাড়াসহ ৯টি ইউনিয়নের উঠতি বয়সের হাজার হাজার নারী ও পুরুষ ওই প্রতারক চক্রের সক্রিয় সদস্য বনে গেছেন। তারা দিন রাত গোপন স্থানে মোবাইলের ইমো ও হোয়াটসঅ্যাপ ব্যবহার করে প্রতিদিন প্রতারণার মাধ্যমে টাকা হাতিয়ে নিয়ে প্রবাসীদের নিঃস্ব করে দিচ্ছেন।



 বাহাগিলি ইউনিয়নের চেয়ারম্যান সুজাউদ্দোলা লিপটন বলেন, কিশোরগঞ্জ উপজেলার ৯টি ইউনিয়নের প্রতারক চক্রের হাজার হাজার সদস্যরা দিনরাত প্রবাসী বাঙালিদের নিঃস্ব করে দিচ্ছে। আমরা বিষয়টি বার বার উপজেলা আইন-শৃঙ্খলার মাসিক মিটিংয়ে অবগত করলেও কোনো কাজ হচ্ছে না। পুটিমারী ইউনিয়নের চেয়ারম্যান আবু সায়েম লিটন বলেন, থাই জুয়ারী ও প্রতারক চক্রের সদস্যেরা প্রবাসী বাঙালিদের কাছ থেকে প্রতারণা করে তাদের কষ্টের ইনকাম করা টাকা হাতিয়ে নিয়ে নতুন নতুন বাইক কিনছে। নতুন ছাদঢালাই বাড়ি করছে। তাদের দাপটে আমরা দিশেহারা হয়ে পড়েছি। অন্যদিকে প্রবাসী বাঙালিরা সহায় সম্বল হারিয়ে প্রবাসে হাহাকার করে বেড়াচ্ছে। অপরদিকে সরকার হারাচ্ছে মোটা অংকের রাজস্ব।



 কিশোরগঞ্জ থানার ওসি তদন্ত শরীফ আহম্মেদ বলেন, সুনিদিষ্টি অভিযোগ পেলে অব্যশই ওই প্রতারকদের গ্রেপ্তার করে আইনের আওতায় নিয়ে আসা হবে। উপজেলা নির্বাহী অফিসার নুর-ই আলম সিদ্দিকী বলেন, যারা যারা প্রতারণার মাধ্যমে প্রবাসী বাঙালিদের সঙ্গে প্রতারণা করে তাদের সর্বশান্ত করছে তাদের তালিকা করে দ্রুত আইনের আওতায় নিয়ে আসা হবে।

tags:নীলফামারী, কিশোরগঞ্জ


648163,663980
পূজার চার পদ 
লাইফস্টাইল
প্রকাশ : ২২ অক্টোবর ২০২৩, ১০:১৭
পূজা মানেই জম্পেশ পেটপূজো। পাতে হরেক পদের ভিড়ে মিষ্টি না হলে তো চলেই না। রইলো স্মৃতি সাহার পূজার চার পদ। 
সন্দেশ




 
উপকরণদুধ ১ লিটার, চিনি ১ কাপ, ঘি ২ চা চামচ, সন্দেশের ছাঁচ। 
প্রণালীদুধ অল্প আঁচে অনবরত নাড়তে হবে। শুকিয়ে ক্ষীর হয়ে এলে চিনি দিন। অনবরত নাড়তে হবে অল্প আঁচে। না হলে রং লালচে হয়ে যাবে। খুব কম আঁচে নেড়ে ক্ষীর আঠালো হলে কড়াই নামিয়ে নিন। ছাঁচে ঘি মেখে ক্ষীর অল্প করে নিয়ে ছাঁচে রেখে আঙ্গুলের সাহায্যে চেপে চেপে ডিজাইন করে তুলে নিন। ব্যাস, তৈরি মজাদার সন্দেশ। 
নারকেল নাড়ু উপকরণনারকেল কোড়া ৩ কাপ, পাকের গুঁড় ২ কাপ, এলাচ ৩ টি, ঘি ১ চা চামচ। 
প্রণালীপ্রথমেই নারকেল কুড়িয়ে নিন। গুঁড় কুচি করে নারকেলের সঙ্গে  খুব ভালো করে মিশিয়ে কড়াইতে রেখে অল্প আঁচে চুলায় বসিয়ে দিন। নারকেল পানি শুকিয়ে আঠালো হয়ে এলে এলাচ গুড়ো করে মিশিয়ে নামিয়ে নিতে হবে। হাতে ঘি মেখে ছোট ছোট নাড়ু বানিয়ে নিন। তৈরি নারকেল নাড়ু। 
লুচি ও ছোলার ডাল 




লুচি উপকরণ ময়দা ৫০০ গ্রাম, নুন ২ চা চামচ, তেল হাফ লিটার, চিনি ২ চামচ, বেকিং পাউডার হাফ চা চামচ, দুধ ১ কাপ, পানি পরিমাণ মতো।
প্রণালীময়দায় নুন চিনি বেকিং পাউডার তেল দিয়ে ময়ান দিতে হবে। ঝুরঝুরে হলে একটু একটু করে দুধ দিতে হবে। কিছুটা মাখা হলে পরিমাণমতো পানি মিশিয়ে ডো তৈরি  করে নিতে হবে। ৫ মিনিট ঢেকে রেখে দিতে হবে। কড়াইতে তেল গরম করে ময়দার মিশ্রণ থেকে ছোট ছোট করে ডো নিয়ে লুচি বেলে ডুবো তেলে ভেজে তুলতে হবে সোনালী রং করে। ব্যাস, তৈরি লুচি। 
ছোলার ডাল
উপকরণছোলা ৫০০ গ্রাম, নারকেল কোড়া আধা কাপ, ঘি আধা কাপ, আদাকুচি ১ চা চামচ, মৌরি ১ চামচ, কিশমিশ ১০/১২ টা, জিরা আদা বাটা ১ টেবিল চামচ, নুন হলুদ পরিমাণ মতো, তেল ১ টেবিল চামচ, ধনেপাতা কুচি সামান্য। 
প্রণালীছোলার ডাল ভাল করে ধুয়ে আধাঘণ্টা ভিজিয়ে রাখতে হবে। তারপর কুকারে ৪ টা সিটি দিয়ে নামিয়ে নিতে হবে। কড়াতে তেল দিয়ে তেজপাতা, আদাকুচি,মৌরি ফোড়ন দিয়ে নারকেল কোড়া দিতে হবে। একটু বাদামি হলে ডাল দিতে হবে। কাঁচামরিচ দিতে হবে। অল্প পানি দিয়ে ডাল ফুটতে দিতে হবে। ডাল একটু ঘন হয়ে এলে ঘি দিতে হবে। চিনি কিশমিশ দিয়ে একটু নেড়ে নামিয়ে ওপরে ধনেপাতা কুচি কাঁচা মরিচ সাজিয়ে পরিবেশন করুন। 
নারকেল সাজ




উপকরণকোড়ানো নারকেল ২ টা, চিনি ১ বাটি, গুড়াদুধ আধ বাটি, ময়দা আধ বাটি, এলাচ ২ টা, ঘি আধা বাটি, তেল ১ বাটি, ছাঁচ দুটো। 
প্রণালীনারকেল কোরা ও চিনি একত্রে হাতে কিছুক্ষণ মিশিয়ে নিতে হবে। এবার কড়াতে নারকেল কোড়া রেখে অল্প আঁচে জ্বাল দিতে হবে। আঠালো হয়ে এলে গুড়াদুধ  দিয়ে নাড়তে হবে। এবার ময়দা দিয়ে নাড়তে হবে। মাখামাখা হলে এলাচ গুড়ো ছড়িয়ে নামিয়ে ঠাণ্ডা করে নিতে হবে। ছাঁচে ঘি মেখে অল্প নারকেল রেখে সাজ করে তুলে নিতে হবে। এবার তেল ও ঘি অল্প পরিমাণ দিয়ে সাজ গুলো ভেজে নিতে হবে। তৈরি হয়ে গেলো নারকেল সাজ।

tags:রেসিপি


648164,663981
দেশ থেকে ভারতে বাংলাদেশের নেটে লেগ স্পিনার   
খেলা
প্রকাশ : ২২ অক্টোবর ২০২৩, ১৭:২৭
দক্ষিণ আফ্রিকার বিপক্ষে ম্যাচকে সামনে রেখে বাংলাদেশ দল এখন মুম্বাইতে অবস্থান করছে। রোববার (২২ অক্টোবর) প্রথমবারের মতো মুম্বাইয়ের ওয়াংখেড় স্টেডিয়ামে অনুশীলন করতে নেমেছে বাংলাদেশ দল। তবে বিশ্বকাপের অনুশীলন জার্সি থেকে ভিন্ন জার্সি পরা তরুণকে নামতে দেখা গিয়েছে। মুম্বাইতে দলের অনুশীলনে যোগ দিয়েছেন বয়সভিত্তিক দলের লেগ স্পিনার ওয়াসি সিদ্দিকি।
টিম ম্যানেজমেন্ট সূত্রে জানা গেছে, গত পরশু মুম্বাই আসেন ওয়াসি। স্কুল ক্রিকেট থেকে উঠে আসা এই লেগি কিছু ম্যাচ খেলেছেন অনূর্ধ্ব-১৯ দলের হয়ে। এবার তার জন্য শেখার বড় সুযোগ। বিশ্বকাপের মতন আসরে দলের সঙ্গে থাকবেন, অনুশীলন করবেন। বড় মঞ্চের অভিজ্ঞতা নিশ্চিতভাবেই শাণিত করার সুযোগ দেবে তাকে।
আজ বাংলাদেশের নেটে শুরু থেকেই তাকে বল করতে দেখা যায়। স্পিন বোলিং কোচ রঙ্গনা হেরাথ তার ভুল ত্রুটি ধরিয়ে দিচ্ছিলেন। লিটন দাস, তানজিম হাসান তামিম, মাহমুদউল্লাহ রিয়াদকে বল করার পর সাকিব আল হাসানকেও বল করেন তিনি। কিছু খারাপ বল করলেও কয়েকটি বলে ব্যাটারদের পরাস্তও করতে দেখা যায় তাকে। 

tags:ক্রিকেট, বাংলাদেশ ক্রিকেট দল, ওয়ানডে, বিশ্বকাপ ক্রিকেট ২০২৩


648165,663982
নানা আয়োজনের মধ্য দিয়ে নোয়াখালীতে নিরাপদ সড়ক দিবস পালিত
অন্যান্য
প্রকাশ : ২২ অক্টোবর ২০২৩, ১৩:২৯
‘আইন মেনে সড়কে চলি, স্মার্ট বাংলাদেশ গড়ে তুলি’ এই প্রতিপাদ্য নিয়ে সমাবেশ, বর্ণাঢ্য র‌্যালি ও আলোচনা সভার মধ্য দিয়ে নোয়াখালীতে জাতীয় নিরাপদ সড়ক দিবস-২০২৩ পালিত হয়েছে। দিবসটি উপলক্ষে রবিবার (২২ অক্টোবর) সকাল থেকে নানা কর্মসূচি পালন করে সংশ্লিষ্ট কর্তৃপক্ষ।
অনুষ্ঠানে প্রধান অতিথি হিসাবে উপস্থিত ছিলেন জনাব দেওয়ান মাহবুবুর রহমান, জেলা প্রশাসক, নোয়াখালী; বিশেষ অতিথি হিসেবে উপস্থিত ছিলেন নোয়াখালী জেলার সহকারী পুলিশ সুপার জনাব মো: মোর্তাহিন বিল্লাহ,  সিভিল সার্জন জনাব ডা. মাসুম ইফতেখার। উক্ত অনুষ্ঠানে সভাপতিত্ব করেন অতিরিক্ত জেলা ম্যাজিস্ট্রেট জনাব তামান্না মাহমুদ। উক্ত অনুষ্ঠানের সঞ্চালনার করেন সহকারী কমিশনার ও এক্সিকিউটিভ ম্যাজিস্ট্রেট জনাব কে এইচ তাসফিকুর রহমান। 
অনুষ্ঠানে আরো উপস্থিত ছিলেন বিআরটিএ, সহকারী পরিচালক (ইঞ্জিনিয়ারিং) জনাব আবদুল্লাহ আল মামুন, মোটরযান পরিদর্শক জনাব মাহবুব রাব্বানী, সহকারী রাজস্ব কর্মকর্তা জনাব সুজিত রায় আরো উপস্থিত ছিলেন সরকারের বিভিন্ন পদমর্যাদার পদস্থ কর্মকর্তাবৃন্দ, সরকারী বেসরকারি প্রতিষ্ঠানের প্রতিনিধি, মালিক ও শ্রমিক সংগঠনের প্রতিনিধি, বিশিষ্ট রাজনৈতিক ব্যক্তিত্ব ও গণমাধ্যমকর্মীগণ। 
এসময় বিআরটিএ, সহকারী পরিচালক (ইঞ্জিনিয়ারিং), জনাব আবদুল্লাহ আল মামুন বলেন- এ দিবসকে যথাযোগ্য মার্যাদায় সাফল্য মণ্ডিত করার জন্য বর্তমান সরকার, জেলা প্রশাসন, বিআরটিএ, সড়ক ও জনপথ, জেলা পুলিশ, হাইওয়ে পুলিশ এবং সড়ক পরিবহনের সম্মানিত মালিক শ্রমিকবৃন্দ স্ব স্ব অধিক্ষেত্র থেকে নিরলস পরিশ্রম করে যাচ্ছেন। আশা করছি ভবিষ্যৎ প্রজন্ম এ দিবসের তাৎপর্য সম্পর্কে অধিকতর সচেতন হবে এবং এ থেকে দীক্ষা অর্জন করে সড়ক দুর্ঘটনা  হ্রাসকল্পে গুরুত্বপূর্ণ ভূমিকা রাখতে সক্ষম হবে।




সড়ক ও জনপথ বিভাগের নিবার্হী প্রকৌশলী জনাব মো: শাকিরুল ইসলাম বলেন, সর্তকর্তার, সচেতনতা ও উন্নয়ন কর্মকান্ডকে অব্যহত রেখে  নোয়াখালী জেলার চলমান সড়ক ও মহাসড়কের কাজ শেষ হলে সড়ক দুঘর্টনা আরো হ্রাস পাবে।
নোয়াখালী জেলার সহকারী পুলিশ সুপার জনাব মো: মোর্তাহিন বিল্লাহ বলেন-একটি অঙ্গীকার, একটি নির্দেশনা সেটি হচ্ছে আইন যথাযথ ভাবে মেনে চলা। ড্রাইভিং পেশা ব্যবসা নয় সেবা। পরিবহন সেক্টরের স্ব স্ব স্টকে হোল্ডারের সমন্বয়ে প্রশিক্ষণের আওতায় আনলে সড়ক দুর্ঘটনার অনেকাংশে হ্রাস পাবে।
নোয়াখালী জেলার জেলা প্রশাসক, জনাব দেওয়ান মাহবুবুর রহমান বলেন, সবার প্রতি একটি নির্দেশনা যথাযথ ভাবে আইন মেনে চলা। সবার দৃষ্টিভঙ্গি পাল্টাতে হবে। নোয়াখালী শহরের সৌন্দর্য্য বর্ধনের জন্য সড়কের মাঝ খানে ডিভাইডারে কিছূ ছোট প্রজাতির গাছ লাগানো হয়েছে। উক্ত গাছগুলো অসেচতন পথচারী গায়ে ধাক্কা দিয়ে ভেঙ্গে ফেলছে। এ ব্যাপারে সচেতনতাসহ ট্রাফিক আইন মেনে গাড়ি চালানো ও নিদির্ষ্ঠ জায়গায় সিএনজি চালিত অটোরিক্সা, মাইক্রোবাসসহ বিভিন্ন শ্রেণীর যানবাহন পৌরসভা কর্তৃক নির্ধারিত স্থানে পাকিং করার জন্য অনুরোধ জানান।



648166,663983
তারেক রহমানের সাজা দেওয়া বিচারককে কাফনের কাপড় পাঠিয়ে হত্যার হুমকি
রাজধানী
প্রকাশ : ২২ অক্টোবর ২০২৩, ১৭:৩৯
দুর্নীতির মামলায় বিএনপির ভারপ্রাপ্ত চেয়ারম্যান তারেক রহমান ও তার স্ত্রী জোবায়দা রহমানকে সাজা দেওয়া বিচারক ঢাকার মহানগর দায়রা জজ মো. আছাদুজ্জামানকে হত্যার হুমকি দিয়ে কাফনের কাপড়সহ দুটি চিঠি পাঠানো হয়েছে। এ অভিযোগে কোতয়ালী থানায় সাধারণ ডায়েরি (জিডি) করা হয়েছে।
রোববার (২২ অক্টোবর) জিডির বিষয়টি নিশ্চিত করেন মহানগর দায়রা জজ আদালতের নাজির শাহ মো. মামুন।
শাহ মো. মামুন সাংবাদিকদের বলেন, গত ১৭ অক্টোবর বিকালে বিচারককে হত্যার হুমকি দিয়ে দুটি চিঠি পাঠানো হয়। পরে কোতয়ালী থানায় জিডি করা হয়েছে। একটি চিঠি পাঠিয়েছেন বগুড়ার শেরপুরের সাউদিয়া পার্ক সিটির জহির উদ্দিন।
তিনি বলা হয়, বাংলার যুব সমাজের আইকন তারেক রহমান ও তার স্ত্রী জোবাইদা রহমানকে নাটকীয় রায় দিয়ে সাজা প্রদান করেছে। অপেক্ষায় থাক। মাত্র ২ টুকরা কাপড় একটা তোমার নিজের জন্য, অপরটা তোমার পরিবারের। দেখি সরকার তোমাকে কতদিন রক্ষা করে। দেশপ্রেমিক।
অপর চিঠিটি পাঠিয়েছেন চট্টগ্রাম সদর থানার বরইতলীর হাতেম আলী সওদাগর। ওই চিঠিতে বলা হয়েছে, বিসমিল্লাহির রহমানির রাহীম। বাংলাদেশ জিন্দাবাদ মাননীয় ভণ্ড বিচারক মো: আছাদুজ্জামান (মহানগর দায়রা জজ), ঢাকা। আপনি অন্যায়ভাবে তারেক রহমান ও জুবাইদা রহমানকে সাজা দিয়েছেন। আপনাকে আমরা মৃত্যুদণ্ড দিলাম। অচিরেই বিচার কার্যকর করব। বাংলার যুব সমাজ।
উল্লেখ্য, গত ২ আগস্ট জ্ঞাত আয়বহির্ভূত সম্পদ অর্জন ও তথ্য গোপনের অভিযোগে বিএনপির ভারপ্রাপ্ত চেয়ারম্যান তারেক রহমানকে ৯ বছর ও তার স্ত্রী ডা. জোবায়দা রহমানকে তিন বছরের কারাদণ্ড দেন বিচারক আছাদুজ্জামান।

tags:হত্যা, জাতীয়, রাজনীতি, অভিযোগ


648167,663984
মিচেলের শতকে বড় সংগ্রহের পথে নিউজিল্যান্ড
খেলা
প্রকাশ : ২২ অক্টোবর ২০২৩, ১৭:৪৩
বিশ্বকাপের হাইভোল্টেজ ম্যাচে মাঠে নেমেছে স্বাগতিক ভারত ও নিউজিল্যান্ড। রোববার (২২ অক্টোবর) ধর্মশালায় হিমাচল প্রদেশ ক্রিকেট অ্যাসোসিয়েশন স্টেডিয়ামে টস জিতে কিউইদের ব্যাটিংয়ে পাঠান অধিনায়ক রোহিত শর্মা। ড্যারিল মিচেলের শতকে ভর করে বড় সংগ্রহের পথে আছে নিউজিল্যান্ড।  




টস হেরে ব্যাটিং করতে নেমে শুরুটা ভাল করতে পারেনি নিউজিল্যান্ড। দলীয় ১৯ রানের মাঝে দুই ওপেনারকে হারায় কিউরা। ডেভন কনওয়ে ৯ বলে শূন্য ও উইল ইয়াং ২৭ বলে ১৭ রান করে সাজঘরে ফিরে যান। এরপর ড্যারিল মিচেল ও রাচিন রবীন্দ্র মিলে ১৫৯ রানের জুটি গড়ে শুরুর চাপ সামাল দেন। দলীয় ১৭৮ রানে ৮৭ বলে ৭৫ রান করে আউট হন রাচিন রবীন্দ্র।




তার বিদায়ের পর দ্রুত ফিরে যান অধিনায়ক টম ল্যাথাম। এরপর ক্রিজে আসেন গ্লেন ফিলিপস। অন্যপ্রান্তে সাবলীল ব্যাটিংয়ে ১০০ বলে নিজের সেঞ্চুরি পূর্ণ করেন তিনি। ৪১ ওভার শেষে ৪ উইকেট হারিয়ে ২২২ রান সংগ্রহ করেছে নিউজিল্যান্ড।

tags:ক্রিকেট, নিউজিল্যান্ড ক্রিকেট দল, ভারত ক্রিকেট দল, বিশ্বকাপ ক্রিকেট ২০২৩


648168,663985
রাবি ছাত্রলীগের নতুক কমিটিকে অবাঞ্ছিত ঘোষণা, পদ বঞ্চিতদের ভাঙচুর
সারাদেশ
প্রকাশ : ২২ অক্টোবর ২০২৩, ১৭:৪৯
৭ বছর পর রাজশাহী বিশ্ববিদ্যালয় (রাবি) শাখা ছাত্রলীগের নতুন কমিটি ঘোষণা করা হয়েছে। শনিবার (২১ অক্টোবর) রাতে দলীয় ওয়েবসাইটে কেন্দ্রীয় ছাত্রলীগের সভাপতি সাদ্দাম হোসেন ও সাধারণ সম্পাদক শেখ ওয়ালী আসিফ ইনান স্বাক্ষরিত এক বিজ্ঞপ্তিতে এই কমিটি সংক্রান্ত বিজ্ঞপ্তি প্রকাশ করা হয়। 
বিজ্ঞপ্তিতে আগামী এক বছরের জন্য রাজশাহী বিশ্ববিদ্যালয় শাখা ছাত্রলীগের ৩৯ সদস্য বিশিষ্ট কমিটিতে মোস্তাফিজুর রহমান বাবুকে সভাপতি এবং আসাদুল্লাহ হিল গালিবকে সাধারণ সম্পাদক করা হয়।



 নতুন কমিটির ২০ জন সহসভাপতি হলেন মো. মেজবাহুল ইসলাম, শাহিনুল ইসলাম সরকার ডন, জাকিরুল ইসলাম জ্যাক, মো. মঈনউদ্দিন রাহাত, মো. মেহেদী হাসান মিশু, মেহেদী হাসান তায়েব, মো. মামুন শেখ, মোঃ নূর সালাম, আলতাফ সায়েম জেমস, আশিকুর রহমান আশিক, তাওহীদুল ইসলাম দুর্জয়, আল আমিন মো. তানভীর, তামান্না আক্তার তন্বী, আবুল বাশার আহম্মেদ, জান্নাতুল নাঈমা আকন্দ জানা, সামিউল আলম সোহাগ, মো. মোমিন ইসলাম, শাখাওয়াত হোসেন শাকিল, মো. জুয়েল হোসেন এবং মনু চন্দ্র মোহন দেব বর্মন। 
৮ জন যুগ্ম-সম্পাদক হলেন ভাস্কর সাহা, মো. নাঈম আলী, নিয়াজ মোর্শেদ, মো. আশিকুর রহমান অপু, আব্দুল্লাহ আল মামুন স্বদেশ, তাজরিন আহমেদ মেধা, সাদেকুল ইসলাম সাদিক এবং মো. শামীম হোসেন। 
৯ জন সাংগঠনিক সম্পাদক হলেন মো. কাব্বিরুজ্জামান রুহুল, আল মুক্তাদির তরঙ্গ, প্রিয়াংকা সেন মৌ, ইমরান হোসেন, বুলবুল জোয়ার্দার, মো. জুবায়ের হাসান, নাশরাত আর্শিয়ানা ঐশী, জাহিদ হাসান সোহাগ এবং মো. কাইয়ুম মিয়া।




এ দিকে কমিটির খবর গণমাধ্যমে প্রকাশের আগেই বিবাহিত, ড্রপ আউট, অছাত্র ও টাকার বিনিময়ে কমিটি গঠনের অভিযোগ এনে বিক্ষুব্ধ ও পদবঞ্চিত নেতারা ছাত্রলীগের নতুন কমিটির কতিপয় শীর্ষ নেতাদের অবাঞ্ছিত ঘোষণা করেছেন। 
এ ছাড়া নতুন কমিটির সাধারণ সম্পাদক আসাদুল্লাহ হিল গালিবের কক্ষও ভাঙচুর করেছে পদবঞ্চিত নেতারা। এ সময় ক্যাম্পাসে ছাত্রলীগের দলীয় টেন্টে অবস্থান নিয়ে নতুন সভাপতি ও সাধারণ সম্পাদকের বিরুদ্ধে বিভিন্ন  স্লোগান দিয়েছে পদ বঞ্চিত নেতারা। 
তাদের অভিযোগ, নতুন কমিটির সিংহভাগই বিশ্ববিদ্যালয়ের পাঠ শেষ করেছেন অনেক আগেই। ছাত্রত্ব টিকিয়ে রাখতে সান্ধ্যকালীন ও শর্ট টাইম কোর্স করছেন। এছাড়া অভিযোগ রয়েছে জাল সনদে ভর্তি, ড্রপআউট, মাদক ব্যবসাসহ সম্মেলনকে কেন্দ্র করে রাজনীতিতে সক্রিয় হওয়ারও। এ ছাড়া নতুন কমিটি ঘোষণার পর সাধারণ সম্পাদক গালিবের এক সমর্থককে বিক্ষুব্ধ ও পদবঞ্চিত কয়েকজন মিলে মারধর করেছে এবং একটি মোটরসাইকেল ভা‌ঙচুর করা হয়েছে। এ নিয়ে ছাত্রলীগের নেতা-কর্মীদের মধ্যে তীব্র উত্তেজনা বিরাজ করছে। এ বিষয়ে বর্তমান কমিটির সহসভাপতি শাহিনুল ইসলাম সরকার ডন বলেন, ইন্টার পাশ ছেলে রাজশাহী বিশ্ববিদ্যালয় ছাত্রলীগের নেতৃত্ব দিবে আমরা তা মানি না। যে ছেলেটা সম্মেলনের তারিখ ঘোষণার পর ক্যাম্পাসে রাজনীতি শুরু করেছে তাকে আমরা ছাত্রলীগের নেতৃত্বে মেনে নিতে পারি না। ছাত্রলীগের গঠনতন্ত্র অনুযায়ী কোনো বিবাহিত ছেলে ছাত্রলীগের নেতা হতে পারে না, অথচ তার সকল তথ্য প্রমাণ থাকা সত্বেও তাকে কেমনে বিশ্ববিদ্যালয় শাখা ছাত্রলীগের দায়িত্ব দেওয়া হয়। সনদ জালিয়াতির মাধ্যমে গালিব গণযোগাযোগ ও সাংবাদিকতা বিভাগে ভর্তি হয়েছে। আমরা গণমাধ্যমের কাছ থেকে জানতে পেরেছি। আমরা কেন্দ্রীয় ছাত্রলীগের এই নেতৃত্ব মানব না। বিতর্কমুক্ত কমিটি ঘোষণা করতে হবে। অন্যথায় তাদেরকে ক্যাম্পাসে ঢুকতে দিব না।




বর্তমান কমিটি গঠিত হওয়ার আগে পর্যন্ত আলোচনার কেন্দ্রবিন্দুতে থাকলেও পদ পাননি কাজি আমিনুল হক লিংকন। এ নিয়ে তীব্র অসন্তোষ প্রকাশ করে তিনি বলেন, নবগঠিত কমিটির সাধারণ সম্পাদক বিবাহিত, সে কেমন করে ছাত্রলীগের নেতৃত্বে আসে। ক্যাম্পাসের রাজনীতিতে সে নিস্ক্রিয়। অথচ সে বিশ্ববিদ্যালয় ছাত্রলীগের দায়িত্ব পেয়ে গেছে। টাকার বিনিময়ে বর্তমান কমিটি প্রদান করা হয়েছে। ক্যাম্পাসে দীর্ঘদিন ধরে রাজনীতি করে আমরা যোগ্য সম্মান পেলাম না। আমরা এই কমিটি মানি না। এ সময় অন্যদের মধ্যে নবগঠিত কমিটির সহসভাপতি তাওহিদুল ইসলাম দুর্জয়, যুগ্ন সাধারণ সম্পাদক নিয়াজ মোর্শেদ, কেন্দ্রীয় ছাত্রলীগের সাবেক সদস্য সাকিবুল হাসান বাকিসহ আরও অনেকে উপস্থিত ছিলেন।
ভুক্তভোগী ছাত্রলীগের নেতা-কর্মীরা জানান, নতুন কমিটির সভাপতি মোস্তাফিজুর রহমান বাবু বিশ্ববিদ্যালয়ের গণযোগাযোগ ও সাংবাদিকতা বিভাগের ২০১৩-১৪ শিক্ষাবর্ষের শিক্ষার্থী। তার বাড়ি জয়পুরহাট সদর উপজেলায়। ২০১৮ সালে অনার্স এবং পরের বছর মাস্টার্স শেষ করে তিনি বর্তমানে ইনস্টিটিউট অব ইংলিশ আদার ল্যাংগুয়েজের একটি শর্ট কোর্সে ভর্তি আছেন। অভিযোগ আছে তিনি দীর্ঘ সময় রাজনীতি থেকে দূরে ছিলেন। সম্মেলন ঘিরে ক্যাম্পাস রাজনীতিতে সক্রিয় হন।
নতুন কমিটির সাধারণ সম্পাদক আসাদুল্লাহ হিল গালিব আন্তর্জাতিক সম্পর্ক (আইআর) বিভাগে ২০১৪-১৫ সেশনে প্রথম বর্ষে ভর্তি হন। প্রথম বর্ষে কৃতকার্য হয়ে দ্বিতীয় বর্ষে উঠলেও দ্বিতীয় বর্ষ টপকাতে পারেননি তিনি। এক সময় আন্তর্জাতিক সম্পর্ক বিভাগ থেকে একাডেমিক সম্পর্ক ছিন্ন হয়ে যায় তার। অর্থাৎ বিশ্ববিদ্যালয়ের নিয়ম অনুযায়ী ড্রপআইট হন গালিব। তবে, বিশ্ববিদ্যালয় শাখা ছাত্রলীগের শীর্ষ পদ পেতে ঢাকার উত্তরার ১৫ নম্বর সেক্টরে অবস্থিত ‘অতীশ দীপঙ্কর বিজ্ঞান ও প্রযুক্তি বিশ্ববিদ্যালয়’ থেকে বিবিএ পাসের সনদ (রেজিস্ট্রেশন নম্বর-৭৭-০০১৩-১২৪) দেখিয়ে বিশ^বিদ্যালয়ের গণযোগাযোগ ও সাংবাদিকতা বিভাগের ২০২১-২২ শিক্ষাবর্ষে সান্ধ্যকালীন মাস্টার্স কোর্সে ভর্তি হয়েছেন।




জানা যায়, অতীশ দীপঙ্কর বিজ্ঞান ও প্রযুক্তি বিশ্ববিদ্যালয়ের পরীক্ষা নিয়ন্ত্রক মো. কামরান চৌধুরী স্বাক্ষরিত এক চিঠিতে বলা হয়েছে, গালিব ওই বিশ্ববিদ্যালয়ে পড়ালেখা করেনি। এমনকি ৭৭-০০১৩-১২৪ রেজিস্ট্রেশন নম্বরে সংশ্লিষ্ট বিশ্ববিদ্যালয়ের যে সার্টিফিকেটটি জমা দিয়ে গালিব সাংবাদিকতা বিভাগের সান্ধ্যকালীন মাস্টার্স কোর্সে ভর্তি হয়েছে সেটি সঠিক নয়। এছাড়াও গালিবের বিরুদ্ধে ক্যাম্পাসে মাদক ব্যবসার সঙ্গে জড়িত থাকার অভিযোগ রয়েছে।
এছাড়া কমিটির সহসভাপতি মো. মেজবাহুল ইসলাম বিশ্ববিদ্যালয়ের ইসলামের ইতিহাস ও সংস্কৃতি বিভাগের ২০১৫-১৬ শিক্ষাবর্ষের শিক্ষার্থী ছিলেন। তিনি ২০১৯ সালে অনার্স এবং পরের বছর মাস্টার্স শেষ করেন। এরপর ছাত্রত্ব ধরে রাখতে তিনি বিশ্ববিদ্যালয়ের ইংলিশ এন্ড আদার ল্যাংগুয়েজ এর ইংলিশ ভাষা শিক্ষা কোর্সে ভর্তি আছে বলে অভিযোগ আছে। এছাড়া তার পরিবার বিএনপি-জামায়াতপন্থি রাজনীতির সঙ্গে জড়িত বলে ক্যাস্পাসে প্রচার আছে।
সহ-সভাপতি শাহিনুল ইসলাম সরকার ডন বিশ্ববিদ্যালয়ের ফাইন্যান্স বিভাগে ভর্তি হন ২০১১-১২ শিক্ষাবর্ষে। ২০১৬ সালে অনার্স এবং ২০১৮ সালে মাস্টার্স সম্পন্ন করে ছাত্রত্ব টিকিয়ে রাখতে ইংলিশ অ্যান্ড আদার ল্যাংগুয়েজের জার্মান ভাষার শর্ট কোর্সে ভর্তি রয়েছেন তিনি।
আরেক সহসভাপতি মেহেদী হাসান মিশুও ড্রপআউট হয়ে ছাত্রত্ব হারিয়েছেন। বিশ্ববিদ্যালয়ের সমাজবিজ্ঞান বিভাগের ২০১৪-১৫ শিক্ষাবর্ষের ছাত্র ছিলেন তিনি। তার বিরুদ্ধে চাঁদাবাজি, সিট বাণিজ্য, দোকান ভাঙচুরের অভিযোগ রয়েছে। ২০১৯ সালে এক শিক্ষার্থীকে জিম্মি করে ভয়ভীতি দেখিয়ে ২০ হাজার টাকা চাঁদা দাবির অভিযোগ রয়েছে তার বিরুদ্ধে। এছাড়া কেন্দ্রীয় গ্রন্থাগারের পেছনে নাফিউল ইসলাম জীবন নামের এক শিক্ষার্থীকে মারধরের অভিযোগ রয়েছে তার বিরুদ্ধে।
সহসভাপতি আলফাত সায়েম জেমস এর নামে হলকক্ষ থেকে প্রয়োজনীয় কাগজপত্র চুরি, বরাদ্দকৃত সিটে না থাকতে দেওয়া ও প্রাণনাশের হুমকির অভিযোগ রয়েছে। এছাড়াও তার নামে সিট বাণিজ্যেও অভিযোগ রয়েছে।




ইসলামিক স্টাডিজ বিভাগের ২০১৫-১৬ সেশনের শিক্ষার্থী তাওহীদুল ইসলাম দূর্জয়। এই বিভাগ থেকে অনার্স শেষ করেছেন তিনি। কিন্তু ছাত্রত্ব ধরে রাখতে এখনো মাস্টার্স শেষ করেননি। তার বিরুদ্ধে সভাপতি ও সাধারণ সম্পাদকের বিরোধী রাজনীতি করে সাংগঠনিক দুর্বলতা তৈরির অভিযোগ রয়েছে।
তামান্না আক্তার তন্নী বিশ্ববিদ্যালয়ের চিত্রকলা প্রাচ্যকলা ও ছাঁপচিত্র বিভাগের ২০১৪-১৫ সেশনের শিক্ষার্থী। তার মাস্টার্সের পরীক্ষা শেষ হয়েছে ১৮ মাস আগে। বিশ্ববিদ্যালয়ের অনিয়মিত শিক্ষার্থী হওয়ায় তাকে নিজের দখলে রাখা সিট ছাড়ার নির্দেশ দেওয়ায় কিছুদিন আগে বিশ্ববিদ্যালয়ের রহমতুন্নেসা হলের গেটে তালা মেরে দেন এই ছাত্রলীগ নেত্রীর অনুসারীরা।
আরেক সহসভাপতি মো. মোমিন ইসলাম বিশ্ববিদ্যালয়ের সংস্কৃতি বিভাগ থেকে স্নাতকোত্তর শেষ করেছেন । তার বিরুদ্ধে বিশ্ববিদ্যালয়ের এক কর্মচারীকে পিটিয়ে টাকা ছিনিয়ে নেয়া এবং হল থেকে বৈধ শিক্ষার্থীকে বের করে দেয়ার অভিযোগ রয়েছে।
যুগ্ম সাধারণ সম্পাদক ভাস্কর সাহা বিশ্ববিদ্যালয়ের শিক্ষা ও গবেষণা ইনস্টিটিউটের শিক্ষার্থী। তার বিরুদ্ধে অর্থনীতি বিভাগের এক শিক্ষার্থীকে রুমে ডেকে গলায় ছুরি ধরে সাথে থাকা আনুমানিক ২০ হাজার টাকা ছিনিয়ে নেয়ার অভিযোগ রয়েছে। ভুক্তভোগী শিক্ষার্থী বিষয়টি বিশ্ববিদ্যালয় প্রশাসন ও সাংবাদিকদের জানাতে চাইলে তাকে রড ও স্ট্যাম্প দিয়ে বেধড়ক মারধর করা হয়। এতে ওই শিক্ষার্থীর কানের পর্দা ফেটে যায়। এরপরও এই বিষয়টি কাউকে জানালে আবরারের যে অবস্থা হয়েছে সেই অবস্থা হবে বলে হুমকি দেয়া হয়।
আরেক যুগ্ম সাধারণ সম্পাদক নাইম আলীর বিরুদ্ধে দলীয় কর্মসূচিতে না যাওয়ায় রাজশাহী বিশ্ববিদ্যালয়ের দুই শিক্ষার্থীর বিছানাপত্র নামিয়ে দেওয়ার অভিযোগ রয়েছে। এছাড়াও শিক্ষার্থী কৃষ্ণ রায়কে নির্যাতনের পর মেরে ‘শিবির’ বলে চালিয়ে দেওয়ার হুমকির ঘটনায় তদন্তে এই ছাত্রলীগ নেতার সম্পৃক্ততা পাওয়া যায়। এই ঘটনায় বিশ্ববিদ্যালয়ের শৃঙ্খলা কমিটির সভায় তার ছাত্রত্ব সাময়িক বাতিলের সুপারিশ করা হয়েছে।




সাংগঠনিক সম্পাদক নাশরাত আর্শিয়ানা ঐশি বিশ্ববিদ্যালয়ের বঙ্গমাতা শেখ ফজিলাতুন্নেসা মুজিব হলের ২৮৮ নম্বর কক্ষে থাকতেন। তবে তার নামে ডাবল সিটের কক্ষে একা থাকাসহ রাজনৈতিক প্রভাব দেখিয়ে হলের নিয়ম-নীতি না মানার অভিযোগ রয়েছে। এ ঘটনায় তার কক্ষে তালা ঝুঁলিয়ে দেয় হল প্রশাসন।
এছাড়া নতুন কমিটির বেশিরভাগই ছাত্রত্ব হারিয়ে এখন সান্ধ্যকালীন কোর্সধারী। সিট বাণিজ্য, চাঁদাবাজি, শিক্ষার্থী নির্যাতন, দলীয় কোন্দল সহ নানা অভিযোগ রয়েছে তাদের অনেকের বিরুদ্ধে।
প্রসঙ্গত, রাজশাহী বিশ্ববিদ্যালয় শাখা ছাত্রলীগের ২৬তম বার্ষিক সম্মেলন অনুষ্ঠিত হয় গত ১৮ সেপ্টেম্বর। এর আগে গতবছর ২৩ অক্টোবর বিজ্ঞপ্তির মাধ্যমে রাবি শাখা ছাত্রলীগের নতুন কমিটির জন্য জীবনবৃত্তান্ত আহবান করে কেন্দ্রীয় ছাত্রলীগ। প্রায় সপ্তাহ না যেতেই আরেক বিজ্ঞপ্তির মাধ্যমে ১২ নভেম্বর সম্মেলনের তারিখ নির্ধারণ করে কেন্দ্রীয় কমিটি। ৫ নভেম্বর পর্যন্ত ছিল পদপ্রত্যাশীদের জীবনবৃত্তান্ত জমা দেওয়ার শেষ সময়। শীর্ষ দুই পদের জন্য ৯৪ জন প্রার্থী জীবনবৃত্তান্ত জমা দেন। যার মধ্যে সভাপতি পদে ২২ জন এবং সাধারণ সম্পাদক পদে ৭২ জন সিভি জমা দেন। এর আগে ২০১৬ সালের ৮ ডিসেম্বরের ২৫তম সম্মেলনের মাধ্যমে শাখা ছাত্রলীগের কমিটি গঠন করা হয়। কমিটিতে গোলাম কিবরিয়া সভাপতি ও ফয়সাল আহমেদ রুনু সাধারণ সম্পাদক মনোনীত হন। 

tags:রাজশাহী, ছাত্রলীগ, রাবি, রাজশাহী বিশ্ববিদ্যালয়


648169,663986
সুদহার বেঁধে না দিলে ব্যাংক খাত খুঁজে পাওয়া যেত না: অর্থমন্ত্রী
বাণিজ্য
প্রকাশ : ২২ অক্টোবর ২০২৩, ১৭:৫০
অর্থমন্ত্রী আ হ ম মুস্তফা কামাল বলেছেন, ব্যাংক ঋণে সুদহার বেধে দেওয়া নিয়ে সমালোচনা হলেও আমানত ও ঋণে সুদহার ৬ ও ৯ শতাংশ করা না হলে এতদিন ব্যাংক খাত খুঁজে পাওয়া যেত না। 
আজ রোববার (২২ অক্টোবর) অর্থ মন্ত্রণালয়ের সম্মেলনে সর্বজনীন পেনশন তহবিলের বিনিয়োগ সংক্রান্ত প্রেস ব্রিফিংয়ে তিনি এসব কথা বলেন।
অর্থমন্ত্রী বলেন, বৈশ্বিক কারণেই দেশে মূল্যস্ফীতি বেড়েছে। কিন্তু তা নিয়ন্ত্রণে সরকার চেষ্টা করেছে। তবে সার্বিক পরিস্থিতিতে মূল্যস্ফীতি বৃদ্ধির ধকল আরো কিছুদিন সহ্য করতে হবে।
সংবাদ সম্মেলনে জানানো হয়, এরই মধ্যে সর্বজনীন পেনশন স্কিমে ১৫ হাজার জন চাঁদা দিয়েছেন। তাদের জমা দেওয়া চাঁদার পরিমাণ ১২ কোটি ৪৫ লাখ টাকার বেশি।
সর্বজনীন পেনশন তহবিলের ১১ কোটি ৩১ লাখ টাকা ১০ বছর মেয়াদি ট্রেজারি বন্ডে বিনিয়োগ করা হয়েছে বলেও জানান আ হ ম মুস্তফা কামাল।

tags:অর্থমন্ত্রী, ব্যাংক


648170,663987
২৮ তারিখ রাজপথ থাকবে আওয়ামী লীগের দখলে: তথ্যমন্ত্রী
জাতীয়
প্রকাশ : ২২ অক্টোবর ২০২৩, ১৭:৫৩
তথ্যমন্ত্রী ও আওয়ামী লীগের যুগ্ম সাধারণ সম্পাদক ড. হাছান মাহমুদ আগামী ২৮ অক্টোবর ঢাকায় বিএনপির সমাবেশ প্রসঙ্গে বলেছেন, ‘বিএনপির মহাসমাবেশ, ছোট সমাবেশ, মাঝারি সমাবেশ এবং তাদের হাঁটা, দৌড় বা বসা কর্মসূচি, ভবিষ্যতে হয়তো হামাগুড়ি দেওয়া কর্মসূচি আসবে -এগুলোতে আমরা কখনো চাপ অনুভব করি নাই। আমরা রাজপথের দল, আমরা রাজপথে আছি, রাজপথে থাকবো, ২৮ তারিখেও রাজপথ আওয়ামী লীগের দখলে থাকবে ইনশাআল্লাহ।’ 
রোববার (২২ অক্টোবর) দুপুরে সচিবালয়ে সাইফুল্লাহ মাহমুদ দুলালের গবেষণাপত্র ও গবেষণা গ্রন্থগুলো নিয়ে ‘স্বরব্যঞ্জন’ প্রকাশিত ‘বঙ্গবন্ধু সমগ্র’ গ্রন্থের মোড়ক উন্মোচন শেষে সাংবাদিকদের প্রশ্নের জবাব দেন তিনি। বিএনপির আগামী সমাবেশ নিয়ে কোনো চাপ অনুভূত হচ্ছে কি না সেই প্রশ্নের জবাবে তিনি এ কথা বলেন। ‘স্বরব্যঞ্জন’ প্রকাশনীর স্বত্ত্বাধিকারী ড. শিহাব শাহরিয়ার মোড়ক উন্মোচনে অংশ নেন।
বিএনপি মহাসচিবের ‘যে স্বপ্ন ও আশা নিয়ে বাংলাদেশ স্বাধীন হয়েছিল সেটা আজ ধুলায় মিশে গেছে’ মন্তব্য নিয়ে প্রশ্নের জবাবে সম্প্রচারমন্ত্রী বলেন, ‘মির্জা ফখরুল সাহেব কি আসলে বাংলাদেশের স্বপ্ন দেখেছিলেন - এটি আমার প্রশ্ন। কারণ তিনি কয়েক মাস আগে বলেছিলেন, 'পাকিস্তানই ভালো ছিল'। যিনি পাকিস্তান ভালো ছিল বলেছেন তিনি আসলে বাংলাদেশের জন্য স্বপ্ন দেখেছেন কি না সেটি বিরাট একটা প্রশ্ন। এবং আমি কারো বাবা নিয়ে কথা বলতে চাই না, কিন্তু তার বাবা পাকিস্তান সমর্থক একজন মানুষ ছিলেন, এটি দিবালোকের মতো সত্য। অর্থাৎ মির্জা ফখরুল সাহেবের বক্তব্য বলে তিনি বাংলাদেশ নিয়ে স্বপ্নটাই দেখেন নাই।’ 
তথ্যমন্ত্রী বলেন, ‘বাংলাদেশ নিয়ে যারা স্বপ্ন দেখে নাই বরং পাকিস্তানের পক্ষ অবলম্বন করেছিলো সেই সমস্ত লোকজনের সন্নিবেশ ঘটিয়ে বিএনপি গঠিত হয়েছে। এবং যে শাহ আজিজুর রহমান মুক্তিযুদ্ধ চলাকালে পাকিস্তান প্রতিনিধি দলের ডেপুটি লিডার হিসেবে জাতিসংঘে গিয়ে “পূর্ব পাকিস্তানে কোনো গণহত্যা হচ্ছে না, ভারতীয় চরেরা গন্ডগোল এবং বিশৃঙ্খলা করছে মাত্র” এই বক্তব্য দিয়েছিলেন, তাকেই জিয়াউর রহমান প্রথম প্রধানমন্ত্রী বানিয়েছিলেন।’
‘অর্থাৎ যারা দেশটাই চায়নি তাদের সন্নিবেশ ঘটিয়ে ক্ষমতার উচ্ছিষ্ট বিলিয়ে বিএনপি গঠিত হয়েছিলো’ উল্লেখ করে হাছান বলেন, ‘তার অর্থ মির্জা ফখরুলরা আসলে বাংলাদেশের কোনো স্বপ্ন দেখেন নাই। আর জাতির পিতা বঙ্গবন্ধু শেখ মুজিবুর রহমান, আমাদের পূর্বসূরি মুক্তিযোদ্ধারা, মুক্তিযুদ্ধের সংগঠকরা, যারা দেশটা রচনা করে গেছেন, তাদের চেতনার বেদীমূলে আঘাত হেনেছিল জিয়াউর রহমান এবং বিএনপি।’ 
বঙ্গবন্ধুর বায়োপিক ‘মুজিব-একটি জাতির রূপকার’ সিনেমায় জিয়াউর রহমান ঠিকভাবে চিত্রিত হননি -বিএনপির এ মন্তব্য প্রসঙ্গে প্রশ্নে তথ্য ও সম্প্রচারমন্ত্রী বলেন, ‘এটি বঙ্গবন্ধুর জীবন নিয়ে একটি বায়োপিক। বঙ্গবন্ধু কিভাবে খোকা থেকে শেখ মুজিব, শেখ মুজিব থেকে বঙ্গবন্ধু, বঙ্গবন্ধু থেকে জাতির পিতা এই ছবিটিতে সেটিই উঠে এসেছে। এই ছবি দেশে-বিদেশে ব্যাপক সাড়া জাগিয়েছে। বিদেশ থেকে আমি প্রতিদিন বহু ফোন ও এসএমএস পাই, কখন তারা ছবিটি দেখতে পাবে, কখন এটি আন্তর্জাতিকভাবে রিলিজ পাবে।’ 
হাছান মাহমুদ বলেন, ‘সিনেমাটি নিয়ে যখন মানুষের মধ্যে ব্যাপক সাড়া তখন স্বাভাবিকভাবেই বিএনপির একটু গাত্রদাহ হচ্ছে হয়তোবা। কারণ তাদের মূল নেতারা কথা না বললেও দু’একজন কথা বলেছেন, লিগ্যাল নোটিশও না কি দেওয়া হয়েছে। তবে যেগুলো ঐতিহাসিক সত্য সেগুলোই এখানে উঠে এসেছে। বঙ্গবন্ধুর হত্যাকান্ডের সাথে যে জিয়াউর রহমান যুক্ত ছিল এটা খুনীরাই দম্ভ করে যখন খুনের দায় স্বীকার করেছিলো তখন তারা বলে গেছে, সেই রেকর্ড আছে, আপনারা দেখেছেন, সামাজিক যোগাযোগ মাধ্যমেও আছে। এক যুগের বেশি সময় ধরে বিচারে খুনী এবং সাক্ষীরা সবাই জিয়াউর রহমানের সংশ্লিষ্টতার কথা স্বীকার করে গেছে। মামলা শুরু হওয়ার আগে কর্ণেল ফারুক রশীদ লন্ডনে একটি টেলিভিশনে সাক্ষাৎকারে দম্ভভরে খুনের দায় স্বীকারের সময়ও জিয়াউর রহমানের সংশ্লিষ্টতার কথা বলেছেন। ছবিতে সেই বিষয়টা পুরো আসে নাই।’ 
তথ্যমন্ত্রী বলেন, ‘বিএনপি যদি বলে থাকে যে, জিয়াউর রহমানকে সঠিকভাবে উপস্থাপন করা হয় নাই সেটি ‘টু সাম এক্সটেন্ট’ সঠিক। কারণ উনি যে পরিমাণে বঙ্গবন্ধুর খুনের সাথে যুক্ত ছিলেন ছবিতে এটা পুরো আসেই নাই।’ 
এর আগে ‘বঙ্গবন্ধু সমগ্র’ গ্রন্থের মোড়ক উন্মোচনকালে ড. হাছান মাহমুদ বলেন, ‘এই বইটি উঁচুমানের এবং এটি পড়লে বঙ্গবন্ধু সম্পর্কে অনেক কিছু জানার সুযোগ সবারই হবে। সে জন্য আমি মনে করি এই উদ্যোগটা অনেক ভালো। এ জন্য আমি লেখক ও প্রকাশককে ধন্যবাদ জানাই। বঙ্গবন্ধুকে নিয়ে দেশে-বিদেশে অনেক লেখা হয়েছে। কিন্তু অনেক ক্ষেত্রে মান রক্ষিত হয় না। বঙ্গবন্ধুকে নিয়ে যারাই লিখবেন বা লেখেন মানটা যাতে বজায় থাকে সে দিকে নজর দেওয়া প্রয়োজন বলে আমি মনে করি।’ অনুষ্ঠানে ড. শিহাব শাহরিয়ার বইটির রূপরেখা তুলে ধরেন।

tags:জাতীয়, তথ্যমন্ত্রী


648171,663988
এবার ট্রুডোর সমালোচনায় কানাডার বিরোধী দলের নেতা
বিশ্ব সংবাদ
প্রকাশ : ২২ অক্টোবর ২০২৩, ১৭:৫৪
ভারতের সঙ্গে কানাডার কূটনৈতিক বিরোধ নিয়ে এবার মুখ খুললেন দেশটির বিরোধী দল কনজারভেটিভ পার্টির নেতা। ভারতের সঙ্গে কূটনৈতিক দ্বন্দ্বে জড়ানোর জন্য তিনি প্রধানমন্ত্রী  জাস্টিন ট্রুডোর নিন্দা করেছেন। খবর এনডিটিভির।
কনজারভেটিভ পার্টির নেতা পিয়েরে পোইলিভরে বলেন, দীর্ঘ আট বছর পরে এসে তিনি আর নিজের মূল্য ধরে রাখতে পারেননি। ভারতে তাকে এখন হাসির খোরাক হিসেবে বিবেচনা করা হয়।
নেপালি মিডিয়া আউটলেট নমস্তে রেডিও টরন্টোর সঙ্গে এক সাক্ষাত্কারে পোইলিভরকে কানাডা-ভারত সম্পর্কের ‘তিক্ত পরিস্থিতি’ সম্পর্কে জিজ্ঞাসা করা হয়েছিল। এসময় তিনি বলেন, ক্ষমতায় আসার দীর্ঘ আট বছর পর এসে জাস্টিন ট্রুডো যে মূলবান নন তা প্রমাণ করেছেন। তিনি ঘরে বসে কানাডিয়ানদের একে অপরের শত্রুতে পরিণত করেছেন এবং তিনি বিদেশে আমাদের সম্পর্ক নষ্ট করেছেন। তিনি এতটাই অযোগ্য এবং পেশাদারহীন যে এখন আমরা বিশ্বের প্রতিটি বড় শক্তির সঙ্গে বড় ধরনের বিরোধের মধ্যে আছি এবং এর মধ্যে ভারতও রয়েছে।’
কানাডার আগামী নির্বাচন ২০২৫ সালে। বর্তমানে কনজারভেটিভ পার্টি কানাডিয়ানদের মধ্যে বেশ জনপ্রিয় হচ্ছে এবং জনমত জরিপ অনুযায়ী পরবর্তী প্রধানমন্ত্রী হিসেবে তিনি দিন দিন জনপ্রিয় হচ্ছেন। এমনকি তার দল ক্ষমতায় এলে তিনি ভারতের সঙ্গে সম্পর্ক পুনরুদ্ধার করার প্রতিশ্রুতিও দিয়েছেন।
পোইলিভর জোর দিয়ে বলেন, ‘ভারত সরকারের সঙ্গে আমাদের পেশাদার সম্পর্ক দরকার। ভারত পৃথিবীর বৃহত্তম গণতন্ত্র। আমাদের মতানৈক্য থাকা এবং একে অপরকে দায়বদ্ধ রাখা ভাল, তবে আমাদের একটি পেশাদার সম্পর্ক থাকতে হবে এবং আমি যখন এই দেশের (সরকার) প্রধান হব তখন  আমি সম্পর্ক পুনরুদ্ধার করব।’

tags:ভারত, কূটনৈতিক সম্পর্ক, কানাডা, জাস্টিন ট্রুডো


648172,663989
পরকীয়ার জেরে যুবক খুন: বাবা-ছেলে গ্রেপ্তার
সারাদেশ
প্রকাশ : ২২ অক্টোবর ২০২৩, ১৭:৫৮
ময়মনসিংহের গৌরীপুরে পরকীয়ার জেরে নিহত ট্রলিচালক জামাল মিয়া (৩৫) হত্যাকাণ্ডের ঘটনায় মামলা হয়েছে। রোববার (২২ অক্টোবর) নিহতের ভাই রিপন মিয়া বাদী হয়ে গৌরীপুর থানায় মামলাটি দায়ের করেন। নিহত জামাল পৌর শহরের কলাবাগান ছয়গন্ডা মহল্লার মৃত আব্দুল জলিলের ছেলে।  
মামলায় আসামি করা হয়েছে গৌরীপুর পৌর শহরের পূর্বদাপুনিয়া মহল্লার শরীফ মিয়া (৪০), তার স্ত্রী শামছুন্নাহার (৩৫) ও ছেলে সজীব মিয়া (২১)। ইতিমধ্যে পুলিশ অভিযান চালিয়ে মামলার আসামি শরীফ মিয়া ও তার ছেলে সজীব মিয়াকে গ্রেপ্তার করেছে। মামলার অপর আসামি শরীফের স্ত্রী শামছুন্নাহার পলাতক রয়েছে।
জানা গেছে, জামালের গাড়িতে সজীব কাজ করতো। পরিচয়ের সুবাদে জামাল প্রায়ই সজীবদের বাসায় যাতায়াত করতো। গত শুক্রবার রাতে জামাল পূর্বদাপুনিয়ায় শরীফদের বাসায় গেলে শরীয় ও তার ছেলে সজীব  কুপিয়ে আহত করে। পরে শনিবার ভোরে ময়মনসিংহ মেডিকেল কলেজ হাসপাতালে চিকৎসাধীন অবস্থায় তিনি মারা যান। এদিকে ঘটনার পরপরই পুলিশ অভিযান চালিয়ে শরীফ মিয়া ও তার ছেলে সজীব মিয়া ও মামুন নামে এক যুবককে আটক করে। পরে ঘটনার সঙ্গে মামুনের সম্পৃক্ততা না পাওয়ায় তাকে ছেড়ে দেওয়া হয়। গৌরীপুর পৌরসভার কাউন্সিলর জিয়াউর রহমান জিয়া বলেন, শরীফের স্ত্রীর সঙ্গে জামালের পরকীয়া সম্পর্ক ছিল। বিয়ষটি নিয়ে এলাকায় সালিস-দরবার হয়েছে। ধারণা করা হচ্ছে পরকীয়ার জের ধরেই এই হত্যাকাণ্ড সংঘটিত হয়েছে।
নিহতের ভাই রিপন মিয়া বলেন, পাওনা টাকা আদায়ের জন্য শরীফের বাড়িতে গেলে আমার ভাইকে কুপিয়ে আহত করা হয়। পরে চিকিৎসাধীন অবস্থায় তিনি মারা যান। পরকীয়ার বিষয় আমার জানা নেই। এটা বানোয়াট গল্প। 
গৌরীপুর থানার ওসি মাহমুদুল হাসান বলেন, জামাল হত্যাকাণ্ডে মামলা হয়েছে। পুলিশ ঘটনার সঙ্গে জড়িত বাবা-ছেলেকে গ্রেপ্তার করেছে। অন্য আসামিদের গ্রেপ্তারে অভিযান চলছে।

tags:হত্যা, খুন, ময়মনসিংহ


