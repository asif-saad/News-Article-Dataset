23784,39601
সাকিবকে নিয়ে মাঠে সানরাইজার্স হায়দ্রাবাদ
খেলা
প্রকাশ : ২৪ মার্চ ২০১৯, ১৬:৩৩
আইপিএলের দ্বাদশ আসরের মাঠে নেমেছে সাকিব আল হাসানের সানরাইজার্স হায়দ্রাবাদ। এবারের ইন্ডিয়ান প্রিমিয়ার লিগে বাংলাদেশ থেকে একমাত্র প্রতিনিধি হিসেবে খেলছেন বিশ্বসেরা এই অলরাউন্ডার।  রবিবার ইডেন গার্ডেনে নিজেদের প্রথম ম্যাচে টস জিতে ফিলডিং নিয়েছে নাইট রাইর্ডাস। ফলে ব্যাটিং করতে হচ্ছে সাকিবের দলকে।এদিকে চোটের কারণে অধিনায়ক কেন উইলিয়ামসনকে পাচ্ছে না সানরাইজার্স হায়দরাবাদ। তার পরিবর্তে আজ সানরাইজার্সকে নেতৃত্ব দিচ্ছেন ভুবনেশ্বর কুমার। সানরাইজার্স হায়দরাবাদ দল:ডেভিড ওয়ার্নার, জনি বেয়ারস্টো, মনীশ পান্ডে, দীপক হুডা, সাকিব আল হাসান, বিজয় শংকর, ইউসূফ পাঠান, রশিদ খান, ভুবনেশ্বর কুমার, সিদ্ধান্ত কল, সন্দীপ শর্মা।কেকেআর দল:
ক্রিস লিন, সুনীল নারিন, রবিন উথাপ্পা, শুভমন গিল, নীতিশ রানা, দীনেশ কার্তিক, আন্দ্রে রাসেল, পীযূষ চাওলা, কুলদীপ যাদব, লকি ফার্গুসন, প্রসিদ্ধ কৃষ্ণা।



23785,39602
ছেলের মুখে আঠা দিয়ে কান্না থামালেন মা!
বিশ্ব সংবাদ
প্রকাশ : ২৪ মার্চ ২০১৯, ১৬:৩৭
সন্তানের কান্নায় অতিষ্ট হয়ে তার ঠোঁট 'ফেবিকুইক' নামক আঠা দিয়ে বন্ধ করে দিলেন এক মা। শনিবার (২৩ মার্চ) ভারতের বিহার রাজ্যের চাপড়াতে এই ঘটনা ঘটে। খবর এনডিটিভির।ওই শিশুর বাবা জানান, 'কাজ শেষে বাসায় ফিরে দেখি আমার ছেলে একদম চুপ করে আছে। কিন্তু তার অস্বাভাবিক আচরণ দেখে আমি স্ত্রী শোভাকে ওর কী হয়েছে তা জিজ্ঞেস করি। সে আমাকে উত্তর দেয়, সন্তান সারাক্ষণ কান্নাকাটি করায় তার কান্না বন্ধ করতেই ঠোঁট সুপার গ্লু দিয়ে বন্ধ করে দিয়েছে সে'।আরও পড়ুন:  লোহাগড়ায় রাজমিস্ত্রির লাশ উদ্ধারএরপরই শিশুটিকে হাসপাতালে ভর্তি করা হয়। বর্তমানে শিশুটি আশঙ্কামুক্ত বলে জানিয়েছে হাসপাতাল কর্তৃপক্ষ।ইত্তেফাক/জেডএইচডি



23786,39603
মঠবাড়িয়ায় নৌকা ও স্বতন্ত্র প্রার্থীর দ্বন্দ্বে ২০ জন আহত
সারাদেশ
প্রকাশ : ২৪ মার্চ ২০১৯, ১৬:৪৭
পিরোজপুরের মঠবাড়িয়ায় নৌকার প্রার্থী এবং স্বতন্ত্র প্রার্থীর সমর্থকদের হামলা-পাল্টা হামলার ঘটনা ঘটেছে। এ ঘটনায় অন্তত ২০ জন আহত হয়েছে। আহতদের মধ্যে আওয়ামী লীগের নৌকার চেয়ারম্যান প্রার্থী হোসাইন মোশারেফ সাকু ও উপজেলা আওয়ামী লীগের সাংগঠনিক সম্পাদক ইউপি চেয়ারম্যান রিয়াজুল আলম ঝনোও রয়েছেন।হাসপাতাল ও স্থানীয় সূত্রে জানা গেছে, সদ্য সমাপ্ত সংসদ নির্বাচন নিয়ে আওয়ামী লীগের দুই গ্রুপে পূর্ব থেকে বিরোধ চলে আসছিল। এ রাজনৈতিক বিরোধকে কেন্দ্র করে চলমান উপজেলা নির্বাচনে নতুন করে বিরোধের সৃষ্টি হয়। এর জেরে শনিবার দিবাগত রাত সাড়ে ১০টার দিকে উপজেলার গুলিসাখালী বাজারে আওয়ামী লীগের নৌকা প্রতীকের নির্বাচনী গণসংযোগ চলছিলো। গণসংযোগ শেষে শহরে ফেরার পথে প্রতিপক্ষ স্বতন্ত্র বিদ্রোহী প্রার্থী রিয়াজ উদ্দিন আহমেদের (আনারস প্রতীক) সমর্থকেরা অতর্কিতে হামলা চালায়। এ সময়  প্রতিপক্ষের ধারালো অস্ত্রের কোপে আওয়ামী লীগের চেয়ারম্যান প্রার্থী হোসাইন মোশারেফ সাকু ও আওয়ামী লীগ নেতা হলতা গুলিসাখালী ইউনিয়ন পরিষদের চেয়ারম্যান রিয়াজুল আলম ঝনো এবং যুব মহিলা লীগের নেত্রী রোজিসহ ২০ জন আহত হয়।আহতদের স্থানীয় জনতা পুলিশের সহায়তায় উদ্ধার করে উপজেলা স্বাস্থ্য কমপ্লেক্সে ভর্তি করে। আহদের মধ্যে নৌকার প্রার্থী মোশারেফ সাকুুসহ পাঁচজনের অবস্থা আশংকাজনক হওয়ায় বরিশাল শেরই বাংলা মেডিকেল কলেজ হাসপাতালে স্থানান্তর করা হয়।রবিবার দুপুরে হামলার ঘটনার প্রতিবাদে নৌকা প্রতীকের পক্ষে ও স্বতন্ত্র প্রার্থী পাল্টাপাল্টি সংবাদ সম্মেলন করে একে অপরকে দায়ী করে। আওয়ামী লীগ সভাপতি পৌর মেয়র রফিউদ্দিন ফেরদৌসের বাসভবনে অনুষ্ঠিত সংবাদ সম্মেলনে তিনি লিখিত বক্তব্য পাঠ করে অভিযোগ করেন, সাবেক উপজেলা চেয়ারম্যান আশরাফুর রহমান দলীয় মনোনয়ন না পেয়ে  তার ভাই স্বতন্ত্র প্রার্থী (আনারস) রিয়াজ উদ্দিনের সমর্থকরা নির্বাচনে পরাজয় জেনে এ সন্ত্রাসী হামলা চালিয়ে নির্বাচনী পরিবেশ বিনষ্টের চেষ্টা চালাচ্ছে।অপরদিকে স্বতন্ত্র বিদ্রোহী প্রার্থী রিয়াজ উদ্দিন আহমেদ তার নির্বাচনী কার্যালয়ে পাল্টা সংবাদ সম্মেলন করে লিখিত অভিযোগে বলেন, ইউপি চেয়ারম্যান রিয়াজুল আলমের নেতৃত্বে গুলিসাখালী বাজারে তার (আনারস প্রতীক) নির্বাচনী কার্যালয় ও ইউনিয়ন ছাত্রলীগের কার্যালয় ভাঙচুর করে। তার সমর্থক ইউপি সদস্য আলাউদ্দিনকে মারধর করে। এতে স্থানীয় জনতা ক্ষিপ্ত হয়ে নৌকা প্রার্থী ও সমর্থকদের ওপর পাল্টা হামলা চালায়।আরও পড়ুনঃ লোহাগড়ায় রাজমিস্ত্রির লাশ উদ্ধারমঠবাড়িয়া থানার ভারপ্রাপ্ত কর্মকর্তা (ওসি) এম আর শওকত আনোয়ার ইসলাম বলেন, পরিস্থিতি নিয়ন্ত্রণে রয়েছে। উপজেলার সব স্থানে পুলিশি টহল জোরদার করা হয়েছে। এ ঘটনায় ৭ জনকে আটক করা হয়েছে। ইত্তেফাক/নূহু



23787,39604
পলিথিনের বিকল্প কলাপাতা
বিশ্ব সংবাদ
প্রকাশ : ২৪ মার্চ ২০১৯, ১৬:৫৭
পলিথিন ব্যাগের বিকল্প হিসেবে কলাপাতা ব্যবহার করা হচ্ছে থাইথ্যান্ডে। সস্তা ও স্বাস্থ্যসম্মত এ কলাপাতায় সাশ্রয় হচ্ছে অর্থেরও। তাই জনপ্রিয় হয়ে উঠেছে এটি। ব্যাংককসহ থাইল্যান্ডের সুপারমার্কেটগুলোতে এখন সবজিসহ নানা পণ্য কলাপাতা দিয়ে বাঁধতে দেখা যাচ্ছে।আগে থাইল্যান্ডের সুপারমার্কেটগুলোতে ফল ও সবজি প্যাকেট করা হতো প্লাস্টিক দিয়ে। একে প্লাস্টিকের অতিরিক্ত ব্যবহার বলে সমালোচনা করতেন কেউ কেউ।এখন প্লাস্টিকের ব্যবহার বন্ধে আকর্ষণীয় বিকল্প নিয়ে এসেছে থাই সুপারমার্কেটগুলো। সবজি ও ফল সুন্দরভাবে বাধা হচ্ছে কলাপাতা দিয়ে।বিষয়টি অনলাইনে আসার পর বিশ্বজুড়ে ভাইরাল হয়ে পড়ে। প্রথম দুই দিনেই ১১ হাজার বার শেয়ার হয়েছে এ ধরনের একটি পোস্ট।আরও পড়ুনঃ ২০১৯ সালেই যাত্রা মেট্রোরেলের, বয়ে আনবে নাগরিক স্বস্তিবর্তমান বিশ্বে পলিথিন ও প্লাস্টিক ব্যাগ পরিবেশের জন্য বড় হুমকি হয়ে দেখা দিয়েছে। প্রাণীরা খেয়ে ফেলছে পচন অযোগ্য পলিথিন ও প্লাস্টিক। সম্প্রতি অস্ট্রেলিয়ার সৈকতে মৃত তিমির পেটে ৪০ কেজি প্লাস্টিক পাওয়া গেছে।এ উদ্যোগের অনেকেই প্রশংসা করেছেন। তবে কেউ কেউ বলছেন, কলাপাতা দিয়ে প্লাস্টিকের ব্যবহার পুরোপুরি বন্ধ করা যাবে না।তবে একটি ভালো সূচনা হিসেবে পরিবেশবান্ধব এ উদ্যোগের প্রশংসা করছেন বেশিরভাগ মানুষ।ইত্তেফাক/টিএস



23788,39605
নাসিরনগরে সংঘর্ষে পুলিশসহ আহত শতাধিক, ৮২ রাউন্ড ফাঁকা গুলি
সারাদেশ
প্রকাশ : ২৪ মার্চ ২০১৯, ১৬:৫৭
ব্রাহ্মণবাড়িয়ার নাসিরনগরে পাওনা টাকাকে কেন্দ্র করে দুইপক্ষের সংঘর্ষে পুলিশসহ শতাধিক লোক আহত হয়েছে। সংবাদ পেয়ে নাসিরনগর থানা পুলিশ ঘটনাস্থলে পৌঁছে ৮২ রাউন্ড ফাঁকা গুলি নিক্ষেপ করে পরিস্থিতি নিয়ন্ত্রনে আনে। রবিবার সকালে উপজেলার বুড়িশ্বর ইউনিয়নের আশুরাইল গ্রামে এ ঘটনা ঘটে।পুলিশ ও এলাকাবাসী সূত্রে জানা যায়, শনিবার বিকালে নাসিরনগর বাজারের ব্যবসায়ী  ও আশুরাইল গ্রামের শামসু হাজী ও কাজল মিয়ার মধ্যে পাওনা টাকা নিয়ে কথা কাটাকাটির ঘটনা ঘটে। এর জের ধরে সকালে আশুরাইল গ্রামে দুই পক্ষের লোকজন দেশীয় অস্ত্রশস্ত্র নিয়ে সশস্ত্র সংঘর্ষে লিপ্ত হয়। প্রায় দুই ঘন্টাব্যাপী চলা সংঘর্ষে পুলিশের এসআই আবু বক্কর, রবিউল ইসলাম, শামীম ও ৫ জন কনস্টেবলসহ উভয়পক্ষের প্রায় শতাধিক লোক আহত হয়।আহতদের মধ্যে আবিদ মিয়া (৩০), রিপন (২৮), কাজলসহ (৪৫) ৪ জনকে উপজেলা স্বাস্থ্য কমপ্লেক্সে ভর্তি করা হয়েছে। গুরুতর আহত শফিক ও হান্নানকে জেলা সদর হাসপাতালে প্রেরণ করা হয়েছে। পুলিশসহ আহত ৯৮ জনকে নাসিরনগর উপজেলা স্বাস্থ্য কমপ্লেক্সে চিকিৎসা দেওয়া হয়।ঘটনার সংবাদ পেয়ে অতিরিক্ত পুলিশ ঘটনাস্থলে গিয়ে ৮২ রাউন্ড ফাঁকা গুলি নিক্ষেপ করে পরিস্থিতি নিয়ন্ত্রনে আনে। এ প্রতিবেদন লেখা পর্যন্ত কয়েকজনকে আটক করা হয়েছে।আরও পড়ুনঃ মঠবাড়িয়ায় নৌকা ও স্বতন্ত্র প্রার্থীর দ্বন্দ্বে ২০ জন আহতনাসিরনগর থানার ওসি (তদন্ত) মো. মোঃ কবির হোসেন ঘটনার সত্যতা নিশ্চিত করে জানান, এলাকার পরিস্থিতি পুলিশের নিয়ন্ত্রনে রয়েছে। তবে এ প্রতিবেদন লেখা পর্যন্ত সংঘর্ষের ঘটনায় মামলা হয়নি।ইত্তেফাক/নূহু



23789,39606
ইউএস-বাংলার বহরে যুক্ত হলো নতুন উড়োজাহাজ
বাণিজ্য
প্রকাশ : ২৪ মার্চ ২০১৯, ১৭:০৩
ইউএস-বাংলা এয়ারলাইন্সে যুক্ত হলো নতুন আরেকটি উড়োজাহাজ। রবিবার দুপুর ১টা ৪০ মিনিটে এটিআর ৭২-৬০০ এয়ারক্রাফট ঢাকার হযরত শাহজালাল আন্তর্জাতিক বিমান বন্দরে অবতরণ করে।এয়ারক্রাফটটি ঢাকায় অবতরণ করার আগে ফ্রান্সের ফ্রাংকাজাল এয়ারপোর্ট থেকে ২২ মার্চ উড্ডয়ন করে। এরপর ইজিপ্ট ও মাস্কাটে রি-ফুয়েলিং এর জন্য অবতরণ করে। প্রথম এটিআর ৭২-৬০০ এয়ারক্রাফটটি যুক্ত হওয়ায় ইউএস-বাংলার বিমান বহরে এখন মোট আটটি এয়ারক্রাফট হলো। এক সংবাদ বিজ্ঞপ্তিতে ইউএস-বাংলা এয়ারলাইন্স জানায়, তাদের উড়োজাহাজ বহরে এটিআর ছাড়াও তিনটি ড্যাশ ৮-কিউ ৪০০ ও চারটি বোয়িং ৭৩৭-৮০০ এয়ারক্রাফট রয়েছে। ৩১ মার্চ থেকে এটিআর এয়ারক্রাফট দিয়ে অভ্যন্তরীণ রুটে ফ্লাইট পরিচালনা শুরু করবে।১৭ জুলাই ২০১৪ তারিখে দ্রুতগতি সম্পন্ন দুটি ড্যাশ ৮-কিউ ৪০০ এয়ারক্রাফট দিয়ে ইউএস-বাংলা যাত্রা শুরু করে। নতুন যুক্ত হওয়া এটিআরে মোট ৭২টি আসন ব্যবস্থা রয়েছে। এটিআর ৭২-৬০০ এয়ারক্রাফট নিয়ে কথা বলছেন প্রতিষ্ঠানটির এক কর্মকর্তা। ছবি: সংগৃহীতএটিআর ৭২-৬০০ এয়ারক্রাফটটি হযরত শাহজালাল আন্তর্জাতিক বিমান বন্দরে অবতরণের সময় ইউএস-বাংলা এয়ারলাইন্স ও বেসামরিক বিমান চলাচল কর্তৃপক্ষের ঊর্ধ্বতন কর্মকর্তারা উপস্থিত ছিলেন।‘ফ্লাই ফাস্ট-ফ্লাই সেফ’ শ্লোগান নিয়ে যাত্রা শুরু করে ইউএস-বাংলা এয়ারলাইন্স। বিমান বহরকে সমৃদ্ধি করার লক্ষ্যে আরো তিনটি এটিআর ৭২-৬০০ এয়ারক্রাফট খুব শিগগিরই পর্যায়ক্রমে যুক্ত হবে। নতুন যুক্ত হওয়া এয়ারক্রাফটি ঘণ্টায় ৫১০ কিলোমিটার গতিতে ফ্লাই করতে পারে। এটিআর ৭২-৬০০ এয়ারক্রাফট সারা বিশ্বে এক হাজারের অধিক নামকরা বিমান সংস্থাগুলি ব্যবহার করছে। এদিকে ৩১ মার্চ থেকে ভারতের অন্যতম গন্তব্য চেন্নাইতে ইউএস-বাংলা এয়ারলাইন্স ফ্লাইট পরিচালনা শুরু করতে যাচ্ছে। যা, বাংলাদেশের ইতিহাসে প্রথম বাংলাদেশি বিমান পরিবহন সংস্থা হিসেবে ফ্লাইট পরিচালনা করবে। সংবাদ বিজ্ঞপ্তিইত্তেফাক/জেডএইচ



23790,39607
কালাইয়ে কর্মদিবসে উঠছে না জাতীয় পতাকা
সারাদেশ
প্রকাশ : ২৪ মার্চ ২০১৯, ১৭:০৬
সরকারি ভাবে জাতীয় পতাকা ব্যবহারের বিধি-বিধান থাকলেও ব্যতিক্রম ঘটছে জয়পুরহাটের কালাই উপজেলায়। উপজেলার বিভিন্ন সরকারি অফিস গুলোতে কর্মদিবসে জাতীয় পতাকা তোলা হচ্ছেন। কোনো কোনো অফিসে নেই জাতীয় পতাকা, আবার কোথাও চোখে পড়ছেনা পতাকা ওড়ানোর দণ্ডটি। অনুসন্ধানে জানা গেছে, জাতীয় পতাকা বিধিমালা-১৯৭২ (সংশোধিত-২০১০) অনুযায়ী সরকারি প্রতিষ্ঠানে সব কর্মদিবসে জাতীয় পতাকা উত্তোলন করা বাধ্যতামূলক। কিন্তু কালাই উপজেলার স্বাস্থ্য ও পরিবার পরিকল্পনা কার্যালয়, উপজেলা কৃষি অফিস, পরিসংখ্যান কার্যালয়, প্রাণিসম্পদ কার্যালয়, বরেন্দ্র বহুমুখী উন্নয়ন কার্যালয়, পরিবার পরিকল্পনা কার্যালয়, মাধ্যমিক শিক্ষা কার্যালয়, সমাজ সেবা কার্যালয়, জনস্বাস্থ্য প্রকৌশল কার্যালয়, খাদ্য নিয়ন্ত্রক কার্যালয়, পল্লী উন্নয়ন কার্যালয়, একটি বাড়ি একটি খামার প্রকল্প কার্যালয়, আনসার ও ভিডিপি কার্যালয়, মহিলা বিষয়ক কার্যালয়, সেটেলমেন্ট অফিস, সাব-রেজিস্ট্রার কার্যালয়, সমবায় কার্যালয়, তথ্য ও যোগাযোগ প্রযুক্তি অধিদপ্তর কার্যালয়, উপজেলা প্রোগ্রাম অফিস কার্যালয়, জাতীয় মহিলা সংস্থা কার্যালয়, পল্লী দারিদ্র বিমোচন, যুব উন্নয়ন কার্যালয়, বন-নার্সারি অফিস, ইসলামিক ফাউন্ডেশন ও বিভিন্ন ব্যাংকসহ উপজেলার বিভিন্ন সরকারি কার্যালয় ভবনে অফিস সময়ে জাতীয় পতাকা তোলা হচ্ছেনা। এছাড়া অভিযোগ রয়েছে বিশেষ দিবস গুলোতে অফিসে তারা জাতীয় পতাকা উত্তোলন করেন না।এ বিষয়ে উপজেলার পল্লী উন্নয়ন কর্মকর্তা মো.আসাদুল ইসলাম বলেন, আমাদের অফিসটি উপজেলার চত্বরে। এখানে উপজেলার নির্বাহী অফিসারের কার্যালয়ে জাতীয় পতাকা উত্তোলন করা হয় বলে আমাদের অফিসে জাতীয় পতাকা উত্তোলন করা প্রয়োজন হয়না। তবে আমরা বিশেষ দিবসগুলোতে অফিসে জাতীয় পতাকা উত্তোলন করে থাকি। উপজেলার মুক্তিযোদ্ধা রেজাউল ইসলাম বলেন, দুঃখজনক হলেও সত্য যে, অনেক সরকারি অফিসে বাংলাদেশের সার্বভৌমত্বের নিদর্শন জাতীয় পতাকা উত্তোলন করা হয়না। এই বিষয়ে আমি একাধিক বার আমাদের উপজেলার নির্বাহী অফিসারকে বলেছি।কালাই সরকারি মহিলা কলেজের অধ্যক্ষ মো. নাজিম উদ্দিন বলেন, এই উপজেলাতে অফিস সময়ে কেন জাতীয় পতাকা উত্তোলন করা হয়না 
 তা তারাই ভালো জানেন। তবে আমার মনে হয় এই বিষয়ে তাদের তেমন কোনো ধারনা নেই অথবা অবহেলা রয়েছে।আরো পড়ুন: যৌতুক ও মারধরের অভিযোগে স্ত্রীর মামলায় স্বামী গ্রেফতারকালাই উপজেলার ভারপ্রাপ্ত নির্বাহী অফিসার ও উপজেলা এক্সিকিউটিভ ম্যাজিস্ট্রেট মোহা. যোবায়ের হোসেন বলেন, অফিস সময়সহ বিশেষ দিবসগুলোতে জাতীয় পতাকা উত্তোলনের বিষয়ে সকলকে বলা হয়েছে। কেউ যদি অবহেলা করে তাদের বিরুদ্ধে আইনানুগ ব্যবস্থা গ্রহণ করা হবে।ইত্তেফাক/অনি



23791,39608
ঢাবিতে গণহত্যা বিষয়ক দুই দিনব্যাপী আন্তর্জাতিক সম্মেলন শুরু
শিক্ষা
প্রকাশ : ২৪ মার্চ ২০১৯, ১৭:০৯
ঢাকা বিশ্ববিদ্যালয়ে (ঢাবি) সেন্টার ফর জেনোসাইড স্টাডিজের উদ্যোগে ‘জেনোসাইড এন্ড মাস ভায়োলেন্স’ শীর্ষক দুই দিনব্যাপী ৩য় আন্তর্জাতিক সম্মেলন শুরু হয়েছে।আজ রবিবার বিশ্ববিদ্যালয়ের মুজাফফর আহমেদ চৌধুরী মিলনায়তনে এই সম্মেলন শুরু হয়। বিশ্ববিদ্যালয়ের উপাচার্য অধ্যাপক ড. মো. আখতারুজ্জামান প্রধান অতিথি হিসেবে এই সম্মেলনের উদ্বোধন করেন।সেন্টারের পরিচালক অধ্যাপক ড. ইমতিয়াজ আহমেদের সভাপতিত্বে অনুষ্ঠিত সম্মেলনে ‘গণহত্যার রাজনীতি’ শীর্ষক মূল প্রবন্ধ উপস্থাপন করেন বিশ্ববিদ্যালয়ের বঙ্গবন্ধু চেয়ার ও ইতিহাসবিদ অধ্যাপক ড. মুনতাসীর মামুন। ধন্যবাদ জ্ঞাপন করেন আন্তর্জাতিক সম্পর্ক বিভাগের অধ্যাপক ড. দেলোয়ার হোসেন।আরও পড়ুন: পলিথিনের বিকল্প কলাপাতাউপাচার্য অধ্যাপক ড. মো. আখতারুজ্জামান স্বাধীনতার মাসে জাতির জনক বঙ্গবন্ধু শেখ মুজিবুর রহমান ও শহীদ মুক্তিযোদ্ধাদের স্মৃতির প্রতি গভীর শ্রদ্ধা জানিয়ে বলেন, ১৯৭১ সালে সংঘটিত মুক্তিযুদ্ধে পাকিস্তান হানাদার বাহিনী কর্তৃক বর্বরোচিত গণহত্যার সাক্ষী এই বিশ্ববিদ্যালয় ক্যাম্পাস। তখন বিশ্ববিদ্যালয়ের শিক্ষক, শিক্ষার্থী, কর্মকর্তা-কর্মচারী থেকে শুরু করে রিকশাওয়ালারাও এর শিকার হয়েছিলেন।তিনি বলেন, এ ধরনের সম্মেলনের মাধ্যমে নতুন প্রজন্ম মুক্তিযুদ্ধের গৌরবময় ইতিহাস ও গণহত্যা সম্পর্কে অনেক কিছু জানতে ও শিখতে পারে। বাসস।ইত্তেফাক/এমআই 



23792,39609
শরণখোলায় বেড়িবাঁধ ভেঙ্গে জোয়ারের পানিতে ভাসছে সহস্রাধিক মানুষ
সারাদেশ
প্রকাশ : ২৪ মার্চ ২০১৯, ১৭:১৪
শরণখোলায় বগী গ্রামে ওয়াপদা বেড়িবাঁধ ভেঙ্গে তিন দিন ধরে জোয়ারের পানিতে ভাসছে পাঁচ শতাধিক পরিবারের সহস্রাধিক মানুষ। অনেক পরিবারের রান্নাবান্না বন্ধ হয়ে গেছে। শুক্রবার রাতে পুর্ণিমার ভরা জোয়ারের প্রবল স্রোতে বলেশ্বর নদীর প্রায় ১০০ মিটার ওয়াপদা বেড়িবাঁধ ভেঙ্গে ঘরবাড়িতে পানি ঢুকে যায়।এ ঘটনায় চরম দুর্ভোগে পড়ে মানুষ। বর্তমানে ওই এলাকায় বাংলাদেশ পানি উন্নয়ন বোর্ডের (পাউবো) ৩৫/১ পোল্ডারে বিশ্ব ব্যাংকের অর্থায়নে বেড়িবাঁধ নির্মানের কাজ চলছে।সরেজমিনে ভাঙন এলাকায় গিয়ে দেখা যায়, বাঁধ ভেঙ্গে নদীর জোয়ারের পানি প্রবল বেগে লোকালয়ে ঢুকে পুরো গ্রাম সয়লাব হয়ে গেছে। বসতঘরে পানি ঢুকে যাওয়ায় মানুষ স্বাভাবিক কাজকর্ম ও রান্নাবান্না করতে পারছে না। গবাদি পশু নিয়েও তারা পড়েছেন বিপাকে। বগী ওয়ার্ডের ইউপি সদস্য মো. রিয়াদুল পঞ্চায়েত বলেন, ‘মানুষ জোয়ারের পানিতে ভাসছে। বেড়িবাঁধ ভেঙ্গে বাড়িঘরে পানি ওঠায় শতাধিক পরিবারের রান্নাবান্না বন্ধ হয়ে গেছে। জোয়ারের সময় লোকালয় পানিতে ডুবে এবং ভাটার সময় পানি থাকে না। চায়নার সিএইচডাব্লিউই নামের ঠিকাদারী প্রতিষ্ঠান অধিক ঝুঁকিপূর্ণ ও ভাঙনপ্রবণ বগী এলাকায় বেড়িবাঁধের কাজ না করে কম গুরুত্বপূর্ণ এলাকায় কাজ করছে। ফলে বগী এলাকার কয়েক হাজার মানুষ তাদের সহায় সম্বল নিয়ে দিন দিন ঝুঁকির মধ্যে পড়ছে।’বগী গ্রামের রতন হাওলাদার, এমদাদুল হক, মুক্তিযোদ্ধা রুস্তম হাওলাদার (৭০), শায়সের আলী (৬০), আ. জলিল হাওলাদার (৬৫), সুফিয়া বেগমসহ দুর্ভোগের শিকার বগী গ্রামের বাসিন্দারা জানান, হঠাৎ শুক্রবার রাত ১২টার দিকে তারা ঘরের মধ্যে পানি দেখে আতঙ্কিত হয়ে পড়েন। সারারাত ঘুমোতে পারেননি তারা। গবাদি পশুগুলো আশপাশের উঁচু জায়গায় নিয়ে রেখেছেন। রান্নাবান্না করতে না পারায় বাজার থেকে শুকনা খাবার কিনে খেতে হচ্ছে তাদের।সাউথখালী ইউনিয়ন পরিষদের চেয়ারম্যান মো. মোজাম্মেল হোসেন বলেন, ‘বগী এলাকা বারবার ভাঙছে। কিন্তু, ঠিকাদারদের সেদিকে কোনো গুরুত্ব নেই। এর আগেও বেশ কয়েকবার এখানকার বাঁধ ভেঙে ব্যাপক ক্ষতি হয়েছে। সংশ্লিষ্টরা নামমাত্র রিং বাঁধ দিয়ে তাদের দায় সারেন।’তিনি বলেন, ‘বাঁধ নির্মানের আগে এখানে নদী শাসন করা দরকার। ভাঙন রোধ হলে পরবর্তীতে বাঁধ তৈরি করলে সেটি টেকসই হবে। অন্যথায়, বাঁধ নির্মাণ করলে তা কোনো কাজে আসবে না।’পানি উন্নয়ন বোর্ডের সিইআইপি প্রকল্পের খুলনার নির্বাহী প্রকৌশলী মো. আশরাফুল আলম মুঠোফোনে বলেন, ‘শিগগিরই ওই এলাকায় বাঁধ নির্মাণ কাজ শুরু করা হবে। এখানে রিং বাঁধ দিলে তা কোনো কাজে আসবে না। এ ছাড়া প্রশাসন ও স্থানীয়দের সহযোগিতায় নতুন করে জমি অধিগ্রহণের কাজ চলছে।’আরও পড়ুনঃ নাসিরনগরে সংঘর্ষে পুলিশসহ আহত শতাধিক, ৮২ রাউন্ড ফাঁকা গুলিশরণখোলা উপজেলা নির্বাহী অফিসার লিংকন বিশ্বাস বলেন, ‘বেড়িবাঁধ ভাঙ্গার বিষয়টি উর্ধ্বতন কর্তৃপক্ষকে জানানো হবে।’ইত্তেফাক/নূহু



23793,39610
শাহজালালে ৩ কোটি টাকার স্বর্ণসহ চীনা নাগরিক আটক
রাজধানী
প্রকাশ : ২৪ মার্চ ২০১৯, ১৭:২০
হযরত শাহজালাল আন্তর্জাতিক বিমানবন্দরে প্রায় সাড়ে ৫ কেজি স্বর্ণসহ এক চীনা নাগরিককে আটক করেছে ঢাকা কাস্টমস হাউজ। রবিবার (২৪ মার্চ) সকাল আটটার দিকে দুবাই থেকে আসা এমিরেটস এয়ারলাইন্সের ওই চীনা নাগরিককে আটক করে তার কাছ থেকে মোট ৪৮টি স্বর্ণবার উদ্ধার করা হয়। আটক চীনা যাত্রীর নাম নাম রুয়ান জিনফেং (৪৩)।ঢাকা কাস্টমস হাউজের ডেপুটি কমিশনার অথেলো চৌধুরী জানান, স্বর্ণের একটি চালান আসার গোপন সংবাদের ভিত্তিতে বিমানবন্দরে নজরদারি বাড়ায় ঢাকা কাস্টম হাউজ। সকাল আটটায় দুবাই থেকে ঢাকায় অবতরণ করা এমিরেটস এয়ারলাইন্সের ইকে-৫৮২ ফ্লাইটে ছাকায় আসে ওই চীনা নাগরিক। বিমানবন্দরের বোর্ডিং ব্রিজ থেকে তাকে অনুসরণ করে কাস্টমস হাউজের সদস্যরা। গ্রিন চ্যানেল অতিক্রমের পরে ওই চীনা নাগরিকের কাছে শুল্ক-কর আরোপযোগ্য কোনো পণ্য থাকার বিষয়ে জিজ্ঞাসাবাদ করা হলে প্রথমে তিনি অস্বীকার করেন। এ সময় পরবর্তী তল্লাশির জন্য তার সঙ্গে থাকা লাগেজগুলো স্ক্যানে দেওয়া হলে তার মধ্যে ধাতব পদার্থের ইমেজ পাওয়া যায় এবং ব্যাগ খুলে টেবিল চার্জার লাইটের ব্যাটারির মধ্য থেকে স্বর্ণবারগুলো উদ্ধার করা হয়।আরও পড়ুন:  ছেলের মুখে আঠা দিয়ে কান্না থামালেন মা!এ সময় চার্জারের মধ্যে থাকা ব্যাটারি ভেঙে ১০ তোলা ওজনের মোট ৪৮টি স্বর্ণবার পাওয়া যায়। জব্দকৃত স্বর্ণের বাজার মূল্য আনুমানিক প্রায় ২ কোটি ৭৯ লাখ টাকা। আটক চীনা নাগরিক ও জব্দকৃত স্বর্ণের ব্যাপারে দ্য কাস্টমস অ্যাক্ট, ১৯৬৯ ও স্পেশাল পাওয়ার অ্যাক্ট, ১৯৭৪ অনুযায়ী আইনানুগ ব্যবস্থা গ্রহণ করা হয়েছে।ইত্তেফাক/জেডএইচডি



23794,39611
কেরানীগঞ্জে হেলে পড়েছে ৫ তলা ভবন, সরানো হলো বাসিন্দাদের
সারাদেশ
প্রকাশ : ২৪ মার্চ ২০১৯, ১৭:২১
ঢাকা দক্ষিণ কেরানীগঞ্জ থানার কালিগঞ্জ এলাকায় শহিদুল্লাহর পাঁচ তলা একটি বাড়ি শনিবার হেলে পড়েছে। স্থানীয় লোকজন কেরানীগঞ্জ উপজেলা নির্বাহী অফিসারকে  বিষয়টি জানালে ওই দিন বিকাল ৫ টায় নির্বাহী অফিসার শাহে এলিদ মাইনুল আমিন হেলে পড়া ভবনটি সিলগালা করেছেন। একই সঙ্গে বাড়ি দ্রুত ভেঙে ফেলার নির্দেশ দেওয়া হয়েছে।এর আগে ভবন থেকে ৯টি ভাড়াটিয়া পরিবার ও বাড়ির মালিক শহিদুল্লাহর পরিবারসহ ১০টি পরিবারকে বের করে নিয়ে আসা হয়। 
 
নির্বাহী অফিসার জানান, তিন তলা ফাউন্ডেশনের উপরে বেশি টাকা ভাড়া পাওয়া লোভে ৫ তলা ভবন তৈরি করেন শহিদুল্লাহ। এ করণেই গত দুদিন ধরে ভবনটি পশ্চিম পাশে ৮ ইঞ্চি হেলে পড়েছে। 
 
আরও পড়ুন: এ বছর থেকেই তৃতীয় শ্রেণি পর্যন্ত থাকছে না পরীক্ষাএলাকাবাসী অভিযোগ করেন, গত ২ ফেরুয়ারি বাড়ি ফাটল ধরলে পাশের বাড়ির মালিক সখিনাসহ এলাকার লোকজন বাড়ির মালিক শহিদুল্লাহকে বাড়িটি ভেঙে ফেলার জন্য চাপ দিয়ে আসছিলেন। কিন্তু এলাকাবাসীর কথা আমলে নেননি শহিদুল্লাহ। ফলে শনিবার বাড়িটি হেলে পড়ে। ইত্তেফাক/কেকে



23795,39612
রায়পুরে ভোটার উপস্থিতি নেই, কেন্দ্রগুলো ফাঁকা
সারাদেশ
প্রকাশ : ২৪ মার্চ ২০১৯, ১৭:২৫
উপজেলা পরিষদ নির্বাচনের তৃতীয় ধাপে লক্ষ্মীপুরের রায়পুর উপজেলার ৭৭টি কেন্দ্রে ভোটগ্রহণ শুরু হয় রবিবার সকাল ৮টায়। বিকাল ৪টা পর্যন্ত একটানা ভোটগ্রহণ চলে। কেন্দ্রগুলোতে সরেজমিনে দেখা যায় ভোটার উপস্থিতি নেই। নির্বাচন কর্মকর্তারা অলস সময় কাটাচ্ছেন। কেবল ২নং চরবংশী ইউনিয়নের কয়েকটি কেন্দ্রে ভোটারদের উপস্থিতি দেখা যায়।সকাল সাড়ে ৯টায় পৌর শহরের রায়পুর সরকারি মার্চেন্টস একাডেমি বিদ্যালয় কেন্দ্রে গিয়ে দেখা যায়, মাত্র ৭ জন পুরুষ ও ৩ জন নারী তাদের ভোটাধিকার প্রয়োগ করেছেন। কেন্দ্রটিতে মোট ভোটার ১৬৭৪।পৌর শহরের প্রায় সবকটি কেন্দ্রে দুপুর পর্যন্ত ভোটার উপস্থিতি ছিলো না। এসব কেন্দ্রে বেলা ১টা পর্যন্ত প্রায় ১০ ভাগ ভোট পড়েছে বলে খবর পাওয়া গেছে। বেশিরভাগ কেন্দ্রে নির্বাচনে ভোট গ্রহণে সংশ্লিষ্ট কর্মকর্তাদের খোশগল্প করে সময় পার করতে দেখা গেছে।সকাল সাড়ে ১১টার দিকে উপজেলার চরপক্ষী সরকারী প্রাথমিক বিদ্যালয় কেন্দ্র গিয়ে দেখা যায় ভোটারশূন্য। তবে বেলা বাড়ার সঙ্গে সঙ্গে ভোটার উপস্থিতিও বাড়বে বলে আশাবাদী ছিলেন প্রার্থীরা। দুপুর ২টা পর্যন্ত ওই কেন্দ্রের ৬টি বুথে ভোট পড়েছে ২৭৬টি। ওই কেন্দ্রে ভোটার সংখ্যা ২৩৮৭।তবে এ সময় কেন্দ্রে বেশ কয়েকজন পুলিশ সদস্যকে দেখা যায়। তারা ভোটকেন্দ্র পাহারা দিচ্ছিলো। এ ছাড়া র‌্যাব ও পুলিশের টহল টিমের একটি বহর কেন্দ্রটি পরিদর্শন করে। এদিকে ভোট সুষ্ঠু করতে নিরাপত্তা জোরদার করেছে প্রশাসন। চরপক্ষী সরকারী প্রাথমিক বিদ্যালয়ের প্রিজাইডিং কর্মকর্তা মোছলে উদ্দিন বলেন, ‘ভোটার আনার দায়িত্ব প্রার্থীদের। আমরা ভোটারের জন্য অপেক্ষায় থাকছি। যে আসছে তার ভোট প্রয়োগের ব্যবস্থা করছি। তবে ভোটার উপস্থিতি কম।’আরও পড়ুনঃ শরণখোলায় বেড়িবাঁধ ভেঙ্গে জোয়ারের পানিতে ভাসছে সহস্রাধিক মানুষপ্রসঙ্গত, একটি পৌরসভা ও ১০টি ইউনিয়ন নিয়ে গঠিত রায়পুর উপজেলায় মোট ভোটারসংখ্যা ২ লাখ ১ হাজার ৪৯২।  তার মধ্যে পুরুষ ভোটার ১ লাখ ১৩ হাজার ২৩ জন ও মহিলা ভোটার ১ লাখ ১৬৯ জন। রায়পুর নির্বাচনে চেয়ারম্যান পদে দুই জন, ভাইস চেয়ারম্যান পদে আট জন ও মহিলা ভাইস চেয়ারম্যান পদে চারজন প্রতিদ্বন্দ্বিতা করছেন। ইত্তেফাক/নূহু



23796,39613
১১৭ উপজেলায় ভোটগ্রহণ শেষ, চলছে গণনা
রাজনীতি
প্রকাশ : ২৪ মার্চ ২০১৯, ১৭:৩৭
পঞ্চম উপজেলা পরিষদের তৃতীয় ধাপের নির্বাচন শেষ হয়েছে। এখন চলছে গণনার কাজ। দেশের ১১৭টি উপজেলায় আজ রবিবার সকাল ৮টা থেকে ভোটগ্রহণ শুরু হয়ে বিকাল ৪টার দিকে শেষ হয়। নির্বাচনকে কেন্দ্র করে রবিবার সকাল থেকে বিভিন্ন উপজেলার বেশ কয়েকটি কেন্দ্রে সংঘর্ষের খবর পাওয়া গেছে। এছাড়া তিনটি কেন্দ্রে ভোটগ্রহণ বাতিল ও একটি কেন্দ্র স্থগিত করা হয়েছে।এই ধাপে মোট ৩৩ জন চেয়ারম্যান, ৯ জন ভাইস চেয়ারম্যান ও ১৩ জন নারী ভাইস চেয়ারম্যানসহ মোট ৫৫ জন বিনা প্রতিদ্বন্দ্বিতায় নির্বাচিত হয়েছেন।১১৭টি উপজেলায় এক হাজার ৩২৩ প্রার্থী ভোটের লড়াইয়ে নেমেছেন। এর মধ্যে চেয়ারম্যান পদে ৩৪০, ভাইস চেয়ারম্যান পদে ৫৮৪ এবং নারী ভাইস চেয়ারম্যান পদে ৩৯৯ জন।আরও পড়ুন: এ বছর থেকেই তৃতীয় শ্রেণি পর্যন্ত থাকছে না পরীক্ষাএসব উপজেলায় মোট ভোটার এক কোটি ১৮ লাখ ৮৭ হাজার ৭৫১ জন। কেন্দ্র সংখ্যা ৯ হাজার ২৯৮টি। ভোটকক্ষ ৫৮ হাজার ৫২৪টি।ইত্তেফাক/কেকে



23797,39614
কালিয়ায় ভোটকেন্দ্র দখল নিয়ে সংঘর্ষ, আহত ২০
সারাদেশ
প্রকাশ : ২৪ মার্চ ২০১৯, ১৭:৩৭
উপজেলা পরিষদ নির্বাচনের তৃতীয় ধাপে নড়াইলের কালিয়ার নোয়াগ্রাম সরকারি প্রাথমিক বিদ্যালয়ে জাল ভোট দেওয়াকে কেন্দ্র করে নৌকা প্রতীক ও আনারস প্রতীকের সর্মথকদের মধ্যে সংঘর্ষ হয়েছে। এ ঘটনায় উভয় পক্ষের ২০ জন আহত হয়েছে। এ সময় পরিস্থিতি নিয়ন্ত্রণে আইন শৃঙ্খলা রক্ষাকারী বাহিনী ৯ রাউন্ড ফাঁকা গুলিবর্ষণ করে। সংঘর্ষের সময় উক্ত কেন্দ্রে সাময়িক ভোট গ্রহণ স্থগিত করা হয়। এরপর উর্ধ্বতন কর্মকর্তাদের উপস্থিতিতে পুনরায় ভোট গ্রহণ শুরু হয়। রবিবার (২৪ মার্চ) দুপুরে কালিয়া উপজেলার পুরুলিয়া ইউনিয়নের নোয়াগ্রাম সরকারি প্রাথমিক বিদ্যালয়ে ওই ঘটনা ঘটে।স্থানীয় সূত্রে জানা যায়, নড়াইলের কালিয়া উপজেলা নির্বাচন উপলক্ষে নোয়াগ্রাম সরকারি প্রাথমিক বিদ্যালয়ে সকাল থেকে ভোট গ্রহণ শুরু হয়। দুপুরের দিকে নৌকা ও আনারস প্রতীকের সমর্থকগণ পরস্পরের প্রতি জাল ভোটের অভিযোগ করে। এক পর্যায়ে উভয় পক্ষের সমর্থকগণ সংঘর্ষে জড়িয়ে পড়ে।সংঘর্ষের সংবাদ শুনে বিজিবিসহ পুলিশ বাহিনী পরিস্থিতি নিয়ন্ত্রনে আনতে ৯ রাউন্ড ফাঁকা গুলি বর্ষণ করে। এ ঘটনার পর ভোট গ্রহণ সাময়িকভাবে বন্ধ রাখা হয়। পরবর্তীতে নড়াইলের জেলা প্রশাসক আনজুমান আরা ও নড়াইলের পুলিশ সুপার মোহাম্মাদ জসিম উদ্দিন পিপিএমের উপস্থিতিতে পুনরায় ভোট গ্রহণ শুরু হয়।উভয় পক্ষের আহতরা হলো, সাগর শেখ, বাদশা মিয়া, জিহাদ, জিয়া, হাফিজুর রহমান, ইমরান রনি, রাইসুল ইসলামসহ আরো অনেকে। আহতদের স্থানীয়ভাবে ও খুলনা মেডিকেল কলেজ হাসপাতালে ভর্তি করা হয়েছে।আরও পড়ুনঃ রায়পুরে ভোটার উপস্থিতি নেই, কেন্দ্রগুলো ফাঁকাপুলিশ সুপার মোহাম্মাদ জসিম উদ্দিন বলেন, ‘কেন্দ্রের বাইরে ভোটারদের মধ্যে ধাওয়া-পাল্টা ধাওয়ার ঘটনা ঘটে। পরিস্থিতি নিয়ন্ত্রণে পুলিশ ৯ রাউন্ড ফাকা গুলি বর্ষণ করেছে। পুনরায় ভোট গ্রহণ শুরু হয়েছে। এছাড়া সব কেন্দ্রেই শান্তিপূর্ণভাবে ভোট গ্রহণ শেষ হয়েছে।’ইত্তেফাক/নূহু



23798,39615
ফের মা হচ্ছেন ঐশ্বরিয়া, জল্পনায় গরম নেট দুনিয়া
বিনোদন
প্রকাশ : ২৪ মার্চ ২০১৯, ১৭:৪১
আরাধ্যার ভাই আসছে, নাকি বোন? বলিউডে গুঞ্জন উঠেছে ঐশ্বরিয়া রাই বচ্চন নাকি আবার মা হতে চলছেন! যা নিয়ে ইতিমধ্যেই সোশ্যাল মিডিয়ায় শুরু হয়েছে জল্পনা। এটা কোন সিনেমার চরিত্রে নয়। বাস্তবই নাকি সন্তানসম্ভবা ঐশ্বর্য।সম্প্রতি গোয়ার একটি সাংবাদমাধ্যমে ঐশ্বর্যের একটি ছবি প্রকাশ পেয়েছে। জল্পনা সেখান থেকেই শুরু হয়েছে। ওই ছবিতে দেখা গেছে, স্বামী অভিষেকের সঙ্গে সমুদ্র সৈকতে হেঁটে বেড়াচ্ছেন প্রাক্তন বিশ্বসুন্দরী। পরনে সাদা শার্ট আর শর্টস।ছবি দেখে কেউ কেউ অভিনেত্রীর গর্ভাবস্থা নিয়ে প্রশ্ন করছেন। তার অবস্থা জিজ্ঞাসা করছেন। কেউ আবার সরাসরি বলছেন, ঐশ্বর্য মা হচ্ছেন না। এসবই রটনা। তিনি স্বাভাবিকই রয়েছেন, অন্তঃসত্ত্বা হননি। কেউ আবার এটা লিখছেন, ঐশ্বর্যর কবে দ্বিতীয় সন্তান হবে, তার জন্য অপেক্ষা করছেন তারা। অভিনেত্রী কিন্তু এনিয়ে এখনো কোনো মন্তব্য করেননি। চুপচাপ করে রয়েছেন স্বামী অভিষেক বচ্চনও।আরো পড়ুন: পলিথিনের বিকল্প কলাপাতাতবে এই খবর সত্যি কিনা, তা নিয়ে সন্দেহ থেকেই যাচ্ছে। কারণ, অভিষেক আর ঐশ্বর্যকে নিয়ে ছবি বানাতে চলেছেন সঞ্জয় লীলা বনশালি বলে খবর। হিন্দি কবি সাহির লুধিয়ানভির জীবন নিয়ে ছবি তৈরি করতে চলেছেন সঞ্জয় লীলা বনশালি। ‘তাজমহল’, ‘কভি কভি’র মতো একাধিক বলিউড ছবিতে তিনি গীতিকার হিসেবে কাজ করেছেন। ১৯৭১ সালে তিনি পদ্মশ্রী সম্মানে ভূষিত হন। এই চরিত্রেই অভিনয় করার কথা অভিষেক বচ্চনের। ঐশ্বর্য রাই বচ্চনকে দেখা যেতে পারে মহিলা কবি অমৃতা প্রীতমের চরিত্রে। তবে অভিষেক বা ঐশ্বর্য এখনও এ বিষয়ে কিছুই জানাননি।২০১৮ সালে ‘ফন্নে খাঁ’ ছবিতে শেষ দেখা গিয়েছিল ঐশ্বর্যকে। ছবিতে এক পপ গায়িকার ভূমিকায় অভিনয় করেছিলেন রাই সুন্দরী। তাঁর বিপরীতে অভিনয় করেছিলেন রাজকুমার রাও। অভিষেক বচ্চনকেও শেষবার ছবিতে দেখা গিয়েছিল গত বছর। অনুরাগ কাশ্যপের ‘মনমর্জিয়া’ ছবিতে অভিনয় করেছিলেন। ছবিতে তাঁর সঙ্গে স্ক্রিন শেয়ার করেছিলেন তাপসী পান্নু ও ভিকি কৌশল।ইত্তেফাক/বিএএফ



23799,39616
নান্দাইল থেকে অপহৃত মাদ্রাসা ছাত্র গফরগাঁওয়ে উদ্ধার
সারাদেশ
প্রকাশ : ২৪ মার্চ ২০১৯, ১৭:৪৯
নান্দাইল থেকে অপহৃত মাদ্রাসা ছাত্র মোঃ উমর ফারুককে রবিবার সকাল সাড়ে দশটায় রাজধানীগামী আন্তঃনগর ব্রহ্মপুত্র ট্রেন থেকে যাত্রীরা উদ্ধার করেছে। তাকে গফরগাঁও রেলওয়ে পুলিশের হাতে সোপর্দ করা হয়েছে।প্রত্যক্ষদর্শী ট্রেন যাত্রী ও রেলওয়ে পুলিশ সূত্রে জানা যায়, নান্দাইল উপজেলার মুসলি ইউনিয়নের কামালপুর গ্রামের মঞ্জু মিয়ার ছেলে মোঃ উমর ফারুক (১২) আলালপুর কওমী মাদ্রাসার নাজেরা বিভাগের দ্বিতীয় শ্রেণির ছাত্র। সে গত শনিবার বিকালে মাদ্রাসা থেকে বের হয়ে পথ ভুলে গৌরিপুর চলে যায়। বিকালে দূর্গাপুর উপজেলায় ঠাকুরবাড়ী কান্দা গ্রামের মৃত আঃ গফুরের ছেলে রুকুন উদ্দিন (৪৮) ঢাকায় একটি ফ্যাক্টরিতে তাকে কাজ দেওয়ার কথা বলে ফুসলিয়ে গৌরিপুর রেলস্টেশনে নিয়ে আসে।অপহৃত ছাত্র উমর ফারুক বলে, ‘এই অপরিচিত লোকটি রাতে আমাকে কিছু খাওয়ানোর পর থেকে আমি কিছু বলতে পারছিলাম না। রবিবার ময়মনসিংহ থেকে ট্রেনে উঠি আমরা।’কয়েকজন যাত্রী জানায়, ট্রেনটি ছাড়ার পর থেকে ছেলেটি কান্না করছিলো। তার কান্নাকাটিতে তাদের সন্দেহ হয়। সকাল সাড়ে ১০টায় ব্র‏হ্মপুত্র ট্রেনটি গফরগাঁও স্টেশনে যাত্রা বিরতি করলে ট্রেন যাত্রীরা অপহৃত শিশুসহ অপহরণকারীকে গফরগাঁও রেলওয়ে পুলিশের কাছে সোপর্দ করে। গফরগাঁও রেলওয়ে পুলিশ ফাঁড়ির উপ-পরিদর্শক আবুল হাসেম বলেন, ‘যাত্রীদের সন্দেহ হওয়ায় অপহরণকারী রুকুন উদ্দিনকে আটক করা হয়েছে। জিজ্ঞাসাবাদ শেষে তাকে ময়মনসিংহ জিআরপি থানাতে প্রেরণ করা হয়েছে।’আরও পড়ুনঃ কালিয়ায় ভোটকেন্দ্র দখল নিয়ে সংঘর্ষ, আহত ২০ময়মনসিংহ জিআরপি থানার ইনচার্জ মোশারফ হোসেন বলেন, ‘অপহরণকারীকে ময়মনসিংহ জিআরপি থানায় আটক রাখা হয়েছে। অপহৃত শিশুটিও জিআরপি থানা হেফাজতে আছে। শিশুটির আত্মীয়স্বজন বা পরিবারের লোকদের সংবাদ দেওয়ার চেষ্টা করছি।’ইত্তেফাক/নূহু



23800,39617
মুক্তিযোদ্ধাকে হুইল চেয়ার উপহার দিলেন জার্মান প্রবাসী
সারাদেশ
প্রকাশ : ২৪ মার্চ ২০১৯, ১৭:৪৯
মুক্তিযোদ্ধা আব্দুল খালেক (৮৫) পক্ষাঘাতগ্রস্ত হয়ে জীবন সায়াহ্নে হাঁটাচলার শক্তি হারিয়ে ফেলেছেন। ফেসবুকে আব্দুল খালেকের অসহায়ত্ব নিয়ে লেখা পরিমল মজুমদারের একটি প্রতিবেদন চোখে পড়ে জার্মান প্রবাসী কাউসার রশিদ বিপ্লবের। তিনি তার বন্ধু ব্যবসায়ী দেলওয়ার হোসেনের মাধ্যমে মুক্তিযোদ্ধার জন্য একটি ইলেকট্রিক হুইল চেয়ারের ব্যবস্থা করে দেন।আরো পড়ুন: শাহজালালে ৩ কোটি টাকার স্বর্ণসহ চীনা নাগরিক আটকরবিবার বিকেলে উপজেলার ধরনীবাড়ি ইউনিয়নের উত্তর দাড়ারপাড় গ্রামে আব্দুল খালেকের বাড়িতে হুইল চেয়ারটি আনুষ্ঠানিকভাবে হস্তান্তর করা হয়। এ সময় উপস্থিত ছিলেন কুড়িগ্রামের সিভিল সার্জন ডা. আমিনুল ইসলাম, জেলা মুক্তিযোদ্ধা সংসদের ডেপুটি কমান্ডার আমিনুল ইসলাম, মুক্তিযোদ্ধা রবিউস সামাদ, মুক্তিযোদ্ধা সৈয়দ মাহমুদুর রহমান বেটু ,উলিপুর প্রেসক্লাবের সভাপতি আবু সাঈদ সরকার, সাধারণ সম্পাদক সহকারী অধ্যাপক জাহাঙ্গীর আলম সরদার, সাংবাদিক পরিমল মজুমদার, আসলাম উদ্দিন আহমেদ, খালেক পারভেজ লালু, ব্যবসায়ী নজরুল ইসলাম প্রমুখ। ইত্তেফাক/অনি



23801,39618
দেবিদ্বারে অগ্নিকাণ্ডে কোটি টাকার ক্ষতি
সারাদেশ
প্রকাশ : ২৪ মার্চ ২০১৯, ১৭:৪৯
কুমিল্লার দেবিদ্বার উপজেলার ফতেহাবাদ ইউনিয়নের জগন্নাথপুর গ্রামে রান্না ঘরের গ্যাস সিলিন্ডার বিস্ফোরণে ১৫টি ঘর আগুনে পুড়ে গেছে। এতে নগদ টাকা ও অন্যান্য মালামালসহ প্রায় এক কোটি টাকার ক্ষয়-ক্ষতি হয়েছে বলে দাবি করেছেন ক্ষতিগ্রস্ত পরিবারের সদস্যরা। আজ রবিবার সকালে এ অগ্নিকাণ্ডের ঘটনা ঘটে। স্থানীয় সূত্রে জানা যায়, আজ রবিবার সকাল ১০টার দিকে জেলার দেবিদ্বার উপজেলার ফতেহাবাদ ইউনিয়নের জগন্নাথপুর গ্রামের মহরম আলীর বাড়ির রান্না ঘরের গ্যাস সিলিন্ডার বিস্ফোরণের ঘটনা ঘটে। এতে তাৎক্ষণিকভাবে আগুন বাড়ির আরও ১২টি ঘরে আগুন ছড়িয়ে পড়ে। খবর পেয়ে মুরাদনগর থেকে ফায়ার সার্ভিসের একটি ইউনিট ঘটনাস্থলে পৌঁছে। ততক্ষণে ওই বাড়ির শামসুল হক, আ. কুদ্দুস, আবদুল খালেক, সহিদ মিয়া ও আবু জাহেরসহ অন্যান্যদের ১২টি ঘর আগুনে পুড়ে যায়। স্থানীয় ইউপি চেয়ারম্যান খন্দকার এম এ সালাম ও ইউপি সদস্য এরশাদ মিয়া জানান, অগ্নিকাণ্ডের বিষয়টি উপজেলা প্রশাসন থেকে অবহিত করা হয়েছে। আরও পড়ুন: ১১৭ উপজেলায় ভোটগ্রহণ শেষ, চলছে গণনাবিকালে দেবিদ্বার উপজেলা নির্বাহী কর্মকর্তা রবীন্দ্র চাকমা জানান, ইউনিয়ন পরিষদ থেকে ক্ষতিগ্রস্ত পরিবার গুলির তালিকা পাওয়ার পর সরকারিভাবে আর্থিক সহায়তা দেওয়া হবে। ইত্তেফাক/কেকে



23802,39619
২৫ মার্চের গণহত্যা বিশ্বমানবতার ইতিহাসেও কালো অধ্যায়: রাষ্ট্রপতি
জাতীয়
প্রকাশ : ২৪ মার্চ ২০১৯, ১৭:৫৬
রাষ্ট্রপতি মো. আবদুল হামিদ বলেছেন, ২৫ মার্চের গণহত্যা শুধু বাংলাদেশেরই নয়, বিশ্বমানবতার ইতিহাসেও একটি কালো অধ্যায়। গণহত্যা দিবস উপলক্ষে আজ রবিবার এক বাণীতে তিনি এ কথা বলেন।রাষ্ট্রপতি বলেন, ২৫ মার্চ, গণহত্যা দিবস। ১৯৭১ সালের এই দিনে পাকিস্তানি হানাদার বাহিনী ঢাকাসহ সারাদেশে ইতিহাসের নৃশংসতম হত্যাকাণ্ড পরিচালনা করে। বাঙালির মুক্তি আন্দোলনকে স্তব্ধ করে দিতে সংঘটিত এ গণহত্যায় শহিদ হন ছাত্র, শিক্ষক, বুদ্ধিজীবী, বিভিন্ন বাহিনী, বিশেষ করে পুলিশ ও তৎকালীন ইপিআর সদস্যসহ বিভিন্ন শ্রেণিপেশার অগণিত মানুষ।এ দিনে তিনি পরম শ্রদ্ধার সঙ্গে স্মরণ করেন জাতির পিতা বঙ্গবন্ধু শেখ মুজিবুর রহমানকে, যাঁর নেতৃত্বে দীর্ঘ ন’মাস সশস্ত্র মুক্তিযুদ্ধের মাধ্যমে অর্জিত হয় মহান স্বাধীনতা। ২৫ মার্চ কালরাতে নিহত সকল শহিদকে তিনি সশ্রদ্ধাচিত্তে স্মরণ করেন। তিনি কৃতজ্ঞচিত্তে স্মরণ করেন জাতীয় চার নেতা, বীর মুক্তিযোদ্ধা, মুক্তিযুদ্ধের সংগঠক-সমর্থকসহ সকলস্তরের জনগণকে, যাঁদের অসামান্য অবদান ও আত্মত্যাগের বিনিময়ে জাতি স্বাধীনতা অর্জন করেন।আবদুল হামিদ ১৯৭১ সালের ২৫ মার্চ কালরাতে বাংলার মাটিতে পাকিস্তানি সেনাবাহিনী যে হত্যাযজ্ঞ চালিয়েছিল, তা ছিল ইতিহাসের অন্যতম নৃসংশতম গণহত্যা। ‘অপারেশন সার্চলাইট’ নামে অভিযানটি পরিচালনার মাধ্যমে তারা স্বাধীনতাকামী ছাত্রজনতার প্রতিরোধকে স্তব্ধ করে দিতে চেয়েছিল। রাজারবাগ পুলিশ লাইন, পিলখানা, ঢাকা বিশ্ববিদ্যালয়, ঢাকা শহরসহ সারাদেশে রাতভর এই হত্যাযজ্ঞ চালানো হয়।তিনি বলেন, এক রাতেই ঢাকা শহর পরিণত হয় মৃত্যুপুরীতে। ২৬ মার্চ প্রথম প্রহরে পাকিস্তানি বাহিনীর হাতে গ্রেফতার হন বঙ্গবন্ধু শেখ মুজিবুর রহমান। তার আগেই তিনি স্বাধীনতার ঘোষণা দিয়ে যান, যার পথ ধরে শুরু হয় বাঙালির মুক্তিযুদ্ধ।আরও পড়ুন: শাহজালালে ৩ কোটি টাকার স্বর্ণসহ চীনা নাগরিক আটকতিনি বলেন, মুক্তিযুদ্ধকালীন ন’মাস পাকিস্তানি হানাদার বাহিনী ও তাদের এ দেশীয় দোসরদের নৃশংস হত্যাকাণ্ডের শিকার হন ত্রিশ লাখ মানুষ। এত অল্প সময়ে এত বিপুল সংখ্যক মানুষ হত্যা বিশ্বের ইতিহাসে নজিরবিহীন। স্বাধীনতার দীর্ঘ সময় পর হলেও প্রধানমন্ত্রী শেখ হাসিনার নেতৃত্বাধীন সরকার মানবতাবিরোধী অপরাধের বিচার শুরু করে। ইতোমধ্যে অনেক যুদ্ধাপরাধীর বিচারের রায় ঘোষণা ও তা কার্যকর করা হয়েছে।তিনি আশা প্রকাশ করেন এ বিচার কার্যক্রম মানবতাবিরোধী অপরাধের বিচারের ক্ষেত্রে সারাবিশ্বে একটি উজ্জ্বল দৃষ্টান্ত হয়ে থাকবে। গণহত্যা দিবস পালনের মধ্য দিয়ে ১৯৭১’র এ দিনে পাক হানাদার বাহিনী পরিচালিত গণহত্যা ও বাঙালির স্বাধীনতার ইতিহাস সম্পর্কে বিশ্ববাসী জানতে পারবে। দেশের পরবর্তী প্রজন্ম স্বাধীনতার প্রকৃত ইতিহাস জানতে পারবে।রাষ্ট্রপতি বলেন, পাকিস্তান সেনাবাহিনীর হত্যা, নিপীড়ন ও নির্যাতন বাঙালিকে দাবিয়ে রাখতে পারেনি। বাঙালি জাতির এ বীরত্বগাঁথা আগামী দিনে জাতিকে এগিয়ে যাওয়ার অনুপ্রেরণা যোগাবে। মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে বঙ্গবন্ধুর আদর্শ ও চেতনাকে দৃঢ়ভাবে ধারণ করে একটি অসাম্প্রদায়িক ও গণতান্ত্রিক বাংলাদেশ প্রতিষ্ঠার অভিযাত্রায় অংশ নিতে তিনি দল-মত-বর্ণ নির্বিশেষে সকলের প্রতি আহ্বান জানান। বাসস।ইত্তেফাক/এমআই



23803,39620
অ্যাপসে মিলবে রেলের টিকিট: রেলমন্ত্রী
রাজধানী
প্রকাশ : ২৪ মার্চ ২০১৯, ১৭:৫৭
শীঘ্রই বাংলাদেশ রেলওয়ের অ্যাপসের মাধ্যমে চালু হতে যাচ্ছে অনলাইন টিকিটসহ অন্যান্য সকল প্রকার সেবা। রবিবার (২৪ মার্চ) দুপুরে রেল ভবনে আয়োজিত এক আলোচনা সভায় রেলমন্ত্রী নুরুল ইসলাম সুজন এ কথা জানান। এই সেবা চালু হলে এর মাধ্যমে যাত্রীরা পছন্দের সিট নির্ধারণ, টিকিটের মূল্য পরিশোধ এবং ট্রেনের বর্তমান অবস্থান জানতে পারবেন। এছাড়াও যাত্রা শেষে সেবার মান সম্পর্কেও রেটিংও দিতে পারবেন তারা।তিনি বলেন, 'রেলওয়ের টিকেটিং সেবা সহজীকরণ এবং যাত্রীদের ঝামেলাহীনভাবে সকল সেবা দিতেই এই অ্যাপস চালুর সিদ্ধান্ত হয়েছে। শীঘ্রই অ্যাপসটি উদ্বোধন করা হবে। অ্যাপসের সব কারিগরি কাজ শেষ হয়েছে। শীঘ্রই এটি চালু করা হবে'।তিনি আরও বলেন, 'এক সময় মানুষের যাতায়াতে শুধু রেল এবং নদীপথ ছিল। এখন সড়ক, নৌ, রেলপথ এবং আকাশ পথে যাতায়াতের ব্যবস্থা রয়েছে। যাতায়াতের এই চার পথকেই আরও যুগোপযোগী করতে সরকার পদক্ষেপ নিয়েছে। একটি কথা প্রচলন রয়েছে, যে দেশের রেলব্যবস্থা যত উন্নত সে দেশ তত বেশি উন্নত। আমরা রেলের সেবা বাড়াতে বিভিন্ন উদ্যোগ নিয়েছি। রেলের প্রতি মানুষের ব্যাপক আস্থা আনতে যা যা করা দরকার সবই করা হবে'।কালোবাজারি ঠেকাতে ট্রেনের টিকিট কিনতে জাতীয় পরিচয় পত্রের প্রচলনের বিষয়ে তিনি জানান, 'জাতীয় পরিচয়পত্রের মাধ্যমে টিকিট সংগ্রহের ব্যবস্থাকে সব মানুষ খুব সাধুবাদ জানিয়েছে। প্রাথমিকভাবে আমরা দুটি ট্রেনে এই ব্যবস্থা চালু করেছিলাম। পরে সাধারণ মানুষের ব্যাপক সাড়া পাওয়ায় সাতটি ট্রেনে এই সেবা চালু হয়। সর্বশেষ এখন পর্যন্ত ১৬টি ট্রেনে ন্যাশনাল আইডি ছাড়া কাউকে টিকিট দেয়া হচ্ছে না। আগামীতে সব ট্রেনের টিকিট ক্রয়ের ক্ষেত্রে এই ব্যবস্থা চালু করা হবে। ঈদের আগেই এই ব্যবস্থা চালু হতে পারে'।আরও পড়ুন:  ১১৭ উপজেলায় ভোটগ্রহণ শেষ, চলছে গণনাএদিকে বাংলাদেশ রেলওয়ের অ্যাপস প্রস্তুতকারকরা জানান, 'অ্যাপসের মাধ্যমে টিকিট কেনার সময় যাত্রীরা সিট দেখতে পারবেন। কোন দূরত্বে টিকিটের মূল্য কত এবং ট্রেনের বর্তমান অবস্থান জানা যাবে এই অ্যাপসের মাধ্যমে। এমনকি যাত্রা শেষে একজন যাত্রী সেবার মান সম্পর্কেও রেটিং দিতে পারবেন। অ্যাপসের মাধ্যমে কাঙ্ক্ষিত ট্রেনের কতগুলো টিকিট অবশিষ্ট আছে বা কতগুলো সিট এখনো ফাঁকা সে তথ্যগুলো জানা যাবে। পাশাপাশি ট্রেনের লিস্টগুলো দেখা যাবে কোন ট্রেন কোথায় যাবে। ভিসা, মাস্টার, বিকাশ জাতীয় ওয়ালেটের মাধ্যমে টিকিটের মূল্য পরিশোধ করা যাবে'।রেল ভবনে আয়োজিত ওই আলোচনা সভায় রেলে কর্মকর্তারা ছাড়াও তথ্য ও যোগাযোগ প্রযুক্তি প্রতিমন্ত্রী জুনাইদ আহমেদ পলক, সিএনএস-এর পক্ষে জিয়াউর রহমান, আনিন্দসেন গুপ্তসহ সংশ্লিষ্ট কর্মকর্তারা উপস্থিত ছিলেন।ইত্তেফাক/জেডএইচডি



23804,39621
কারাগারগুলোতে ধারণ ক্ষমতার বেশি আসামি, যার অর্ধেক মাদক মামলার
জাতীয়
প্রকাশ : ২৪ মার্চ ২০১৯, ১৭:৫৭
দেশের কারাগারগুলোর ধারণ ক্ষমতা হচ্ছে ৩৫ হাজার। কিন্তু কারাগারগুলোতে ৯০ হাজারেরও বেশি আসামি রয়েছে। এরমধ্যে অর্ধেকই মাদক মামলার আসামি। রবিবার বিকেল স্বরাষ্ট্রমন্ত্রী আসাদুজ্জামান খান কামাল এ তথ্য জানান।তিনি বলেন, মাদকের সরবরাহ বন্ধ করতে আমরা বিজিবি ও কোস্ট গার্ডকে শক্তিশালী করেছি। যারা মাদক ব্যবসা করে, তাদের বিরুদ্ধে ভ্রাম্যমাণ আদালত ও নানা ব্যবস্থা নিচ্ছি। আমরা মাদক আইন সংশোধন করেছি, মাদক আইনের সর্বোচ্চ শাস্তির ব্যবস্থা করেছি। মাদক ব্যবসায়ীদের উদ্দেশ্যে স্বরাষ্ট্রমন্ত্রী বলেন, আপনারা মাদক ব্যবসা ছেড়ে দেন, আত্মসমর্পণ করেন, না হলে পুলিশ বাহিনী আপনাকে খুঁজে বের করবে। তিনি আরও বলেন, মাদক না ছাড়লে পরিণতি কি ভয়াবহ হবে, তা আল্লাহ মাবুদই জানেন। দেশকে বাঁচানোর জন্য, মেধা ও নতুন প্রজন্মকে বাঁচানোর জন্য এবং মাদক নিয়ন্ত্রণে সরকার জিরো টলারেন্স ঘোষণা করেছে। গাইবান্ধার নাপিতেরহাট সরকারি প্রাথমিক বিদ্যালয় চত্বরে এক সমাবেশে মন্ত্রী বলেন, যারা মাদকের সঙ্গে সংশ্লিষ্ট যারা আত্মসমর্পণ করবে, সরকার থেকে তাদের আইনি সহায়তা দেওয়া হবে। সমাবেশে ফুলছড়ি উপজেলার ৭৪ জন মাদক ব্যবসায়ী ও সেবনকারী আত্মসমর্পণ করেন। এর মধ্যে ২৫ জন মাদক ব্যবসায়ী। তারা মাদক ব্যবসা ছেড়ে অন্য ব্যবসা করার ঘোষণা দেন। ইত্তেফাক/জেডএইচ



23805,39622
তালতলীতে ইয়াবাসহ দম্পতি আটক
সারাদেশ
প্রকাশ : ২৪ মার্চ ২০১৯, ১৭:৫৮
বরগুনার তালতলীতে দুই হাজার পিস ইয়াবাসহ এক দম্পতিকে আটক করেছে পুলিশ। রবিবার দুপুর সাড়ে ১২টার দিকে উপজেলার যাত্রীবাহী আলফা স্ট্যান্ড সংলগ্ন বটতলা নামক স্থান থেকে তাদের আটক করা হয়।জানা গেছে, পটুয়াখালী জেলার মহিপুর থানার খাপরা ভাঙ্গা গ্রামের মৃত তাজেল উদ্দিন মৃধার পুত্র ইয়াবা ব্যবসায়ী বাবুল মৃধা এবং তার স্ত্রী হাসিনা বেগম সাড়ে ১২টার দিকে তালতলী বাজারের যাত্রীবাহী আলফা স্ট্যান্ড থেকে ইয়াবা নিয়ে যাত্রীবেশে অটো বোরাকযোগে কড়ইবাড়ীয়ার উদ্দেশ্যে রওয়ানা দেয়। এ সময় পুলিশ গোপন সংবাদের ভিত্তিতে তাদের আটক করে।পুলিশ বাবুলের শরীরে অভিনব কায়দায় লুকিয়ে রাখা কালো কাপড়ের ব্যাগ থেকে ২শ পিস করে রাখা ১০টি প্যাকেটে মোট ২ হাজার পিস ইয়াবা উদ্ধার করে।আরও পড়ুনঃ নান্দাইল থেকে অপহৃত মাদ্রাসা ছাত্র গফরগাঁওয়ে উদ্ধারতালতলী থানার অফিসার ইনচার্জ পুলক চন্দ্র রায় জানান, গোপন সংবাদের ভিত্তিতে ২ হাজার  ইয়াবাসহ বাবুল মৃধা ও তার স্ত্রী হাসিনা বেগমকে আটক করা হয়েছে। তাদের বিরুদ্ধে মাদক আইনে মামলার দায়েরের প্রস্তুতি চলছে। ইত্তেফাক/নূহু



23806,39623
পিইসি পরীক্ষা বাতিলের দাবিতে গাইবান্ধায় ছাত্রফ্রন্টের বিক্ষোভ
সারাদেশ
প্রকাশ : ২৪ মার্চ ২০১৯, ১৮:১২
তৃতীয় শ্রেণি পর্যন্ত পরীক্ষা বাতিল নয়, পিইসি পরীক্ষা বাতিল চাই ও নিরাপদ সড়কসহ সাত দফা দাবিতে রবিবার গাইবান্ধায় সমাজতান্ত্রিক ছাত্রফ্রন্ট জেলা শাখার উদ্যোগে শহরে বিক্ষোভ মিছিল ও সমাবেশ অনুষ্ঠিত হয়। বিক্ষোভ মিছিলটি শহরের প্রধান প্রধান সড়ক প্রদক্ষিণ শেষে ডিবি রোডে এক সংক্ষিপ্ত সমাবেশে বক্তব্য রাখেন সংগঠনের জেলা শাখার সভাপতি পরমানন্দ দাস, সাধারণ সম্পাদক রাহেলা সিদ্দিকা, স্কুল বিষয়ক সম্পাদক মাসুদা আকতার, সদস্য জুয়েল মিয়া প্রমুখ। আরও পড়ুন: ১১৭ উপজেলায় ভোটগ্রহণ শেষ, চলছে গণনাবক্তারা অবিলম্বে তৃতীয় শ্রেণি পর্যন্ত পরীক্ষা বাতিল নয়, পিইসি পরীক্ষা বাতিল করতে হবে। সড়কে মৃত্যু মিছিল বন্ধ করে নিরাপদ সড়কের জন্য সরকারকে দ্রুত পদক্ষেপ নিতে হবে। সেই সঙ্গে শিক্ষার সব স্তরে ব্যয়বৃদ্ধি ও দুর্নীতি বন্ধসহ গণতান্ত্রিক পরিবেশ নিশ্চিত করে মত প্রকাশের স্বাধীনতার দাবি জানান বক্তারা। ইত্তেফাক/কেকে



23807,39624
মাদক ছেড়ে দেন, না হলে পুলিশ আপনাকে খুঁজছে: স্বরাষ্ট্রমন্ত্রী
জাতীয়
প্রকাশ : ২৪ মার্চ ২০১৯, ১৮:১৬
স্বরাষ্ট্রমন্ত্রী আসাদুজ্জামান খান কামাল মাদক ব্যবসায়ীদের উদ্দেশ্যে বলেছেন, আপনারা মাদক ব্যবসা ছেড়ে দেন, আত্মসমর্পণ করেন, নাহলে পুলিশ বাহিনী আপনাকে খুঁজে বের করবে। রবিবার বিকালে গাইবান্ধার নাপিতেরহাট সরকারি প্রাথমিক বিদ্যালয় চত্বরে এক সুধী সমাবেশে এসব কথা বলেন তিনি। স্বরাষ্ট্রমন্ত্রী বলেন, মাদক না ছাড়লে পরিণতি যে কি ভয়াবহ হবে, তা আল্লাহ মাবুদই জানেন। দেশকে বাঁচানোর জন্য, মেধা ও নতুন প্রজন্মকে বাঁচানোর জন্য এবং মাদক নিয়ন্ত্রণে সরকার জিরো টলারেন্স ঘোষণা করেছে। যারা আত্মসমর্পণ করবে, সরকার থেকে তাদের আইনি সহায়তা দেওয়া হবে।  তিনি আরো বলেন, দ্বিতীয় মহাযুদ্ধের সময় ২৪ ঘণ্টা জেগে থাকার জন্য সৈনিকদের ইয়াবা ট্যাবলেট খাওয়ানো হতো। কিন্তু এখন ইয়াবা নেশা হিসেবে ব্যবহার হচ্ছে। যারা ইয়াবা বিক্রি করে, তারা জানে না যে, এর ভয়াবহতা কত। একটানা তিন বছর ইয়াবা সেবন করলে মেধা আর থাকবে না। তাই মাদক নিয়ন্ত্রণ করতে হবে। মাদক থেকে যুবশক্তিকে বাঁচাতে না পারলে আমাদের স্বপ্ন স্বপ্নই থেকে যাবে। ইসলামেও মাদকের বিরুদ্ধে কথা বলা আছে। মন্ত্রী বলেন, দেশে কারাগারগুলোতে ধারণ ক্ষমতা ৩৫ হাজার। কিন্তু বর্তমানে কারাগারগুলোতে ৯০ হাজারেরও বেশি আসামি রয়েছে। এরমধ্যে অর্ধেকই মাদক মামলার আসামি। আমরা মাদক আইন সংশোধন করেছি, মাদক আইনের সর্বোচ্চ শাস্তির ব্যবস্থা করেছি। সেগুলো আপনারা দেখেছেন। মাদকের সরবরাহ বন্ধ করতে আমরা বিজিবি ও কোস্ট গার্ডকে শক্তিশালী করেছি। যারা মাদক ব্যবসা করে, তাদের বিরুদ্ধে ভ্রাম্যমাণ আদালতও নানা ব্যবস্থা নিচ্ছি। সমাবেশে ফুলছড়ি উপজেলার ৭৪ জন মাদক ব্যবসায়ী ও সেবনকারী আত্মসমর্পণ করেন। এর মধ্যে ২৫ জন মাদক ব্যবসায়ী। তারা মাদক ব্যবসা ছেড়ে অন্য ব্যবসা করার ঘোষণা দেন। মাদকসেবীরা আর মাদক গ্রহণ করবে না বলে শপথ নেন। পরে তাদেরকে ফুলেল শুভেচ্ছা জানান স্বরাষ্ট্রমন্ত্রী।  ইত্তেফাক/জেডএইচ



23808,39625
আইনি প্রক্রিয়ায় খালেদা জিয়াকে মুক্ত করা সম্ভব: আইনমন্ত্রী
সারাদেশ
প্রকাশ : ২৪ মার্চ ২০১৯, ১৮:১৯
আইন, বিচার ও সংসদ বিষয়ক মন্ত্রী আনিসুল হক বলেছেন, আন্দোলন করে নয়, একমাত্র আইনি প্রক্রিয়ার মধ্য দিয়ে বিএনপি চেয়ারপারসন বেগম খালেদা জিয়াকে মুক্ত করা সম্ভব। বর্তমান সরকার দেশে আইনের শাসন প্রতিষ্ঠা করেছে, যা বিএনপি কখন পারেনি। এখন দেশে প্রতিহিংসার রাজনীতি হয় না।রবিবার দুপুরে রাজশাহীর আদালত চত্বরে অ্যাডভোকেট বার এসোসিয়েশনের বহুতল ভবন নির্মাণের ভিত্তিপ্রস্তর স্থাপন এবং আইনজীবীদের সঙ্গে মতবিনিময় শেষে সাংবাদিকদের এক প্রশ্নের জবাবে মন্ত্রী এসব কথা বলেন। সাংবাদিকদের আরেক প্রশ্নের জবাবে আইন মন্ত্রী বলেন, রাজশাহীতে হাইকোর্টের সার্কিট বেঞ্চের প্রয়োজনীয়তা থাকলে তা অবশ্যই স্থাপন করা হবে।এর আগে মতবিনিময় সভায় আইন মন্ত্রী বলেন, প্রধানমন্ত্রী শেখ হাসিনার কাছে আইনের শাসন অত্যন্ত গুরুত্বপূর্ণ। এজন্য আইনের শাসন প্রতিষ্ঠায় যারা জড়িত, তাদের কোনো ভাবেই বঞ্চিত করতে চান না। আইনজীবীদের দাবির প্রেক্ষিতে মন্ত্রী ভবন নির্মাণে বরাদ্দ পাওয়া মাত্রই তিন কোটি টাকা ছাড়সহ বার ভবনে গ্রন্থাগার স্থাপনের জন্য আগামী ৭ দিনের মধ্যে ১৫ লাখ টাকা অনুদান দেওয়ার প্রতিশ্রুতি দেন।আনিসুল হক বলেন, ‘বিচার বিভাগে কর্মরতদের বেতন প্রায় দিগুণ করা হয়েছে। এজলাস ভাগাভাগি যাতে করতে না হয়, সেজন্য একটি প্রজেক্ট নেওয়া হয়েছে। এ প্রজেক্টের আওতায় চীফ জুডিশিয়াল ম্যাজিস্ট্রেসি এবং জেলা জজ ভবন ১০/১২ তলা ভবন নতুন করে নির্মিত হচ্ছে। এজলাস বেশি থাকা ভালো। আমরা জনগণকে দ্রুত বিচার দিতে চাই। এজন্য আমাদের যতটুকু আর্থিক সামর্থ্য আছে, সবটুকু বিচার বিভাগের উন্নয়নে দিতে রাজি আছি।আরো পড়ুন: কারাগারগুলোতে ধারণ ক্ষমতার বেশি আসামি, যার অর্ধেক মাদক মামলাররাজশাহী অ্যাডভোকেট বার এসোসিয়েশনের সভাপতি লোকমান আলীর সভাপতিত্বে মতবিনিময় অনুষ্ঠানে রাজশাহী সদর আসনের সংসদ সদস্য ফজলে হোসেন বাদশা, রাজশাহী সিটি করপোরেশনের (রাসিক) মেয়র এএইচএম খায়রুজ্জামান লিটন, আইন মন্ত্রণালয়ের সচিব আবু সালেহ শেখ মো. জহিরুল হক, রাজশাহী জেলা ও দায়রা জজ মীর শফিকুল আলম, রাজশাহী অ্যাডভোকেট বার এসোসিয়েশনের সাবেক সভাপতি অ্যাড. মো. ইয়াহিয়া ও অ্যাডভোকেট বার এসোসিয়েশনের সাধারণ সম্পাদক একরামুল হক বক্তব্য রাখেন।ইত্তেফাক/অনি



23809,39626
উপজেলা পরিষদ নির্বাচন: কলারোয়ায় মুক্তিযোদ্ধাসহ আহত ৩
সারাদেশ
প্রকাশ : ২৪ মার্চ ২০১৯, ১৮:২৩
উপজেলা পরিষদ নির্বাচনের তৃতীয় ধাপে কঠোর নিরাপত্তা বেষ্টনীর মধ্যে নিরুত্তাপ ভোট গ্রহণ সম্পন্ন হয়েছে সাতক্ষীরার সাতটি উপজেলার ৫৯৭টি কেন্দ্রে। সকাল ৮টায় শুরু হয়ে বিকাল চারটায় ভোট গ্রহণ শেষ হয়।সকালে ভোট কেন্দ্রগুলোতে ভোটার উপস্থিতি কম থাকলেও বেলা বাড়ার সঙ্গে সঙ্গে ভোটার সংখ্যাও বাড়তে থাকে। বিকালে সর্বশেষ তথ্য অনুযায়ী জেলায় ৪০ শতাংশ ভোট পড়েছে বলে জানা গেছে। কোনো কোনো কেন্দ্রে কিছুটা সংঘর্ষ হলেও বেশির ভাগ কেন্দ্রে পরিবেশ ছিল শান্ত। সব কেন্দ্রের ভোটগ্রহণ কর্মকর্তা ও নিরাপত্তা কর্মীদের এবারের ভোটে তুলনামূলক অলস সময় পার করতে দেখা গেছে।এদিকে, কলারোয়া উপজেলার বাটরা কেন্দ্রে নৌকা ও আনারস প্রতিকের কর্মী-সমর্থকদের মধ্যে সংঘর্ষের ঘটনা ঘটেছে। এতে আনারস প্রতীকের সমর্থক মুক্তিযোদ্ধা আফছার উদ্দীনসহ তিনজন আহত হয়েছেন। আহতরা সাতক্ষীরা সদর ও কলারোয়া হাসপাতালে চিকিৎসাধীন। সেখানকার উপজেলা নির্বাহী অফিসার সেলিম শাহনেওয়াজ জানান, সেখানে দ্রুত নিরাপত্তা বাহিনী পাঠিয়ে পরিস্থিতি নিয়ন্ত্রণে আনা হয়েছে।আরও পড়ুনঃ কালিয়ায় ভোটকেন্দ্র দখল নিয়ে সংঘর্ষ, আহত ২০অপরদিকে, সাতক্ষীরা সদর উপজেলার মাছখোলা সরকারি প্রাথমিক বিদ্যালয় ও সরকারি কলেজ কেন্দ্রে কিছুটা উত্তেজনা দেখা দিলেও পরে পরিস্থিতি শান্ত হয়ে যায়। এ রিপোর্ট লেখা পর্যন্ত আশাশুনি উপজেলায় ভোট গণনায় নৌকার প্রার্থী এগিয়ে রয়েছে বলে জানা গেছে।ইত্তেফাক/নূহু



23810,39627
বনানী কবরস্থানে শাহনাজ রহমত উল্লাহর দাফন সম্পন্ন
রাজধানী
প্রকাশ : ২৪ মার্চ ২০১৯, ১৮:৩০
বনানীতে চিরনিদ্রায় শায়িত হলেন প্রখ্যাত সংগীত শিল্পী শাহনাজ রহমত উল্লাহ। রবিবার (২৪ মার্চ) জোহরের পর বারিধারার পার্ক রোড জামে মসজিদে জানাজা শেষে বেলা আড়াইটার বনানীর সম্মিলিত সামরিক কবরস্থানে দাফন করা হয় তাকে। এর আগে আত্মীয়-স্বজন, রাজনৈতিক নেতা-কর্মী ও ভক্ত-অনুরাগীরা তার জানাজার নামাজে অংশ নিয়ে তার প্রতি ভালোবাসা ও শ্রদ্ধা নিবেদন করেন। জনপ্রিয় এই শিল্পীর মৃত্যুতে শোক প্রকাশ করেছেন প্রধানমন্ত্রী শেখ হাসিনা। তার দাফনের সময় বনানীর ওই কবরস্থানে তথ্যমন্ত্রীর প্রতিনিধি হিসেবে উপস্থিত ছিলেন তথ্য মন্ত্রণালয়ের জ্যেষ্ঠ তথ্য কর্মকর্তা মীর আকরাম উদ্দিন আহম্মদ। এছাড়াও দাফনের সময় অন্যদের মধ্যে চিত্রনায়ক ও বিএনপির সাংস্কৃতিক সম্পাদক আশরাফউদ্দিন আহমেদ উজ্জল, বিএনপির প্রেস উইংয়ের সদস্য শায়রুল কবিরসহ অনেকে উপস্থিত ছিলেন।আরও পড়ুন:  ১১৭ উপজেলায় ভোটগ্রহণ শেষ, চলছে গণনাজানাজার আগে প্রখ্যাত এই সংগীত শিল্পীর স্বামী অবসরপ্রাপ্ত মেজর আবুল বাশার রহমত উল্লাহ স্ত্রীর আত্মার শান্তির জন্য সবার কাছে দোয়া চান। শাহনাজ রহমত উল্লাহর মেয়ে নাহিদ রহমত উল্লাহ লন্ডনে এবং ছেলে এ কে এম সায়েফ রহমত উল্লাহ কানাডায় থাকেন।ইত্তেফাক/জেডএইচডি



23811,39628
বক্স অফিসে ফের অক্ষয়ের দাপট
বিনোদন
প্রকাশ : ২৪ মার্চ ২০১৯, ১৮:৩১
একের পর এক সুপারহিট সিনেমা উপহার দিয়ে যাচ্ছেন বলিউড সুপারস্টার অক্ষয় কুমার। গত বছর আর বালকির ‘প্যাডম্যান’, রীমা কাগতির ‘গোল্ড’ ও শংকরের ‘টু পয়েন্ট জিরো’র পর এবার যুদ্ধ ছবি ‘কেসারি’। গত ২১ মার্চ হোলি উৎসবের দিনে মুক্তি পায় ছবিটি। বক্স অফিসে ভালো আয় করছে ‘কেসারি’।প্রথম দিন দেশজ বক্স অফিসে আয় করে ২১ কোটি ৬ লাখ রুপি। মুক্তির দিনে সর্বোচ্চ আয় করা সিনেমা হলো এটি। চিত্র সমালোচকদের কাছ থেকে ভালো ভালো রিভিউ পেয়েছে এ ছবি। পেয়েছে দর্শকের প্রশংসাও। দ্বিতীয় দিনেও ভালো আয় করেছে ছবিটি।আরো পড়ুন: শাহজালালে ৩ কোটি টাকার স্বর্ণসহ চীনা নাগরিক আটকবিশ্বব্যাপী ‘কেসারি’ মুক্তি পায় মোট চার হাজার দুইশত প্রেক্ষাগৃহে। এরমধ্যে ভারতেই ৩৬০০ প্রেক্ষাগৃহে মুক্তি পায় ছবিটি। ৮০ কোটি টাকা ব্যয়ে নির্মিত এই ছবিটির বিজ্ঞাপন ও প্রচার প্রচারণায় খরচ হয়েছে ২০ কোটি রুপি।ফিল্ম ‘কেসারি’র প্রেক্ষাপট ১৮৯৭ সালে ১২ সেপ্টেম্বর ঘটে যাওয়া ‘সারগড়ী’র যুদ্ধ’। যে যুদ্ধে আফগানিস্তান ওরাকজাই উপজাতির ১ হাজার সেনার সঙ্গে লড়াই করেছিল ব্রিটিশ ভারতীয় সেনাবাহিনীর মাত্র ২১ জন শিখ। যার নেতৃত্ব দিয়েছিলেন হাবিলদর ঈশ্বর সিং। যুদ্ধটি হয়েছিল তৎকালীন খাইবার পাখতুনখাওয়া প্রদেশের তিরাহ উপত্যকায় যেটি বর্তামানে পাকিস্তানের নর্থ-ওয়েস্ট ফ্রন্টিয়ার প্রভিন্সের অন্তর্গত।ইত্তেফাক/বিএএফ



23812,39629
রাজবাড়ীর চার উপজেলার ভোটকেন্দ্রগুলোতে ভোটারের উপস্থিতি কম
সারাদেশ
প্রকাশ : ২৪ মার্চ ২০১৯, ১৮:৩৮
রাজবাড়ী জেলার ৪টি উপজেলায় আইনশৃঙ্খলা বাহিনীর কঠোর নিরাপত্তার মধ্য দিয়ে ভোট গ্রহণ শুরু এবং শেষ হয়েছে। তবে ভোট কেন্দ্রগুলোতে ছিলো না তেমন ভোটারের উপস্থিতি। রবিবার সকাল ৮টা থেকে রাজবাড়ী সদর, বালিয়াকান্দি, পাংশা ও গোয়ালন্দ উপজেলার ২৬৬টি ভোট কেন্দ্রে ভোটগ্রহণ শুরু হয়।সকাল ৮টা থেকে শুরু হওয়া রাজবাড়ী সদর উপজেলার পাঁচুরিয়া ইউনিয়নের ভান্ডারিয়া সিদ্দিকিয়া কামিল মাদ্রাসা কেন্দ্রে বেলা সাড়ে ১১টা পর্যন্ত ভোটকেন্দ্রে তিন হাজার উনিশ জন ভোটারের মধ্যে সাড়ে ৩ ঘন্টায় ভোট পড়ে ২৭০টি। এ তথ্য জানান ওই কেন্দ্রের প্রিজাইডিং অফিসার মো. শাহিনুজ্জামান।সদরের খানখানাপুর ইউনিয়নের চর চাদপুর সরকারি প্রাথমিক বিদ্যালয় কেন্দ্রে বিকাল সোয়া ৩টা নাগাদ তিন হাজার নব্বই ভোটারের মধ্যে ৬শত ভোট পড়েছে। কর্তব্যরত প্রিজাইডিং কর্মকর্তা মো. জিল্লুল রহমান বিষয়টি নিশ্চিত করেছেন।  এছাড়া সদরের শহীদ ওহাবপুর ইউনিয়নের আহলাদীপুর দাখিল মাদ্রাসা, গৌরীপুর সরকারি প্রাথমিক বিদ্যালয় ও বড়নূর পুর সরকারি প্রাথমিক বিদ্যালয় কেন্দ্রগুলোতে বেলা ১১টা পর্যন্ত ভোটারদের ভোট কেন্দ্রে তেমন দেখা যায়নি।অপর দিকে গোয়ালন্দ উপজেলার হাউলি কেউটিল ও কেউটিল সরকারি প্রাথমিক বিদ্যালয় কেন্দ্রের প্রিজাইডিং কর্মকর্তা মো. হাবিবুর রহমান ও বিএম নজরুল হুদা জানান, উপজেলার ভোটের শুরুতেই ভোটার উপস্থিতি কম ছিলো। তবে বেলা বৃদ্ধির সঙ্গে ভোটারের সংখ্যা বৃদ্ধি পেয়েছে। বেলা সাড়ে ১২টা পর্যন্ত তিন হাজার সাইত্রিশ ভোটের মধ্যে সাড়ে ছয় শত ভোট ও এক হাজার পাঁচশ পঁচিশ ভোটের মধ্যে সাড়ে চারশ ভোট গ্রহণ হয়।গোয়ালন্দ নাজির উদ্দিন পাইলট সরকারি উচ্চ বিদ্যালয়ে দুপুর ২টা নাগাদ তিন হাজার একাশি ভোটের মধ্যে ১ হাজার ভোট গ্রহণ হয়েছে বলে জানান প্রিজাইডিং কর্মকর্তা ডা. মো. মিজানুর রহমান। ভোট কেন্দ্রেগুলো সরেজমিন পরিদর্শনকালে গোয়ালন্দের একাধিক কেন্দ্রে ভোটাদের উপস্থিত লক্ষ্য করা যায়।নির্বাচনী এলাকাস্থ ভোটকেন্দ্র ও সার্বিক আইনশৃঙ্খলা রক্ষায় তেরশ পুলিশ সদস্য, ৯ প্লাটুন বিজিবি সদস্য ও ২৩ জন নির্বাহী ম্যজিস্ট্রেটসহ আনছার, র‌্যাব এবং বিভিন্ন আইনশৃঙ্খলা বাহিনীর সদস্যরা দায়িত্ব পালন করেছে।রাজবাড়ী পুলিশ সুপার আসমা সিদ্দিকা মিলি (পিপিএম) জানান, সুষ্ঠু ও শান্তিপূর্ণ ভোটগ্রহনের পরিবেশ সৃষ্টি করা হয়েছে। ভোটারদের শান্তিপূর্ণভাবে ভোটকেন্দ্রে আসা-যাওয়াসহ নির্বাচন পরবর্তী কোন সমস্যা যাতে না হয় সে ব্যাপারে পুলিশ কাজ করেছে।তিনি আরো বলেন, উপজেলা পরিষদ নির্বাচন নিয়ে কোন প্রার্থী বা তাদের সমর্থকেরা বিশৃঙ্খলা সৃষ্টি করতে চাইলে তাদের কঠোর হাতে দমন করার প্রস্তুতি ছিলো।আরও পড়ুনঃ উপজেলা পরিষদ নির্বাচন: কলারোয়ায় মুক্তিযোদ্ধাসহ আহত ৩জেলার ৫টি উপজেলার মধ্যে কালুখালী উপজেলা ব্যতীত ৪টি উপজেলাতে চেয়ারম্যান পদে ৯জন, পুরুষ ভাইস চেয়ারম্যান পদে ১৫ জন এবং মহিলা ভাইস চেয়ারম্যান পদে ৮ জন প্রতিদ্বন্দ্বিতা করছেন। ইত্তেফাক/নূহু



23813,39630
কোলকাতাকে কঠিন টার্গেট হায়দরাবাদের
খেলা
প্রকাশ : ২৪ মার্চ ২০১৯, ১৮:৩৮
ডেভিড ওয়ার্নার ও শংকরের ব্যাটে ভর করে ১৮১ রান করলো সানরাইজার্স হায়দরাবাদ। এই ম্যাচটি জিততে হলে কোলকাতাকে করতে হবে ১৮২ রান।রবিবার ইডেন গার্ডেনে আইপিএলের দ্বাদশ আসরে নিজেদের প্রথম ম্যাচে টস জিতে বোলিং নেয় কোলকাতা নাইট রাইর্ডাস। ফলে ব্যাটিং করে অলরাউন্ডার সাকিব আল হাসানের দল হায়দরাবাদ।দলের হয়ে সর্বোচ্চ ৮৫ রান করেন ডেভিড ওয়ার্নার। ৫৩ বলে এই রান করেন তিনি। ১৬ তম ওভারে আন্দ্রে রাসেলের বলে কভারে উথাপ্পার হাতে ক্যাচ দিয়ে আউট হন। ওয়ার্নারের ইনিংস সাজানো ৯টি চার ও ৩টি ছয় দিয়ে।আর বিজয় শংকরের ব্যাট থেকে আসে ৪০ রান। তিনি অপরাজিত ছিলেন। সবশেষ নির্ধারিত ২০ ওভারে ৩ উইকেটে ১৮১ রান করে হায়দরাবাদ।এদিকে চোটের কারণে অধিনায়ক কেন উইলিয়ামসনকে আজকের ম্যাচে খেলতে পারেনি। তার পরিবর্তে সানরাইজার্সকে নেতৃত্ব দিচ্ছেন ভুবনেশ্বর কুমার।ইত্তেফাক/জেডএইচ



23814,39631
রবীন্দ্রনাথের চিন্তার সঙ্গে আজকের উন্নয়ন সংক্রান্ত ভাবনার মিল রয়েছে: ড. আতিউর
প্রবাস
প্রকাশ : ২৪ মার্চ ২০১৯, ১৮:৪৬
বাংলাদেশ ব্যাংকের সাবেক গভর্নর অধ্যাপক ড. আতিউর রহমান বলেছেন, ‌‘আজ আমরা টেকসই উন্নয়নের সঙ্গে সম্পর্কিত যে বিষয়গুলো নিয়ে ভাবছি, রবীন্দ্রনাথ অনেক আগেই সেগুলো নিয়ে গভীরভাবে চিন্তা করেছেন। তিনিও তার লেখায় ও কাজের মাধ্যমে দারিদ্র্য বিমোচন, প্রকৃতি রক্ষা এবং সবার জন্য শান্তি ও সমৃদ্ধি নিশ্চিত করতে সবাইকে একযোগে কাজ করার আহ্বান জানিয়ে গেছেন।’শনিবার মার্কিন যুক্তরাষ্ট্রের কানেক্টিকাটে ইয়েল বিশ্ববিদ্যালয়ে পঞ্চম বিডিআই সম্মেলনের এক বিশেষ অধিবেশনে মূল নিবন্ধ উপস্থাপনের সময় তিনি এ কথা বলেন। জাতীয় অধ্যাপক ড. জামিলুর রেজা চৌধুরীকে আজীবন সম্মাননা প্রদান উপলক্ষে এই বিশেষ অধিবেশন আয়োজন করা হয়। ড. জামিলুর রেজা চৌধুরী শারীরিক অসুস্থতার কারণে উপস্থিত থাকতে না পারায় তার পক্ষ থেকে তার ভাগ্নি সম্মাননা গ্রহণ করেন।ড. আতিউর আরও বলেন, ‘মানুষের সঙ্কট ও চাহিদার বৈশ্বিক দিক নিয়ে ভেবেছিলেন বলেই রবীন্দ্রনাথ আজও এতো প্রাসঙ্গিক। আজকের দিনের অনেক জটিল সমস্যাই একটি অন্যটির সঙ্গে অঙ্গাঅঙ্গিভাবে জড়িয়ে আছে। তাই এসব সঙ্কটের দীর্ঘমেয়াদী কার্যকর সমাধানের জন্য পুরো পৃথিবী ও এখানে বসবাসকারী সব মানুষের কল্যাণকে কেন্দ্রীয় জায়গায় রেখে ভাবতে হবে। রবীন্দ্রনাথ ঠাকুরের চিন্তায় ও কর্মে বহুলাংশেই টেকসই সমাধানের বিষয়গুলো উঠে এসেছে। যেমন- তার শিক্ষা ভাবনায় সৃষ্টিশীলতা, সহানুভূতিশীতা, আকাঙ্খার উন্মেষ ইত্যাদি গুরুত্ব পেয়েছে। আজকের প্রযুক্তিনির্ভর পৃথিবীতে টিকে থাকার জন্য এগুলো সত্যিই আমাদের জন্য খুবই প্রয়োজনীয়। উন্নয়নকে সংকীর্ণ জায়গা থেকে দেখা বা বিচার করার কুফল সম্পর্কেও তিনি বারবার আমাদের সতর্ক করেছেন তার লেখায়।’বাংলাদেশের অবিশ্বাস্য উন্নয়ন অভিযাত্রাতে রবীন্দ্র ভাবনার অবদানের কথাও তুলে ধরেন ড. আতিউর। তিনি বলেন, ‘১৯৭১ সালে বাংলাদেশের মানুষের মধ্যে সাম্য ও সমৃদ্ধির প্রতি যে সর্বব্যাপী আকাঙ্খা তৈরি হয়েছিলো সেই অনুপ্রেরণার জায়গা থেকেই এদেশের অনেক তরুণ মুক্তিযুদ্ধে ঝাঁপিয়ে পড়েছিলেন। আর এই অনুপ্রেরণা তৈরিতে খুবই গুরুত্বপূর্ণ ভূমিকা রেখেছে রবীন্দ্র সাহিত্য।’আরও পড়ুন: ১১৭ উপজেলায় ভোটগ্রহণ শেষ, চলছে গণনাড. আতিউর এই মূল নিবন্ধ উপস্থাপন ছাড়াও এবারের বিডিআই সম্মেলনে বাংলাদেশের ব্যাংকিং খাত বিষয়ক একটি অধিবেশনে সভাপতিত্ব করেছেন এবং আনুষ্ঠানিক উদ্বোধনী অধিবেশনে স্বাগত বক্তব্য রেখেছেন। এছাড়া সম্মেলনের শেষ দিনে আজ শনিবার আরেকটি বিশেষ অধিবেশনে বাংলাদেশের সবুজ প্রবৃদ্ধি বিষয়ে তার নিজের লেখাবইয়ের ওপর একটি নিবন্ধ উপস্থাপন করবেন ড. আতিউর রহমান।ইত্তেফাক/কেকে



23815,39632
গবেষণা ও সম্প্রসারণের মধ্যে সমন্বয় হলেই কৃষকদের উপকার: কৃষিমন্ত্রী
জাতীয়
প্রকাশ : ২৪ মার্চ ২০১৯, ১৮:৫৪
কৃষিমন্ত্রী ড. আব্দুর রাজ্জাক বলেছেন, গবেষণা ও সম্প্রসারণের মধ্যে সমন্বয় আরো জোরোলো করতে হবে। গবেষণা প্রতিষ্ঠান থেকে উদ্ভাবিত প্রযুক্তিগুলো দ্রুত মাঠে সম্প্রসারণ করলে আমাদের কৃষকরা বেশি উপকৃত হবে।আজ রবিবার রাজধানীর খামারবাড়ির আ কা মু গিয়াস উদ্দিন মিলকী অডিটরিয়ামে ‘গোপালগঞ্জ-খুলনা-বাগেরহাট-সাতক্ষীরা-পিরোজপুর জেলায় কৃষি উন্নয়ন প্রকল্পের (এসআরডিআই অঙ্গ) প্রারম্ভিক কর্মশালা ও ‘রিভার ওয়াটার স্যালাইনটি অব বাংলাদেশ’ শীর্ষক প্রকাশনার মোড়ক উন্মোচন অনুষ্ঠানে প্রধান অতিথির বক্তব্যে তিনি এ সব কথা বলেন।কৃষিমন্ত্রী বলেন, মাটি পরীক্ষার মাধ্যমে সুষম সার জমিতে ব্যবহার করতে হবে। মাটির স্বাস্থ্য রক্ষা করতে হবে। না হলে ভালো ফসল উৎপাদন করা সম্ভব নয়। মাটির স্বাস্থ্য রক্ষায় সবাইকে সচেতন হতে হবে।আব্দুর রাজ্জাক বলেন, মাঠ পর্যায়ের উপ-সহকারী কৃষি কর্মকর্তাদের কাজে লাগাতে হবে। তারা যদি আন্তরিকতা ও নিষ্ঠার সঙ্গে কাজ করে, তাহলে আমাদের উৎপাদন আরো বাড়বে। উপকূলীয় অঞ্চলে অনেক জমি অব্যবহৃত থাকে এ সকল জমি চাষের আওতায় আনতে হবে।কৃষি সচিব মো. নাসিরুজ্জামানের সভাপতিতে কৃষি মন্ত্রণালয় সম্পর্কিত স্থায়ী কমিটির সদস্য কৃষিবিদ আব্দুল মান্নান, কৃষিসম্প্রসারণ অধিদপ্তরের মহাপরিচালক মীর নুরুল আলম, মৃত্তিকা সম্পদ উন্নয়ন ইনস্টিটিউটের পরিচালক বিধান কুমার ভান্ডার প্রমুখ বক্তব্য রাখেন।আরও পড়ুন: টিকিটসহ সকল সুবিধা মিলবে রেলের অ্যাপসে: রেলমন্ত্রীইত্তেফাক/এমআই



23816,39633
বাঁশখালীতে শান্তিপূর্ণভাবে নির্বাচন শেষ হয়েছে
সারাদেশ
প্রকাশ : ২৪ মার্চ ২০১৯, ১৮:৫৮
চট্টগ্রামের বাঁশখালী উপজেলা পরিষদ নির্বাচনে কিছু এলাকায় কেন্দ্র দখল ও জাল ভোট দেওয়ার ঘটনা ঘটলেও সার্বিকভাবে বলা যায় শান্তিপূর্ণভাবে ভোট গ্রহণ সম্পন্ন হয়েছে। জাল ভোট দেওয়ার অপরাধে ২ জনকে আটক করেছে পুলিশ।রবিবার সকাল থেকে বিকাল পর্যন্ত বিভিন্ন ভোট কেন্দ্রে ভোটারের উপস্থিতি কম ছিলো। দুপুরের পর থেকে প্রার্থী আটকের গুজব ছিল বেশি। দুপুর ১২টার দিকে চাম্বল উচ্চ বিদ্যালয় কেন্দ্রে মোঃ সাগর (২৮) নামে এক যুবক এক প্রবাসীর জাল ভোট দিতে গিয়ে আটক হয়। অন্যদিকে পুঁইছড়ি ইজ্জতিয়া আদর্শ উচ্চ বিদ্যালয় কেন্দ্রে মিজানুর রহমান নামে এক যুবকের জাল ভোট দিতে গিয়ে ওই এলাকার জেবর মুল্লুকের ছেলে নুরুন্নবী (৪০) আটক হয়। আটক ব্যক্তি একজন প্রার্থীর এজেন্ট হিসেবে দায়িত্ব পালন করছিলো। বাঁশখালী উপজেলা পরিষদ নির্বাচনে সকাল ৮টা থেকে ১০টা পর্যন্ত ভোট কেন্দ্রে ভোটারদের উপস্থিতি ছিল খুব কম। বাঁশখালী উত্তর জলদী ৫নং ওয়ার্ডের রুহুল্লাপাড়া সরকারি প্রাথমিক বিদ্যালয় কেন্দ্রে গিয়ে দেখা যায়, সকাল ১০টা পর্যন্ত ৬টি বুথে ১৬২ ভোট রেকর্ড হয়েছে।দুপুর ২টা ২০ মিনিটের দিকে নাপোড়া শেখেরখীল উচ্চ বিদ্যালয় কেন্দ্রের প্রিজাইডিং অফিসার মোঃ মিজান উদ্দীন জানান, এই কেন্দ্রে ৩টি বুথে মোট ১৩০৫ ভোট কাস্ট হয়েছে।দুপুর ২টা ৪৫ মিনিটের দিকে পুঁইছড়ি মকছুদা খাতুন সরকারি প্রাথমিক বিদ্যালয় কেন্দ্রে প্রিজাইডিং অফিসার রাজীব কুমার দাশ জানান, মোট ৩৪১৯ ভোটারের মধ্যে ২১০২ ভোট কাস্ট হয়েছে। এই কেন্দ্রে ৮টি বুথ রয়েছে।কাথরিয়া বাগমারা অলি শাহ্ মাদ্রাসা কেন্দ্রে সকাল থেকে ভোটারের উপস্থিতি ছিল। তবে দুপুরের দিকে কমে গেছে বলে জানান প্রিজাইডিং অফিসার অঞ্জন খাস্তগীর। এই কেন্দ্রের মোট ভোটার ৩০৭৬। কাস্ট হয়েছে ৫৭০টি। বুথ রয়েছে ৮টি। কাথারিয়া বাগমারা উচ্চ বিদ্যালয় কেন্দ্রের প্রিজাইডিং বিশ্বনাথ দেব জানান, ৩৪০৫টি ভোটের মধ্যে বুথ রয়েছে ৯টি। ভোট কাস্ট হয়েছে ৮৮৫টি।বাঁশখালী থানার অফিসার ইনচার্জ (ওসি) মো. কামাল হোসেন বলেন, বড় ধরনের কোনোপ্রকার অপ্রীতিকর ঘটনা ছাড়াই শান্তিপূর্ণভাবে নির্বাচন সম্পন্ন হয়েছে। ভোটাররা নির্বিঘ্নে ভোট কেন্দ্রে গিয়ে ভোট দিয়েছে। আরও পড়ুনঃ রাজবাড়ীর চার উপজেলার ভোটকেন্দ্রগুলোতে ভোটারের উপস্থিতি কমউপজেলা নির্বাহী কর্মকর্তা মোমেনা আক্তার বলেন, ‘শান্তিপূর্ণভাবে নির্বাচন অনুষ্ঠিত হয়েছে। প্রতিটি কেন্দ্রে প্রশাসনিকভাবে কঠোর নজরদারি রাখা হয়েছিল। ভোটাররা স্বতঃষ্ফূর্তভাবে ভোট প্রদান করেছে।’ইত্তেফাক/নূহু



23817,39634
একাত্তরের গণহত্যার বিষয়টি আন্তর্জাতিক ফোরামে তুলে ধরবে জাতিসংঘ
জাতীয়
প্রকাশ : ২৪ মার্চ ২০১৯, ১৯:০২
বাংলাদেশের একাত্তরের মুক্তিযুদ্ধকালে পাকিস্তানের চালানো গণহত্যার বিষয়টি আন্তর্জাতিক ফোরামে তুলে ধরবে জাতিসংঘ। রবিবার (২৪ মার্চ) সকালে জাতিসংঘের আন্ডার সেক্রেটারি জেনারেল এবং প্রিভেনশন অব জেনোসাইড বিষয়ক বিশেষ উপদেষ্টা অ্যাডামা ডিয়েঙ্গ প্রধানমন্ত্রীর তেজগাঁও কার্যালয়ে শেখ হাসিনার সঙ্গে সৌজন্য সাক্ষাৎকালে এ কথা বলেন। বৈঠকের পর প্রধানমন্ত্রীর প্রেস সচিব ইহসানুল করিম এই তথ্য জানান।তিনি বলেন, 'যদিও কিছু কিছু দেশ এর বিরোধিতা করবে, তবু আমরা মুক্তিযুদ্ধকালে বাংলাদেশে চালানো পাকিস্তানের গণহত্যার বিষয়টি আন্তর্জাতিক ফোরামে উত্থাপন করবো'।এ সময় প্রধানমন্ত্রী পাকিস্তানী দখলদার বাহিনী ১৯৭১ সালের ২৫ মার্চ এদেশে যে গণহত্যা শুরু করে তা স্মরণ করে বলেন, 'পাকিস্তানী দখলদার বাহিনী এবং তাদের এদেশীয় দোসররা প্রায় ৩০ লাখ মানুষকে হত্যা এবং দুই লাখ মা-বোনের ইজ্জত নষ্ট করে। জাতির পিতা বঙ্গবন্ধু শেখ মুজিবুর রহমান মুক্তিযুদ্ধে সম্ভ্রমহারা এসব মা-বোনকে পুনর্বাসিত করেন'।প্রধানমন্ত্রীর সঙ্গে বৈঠকে অ্যাডামা ডিয়েঙ্গ রোহিঙ্গাদের ওপর চালানো মিয়ানমারের বর্বরতাকে গণহত্যা হিসেবে আখ্যায়িত করে এ বিষয়ে বাংলাদেশের প্রতি জাতিসংঘের দৃঢ় সহযোহিতার কথা উল্লেখ করে বলেন, 'গণহত্যা চালানো সেইসব নৃশংতাকারীকে অবশ্যই বিচারের আওতায় আনতে হবে। বাংলাদেশ রোহিঙ্গা সমস্যার সমাধান একা করতে পারবে না। তাই এই সমস্যার সমাধানে মিয়ানমারের ওপর আন্তর্জাতিক সম্প্রদায়কে চাপ আরও বাড়াতে হবে। জাতিসংঘ চায় রোহিঙ্গারা তাদের নিজ রাজ্য রাখাইনে পুনর্বাসিত হোক এবং সেখানে শান্তিপূর্ণ ও বৃহত্তর সমাজ গড়ে উঠুক'।প্রায় ১০ লাখেরও অধিক বাস্তুচ্যুত রোহিঙ্গাকে আশ্রয় দেওয়ায় প্রধানমন্ত্রী শেখ হাসিনার প্রশংসা করে বলেন, 'আপনি রোহিঙ্গাদের জন্য আপনার দ্বার অবারিত করেছেন'।আরও পড়ুন:  বনানী কবরস্থানে শাহনাজ রহমত উল্লাহর দাফন সম্পন্নএর উত্তরে প্রধানমন্ত্রী বলেন, 'আশ্রয় গ্রহণকারী রোহিঙ্গারা সংখ্যায় কক্সবাজারের স্থানীয় জনগণকেও ছাড়িয়ে গেছে। যে কারণে স্থানীয় জনগণকে খুবই ভোগান্তির স্বীকার হতে হচ্ছে। সরকার তাদের অস্থায়ী আশ্রয়ের জন্য ভাষানচর নামে একটি দ্বীপের উন্নয়নের কাজ করছে'। পাশাপাশি রোহিঙ্গা বিষয়ে সহযোগিতার হাত বাড়িয়ে দেওয়ায় আন্তর্জাতিক সম্প্রদায়কে ধন্যবাদ জানান  প্রধানমন্ত্রী।এছাড়াও জাতিসংঘের আন্ডার সেক্রেটারি জেনারেল এবং প্রিভেনশন অব জেনোসাইড বিষয়ক বিশেষ উপদেষ্টা অ্যাডামা ডিয়েঙ্গের সঙ্গে সন্ত্রাস এবং জঙ্গিবাদ ইস্যুতে কথা বলেন প্রধানমন্ত্রী। বৈঠকে সেইভ এন্ড সার্ভ ফাউন্ডেশনের প্রধান উপদেষ্টা সৈয়দ নজিবুল বাশার মাইজভান্ডারী এমপি, প্রধানমন্ত্রীর মুখ্য সচিব মো. নজিবুর রহমান এবং সামরিক সচিব মেজর জেনারেল মিয়া মোহাম্মদ জয়নুল আবেদীন উপস্থিত ছিলেন।ইত্তেফাক/জেডএইচডি



23818,39635
জন্মদিনে মাঠে ফিরেই চমক সাকিবের
খেলা
প্রকাশ : ২৪ মার্চ ২০১৯, ১৯:১২
আঙুলের চোটে ভুগছিলেন। তাই বিরতিতে ছিলেন। কিন্তু এবার নিজের জন্মদিনে মাঠে ফিরেই ঝলক দেখালেন সাকিব আল হাসান। এবারের আইপিএলে সানরাইজার্স হায়দরাবাদের প্রথম ম্যাচের একাদশে জায়গা পান বাংলাদেশের এই অলরাউন্ডার। এরপর বল হাতে মাঠে নেমেই দেখালেন চমক।কোলকাতা নাইট রাইর্ডাসের ওপেনার ক্রিস লিনকে সাজঘরে ফেরান  সাকিব। তার বলে  ক্রিস লিনের ক্যাপ ধরেন রশিদ খান। ৭ রানেই শেষ হয় ক্রিস লিনের ব্যাটিং।রবিবার ইডেন গার্ডেনে আইপিএলের দ্বাদশ আসরে নিজেদের প্রথম ম্যাচে টস জিতে বোলিং নেয় কোলকাতা। ফলে নির্ধারিত ২০ ওভারে ৩ উইকেট হারিয়ে ১৮১ রান করে হায়দরাবাদ।গত ৮ ফেব্রুয়ারি বিপিএলের ফাইনালে ব্যাটিংয়ের সময় আঙুলে চোট পেয়েছিলেন সাকিব। সেই চোটের কারণে যেতে পারেননি নিউজিল্যান্ড সফরে। তবে পুনর্বাসন প্রক্রিয়া শেষে কদিন আগে ফিট হয়ে ওঠেন তিনি। এরপরই আইপিএল খেলার ছাড়পত্র পান। ইত্তেফাক/জেডএইচ



23819,39636
কোমর বেঁধে জনসংযোগে নায়িকা নুসরাত
বিনোদন
প্রকাশ : ২৪ মার্চ ২০১৯, ১৯:১৩
আপাতত শুটিংয়ের ব্যস্ততা নেই বললেই চলে। তাই গত শনিবার থেকেই কোমর বেঁধে ভোট প্রচারে নেমেছেন অভিনেত্রী ও বসিরহাটের তৃণমূল প্রার্থী নুসরাত জাহান। রবিবার সকালেও একই উদ্দীপনা নিয়ে নির্বাচনী প্রচারে ব্যস্ত তারকা প্রার্থী। হিঙ্গলগঞ্জ, বসিরহাট উত্তর, বসিরহাট দক্ষিণ এবং বাদুড়িয়ায় জনসংযোগ করেন তিনি।রবিবার সকালে হিঙ্গলগঞ্জে কর্মিসভায় যোগ দেন নুসরাত। এদিনের মঞ্চ থেকে আবারও সাধারণ মানুষকে পাশে থাকার বার্তা দিয়েছেন বসিরহাটের তারকা প্রার্থী। আরো পড়ুর: কালিয়ায় ভোটকেন্দ্র দখল নিয়ে সংঘর্ষ, আহত ২০ভোট প্রচার সভায় তিনি বলেন, ‘সিনেমার ব্যস্ততা ছেড়ে আপনাদের কাছে এসেছি। আমি এখন আপনাদের সহকর্মী। দিদির (মমতা) আমার প্রতি বিশ্বাস রয়েছে। তার বিশ্বাস, মানুষের সঙ্গে মানুষের জন্য আমি কাজ করতে পারব। আমি ভোট চাইছি না। আপনারা পাশে থাকুন, আমি এটাই চাই।’টলিউড অভিনেত্রীর ঘনিষ্ঠ মহল জানান, কালীভক্ত নুসরাত। তাই কোনও শুভকাজ শুরুর আগেই কালীমন্দিরে যান তিনি। ভোট প্রচার শুরুর আগেও তার অন্যথা হয়নি। শনিবার সকালে লেক কালীবাড়িতে যান অভিনেত্রী। পুরোহিতের উপস্থিতিতে হাতজোড় করে মন্ত্রপাঠ করেন তিনি। এরপর সোজা চলে যান খিদিরপুরে। সেখানেই মাজারে চাদর চড়ান তারকা প্রার্থী।সন্দেশখালির স্থানীয়দের সঙ্গে জনসংযোগ করতে বেশ কয়েকটি সভাও করেন তিনি। প্রতিটি সভা থেকেই সাধারণ মানুষের পাশে থাকার বার্তা দেন তারকা প্রার্থী। একইরকম উৎসাহের সঙ্গে রবিবাসরীয় প্রচার করেন বসিরহাট লোকসভা কেন্দ্রের বিভিন্ন এলাকায়।ইত্তেফাক/বিএএফ 



23820,39637
রংপুরে ইভিএমে ভোট, অভিজ্ঞতা না থাকায় অস্বস্তিতে ভোটাররা
সারাদেশ
প্রকাশ : ২৪ মার্চ ২০১৯, ১৯:১৪
চোখে পড়ার মতো কড়া নিরাপত্তার মধ্যে দিয়ে আজ রবিবার সকাল থেকে শান্তিপূর্ণভাবে রংপুরের দুই উপজেলায় ভোটগ্রহণ সম্পন্ন হয়েছে। রংপুর সদর উপজেলায় ইভিএম (ইলেকট্রনিক ভোটিং ডিভাইস) মেশিনে ভোট নেওয়া হয়েছে। অভিজ্ঞতা না থাকায় ভোট দিতে এসে অনেক ভোটার হিমশিম খেয়েছেন।আগে থেকে এই পদ্ধতিতে ভোট দেওয়ার ওপর প্রশিক্ষণ দেওয়া হলে এই সমস্যা হতো না বলে অভিমত জানিয়েছে ভোটাররা। রংপুর সদর উপজেলার ৫ ইউনিয়নের ৪৭টি কেন্দ্রে ইভিএমে ভোট নেওয়া হয়। রংপুর সদর ও মিঠাপুকুর উপজেলায় চেয়ারম্যান পদে ৯, ভাইস চেয়ারম্যান পদে ৮ ও মহিলা ভাইস চেয়ারম্যান পদে ৪ জন প্রতিদ্বন্দ্বিতা করছেন।এদিকে আইন শৃঙ্খলা পরিস্থিতি নিয়ন্ত্রণে রাখতে মিঠাপুকুরে কার্যবিধির ১৪৪ ধারা কিছু এলাকায় জারি ছিল। আইনশৃঙ্খলা পরিস্থিতি স্বাভাবিক রাখতে সকল প্রস্তুতি নিয়েছিল রংপুরের প্রশাসন।রংপুরের সদর উপজেলার শিবরাম সরকারি প্রাথমিক বিদ্যালয় ভোটকেন্দ্রে গিয়ে দেখা গেছে ভোটাররা ইভিএমে ভোট দিচ্ছেন। নারী ভোটার সরজিনা বেগম জানান, আগে থেকে প্রশিক্ষণ না থাকায় ভোট দিতে সমস্যা হয়েছে। কেন্দ্রের দায়িত্বপ্রাপ্ত কর্মকর্তাদের সহায়তায় ভোট দিয়েছেন তিনি। একই কথা জানালেন হরিদেবপুর গ্রামের সালাম, আবেদা বেগমসহ বেশ কয়েকজন ভোটার।শিবের বাজার ভোটকেন্দ্রের প্রিজাইডিং অফিসার সরোয়ার রহমান জানান, ভোটার উপস্থিতি কম ছিলো। এই দুইটি উপজেলায় ১শ ৯৫টি কেন্দ্রে সকাল থেকে ভোটগ্রহণ বিকেল ৪টা পর্যন্ত চলেছে। সদরের ৪৭টি কেন্দ্রে ইভিএমের মাধ্যমে ভোটগ্রহণ করা হয়েছে। রংপুর সদর ও মিঠাপুকুর উপজেলায় চলছে ভোটগ্রহণ। সদর উপজেলায় বেশ কিছু ভোট কেন্দ্রে ভোটার উপস্থিতি চোখে পড়লেও বেলা বাড়ার সঙ্গে ভোটারশূন্য হয়ে পড়ে ভোট কেন্দ্রগুলো।সদরের দিগলটারি সরকারী প্রাথমিক বিদ্যালয় কেন্দ্র গিয়ে দেখা গেছে অলস সময় কাটাচ্ছেন নির্বাচন সংশ্লিষ্ট ব্যাক্তিরা। একই চিত্র মিঠাপুকুরে পায়রাবন্দ সরকারী প্রাথমিক বিদ্যালয় ও মিজাপুর সরকারী প্রাথমিক বিদ্যালয় কেন্দ্রের।রিটার্নিং অফিসার ও জেলা সিনিয়র নির্বাচন কর্মকর্তা দোলোয়ার হোসেন বলেন, ‘ভোটাররা কেন্দ্রে না এলে আমাদের কি করার আছে!’ মিঠাপুকুর উপজেলার বিভিন্ন ভোটকেন্দ্রে ভোটার উপস্থিতি কম বলে জানিয়েছেন কেন্দ্রের দায়িত্বপ্রাপ্ত কর্মকর্তারা।আরও পড়ুনঃ বাঁশখালীতে শান্তিপূর্ণভাবে নির্বাচন শেষ হয়েছেরংপুর সদর থানার ওসি সাজেদুল ইসলাম বলেন, ‘সুষ্ঠুভাবে ভোটগ্রহণ শুরু এবং শেষ হয়েছে। কেউ কোনও ধরনের অরাজকতার চেষ্টা করলে কঠোরভাবে প্রতিরোধ করার প্রস্তুতি ছিলো।’ইত্তেফাক/নূহু



23821,39638
শিক্ষামন্ত্রীর আশ্বাসে এক মাসের জন্য আন্দোলন স্থগিত শিক্ষকদের
রাজধানী
প্রকাশ : ২৪ মার্চ ২০১৯, ১৯:২৫
শিক্ষামন্ত্রী ডা. দীপু মনির আশ্বাসে এক মাসের জন্য আন্দোলন স্থগিত করলেন এমপিও-ভুক্তির দাবিতে প্রেসক্লাবে আন্দোলনরত শিক্ষকরা। রবিবার (২৪ মার্চ) বিকেলে জাতীয় প্রেসক্লাবের সামনে নন-এমপিও শিক্ষাপ্রতিষ্ঠানের শিক্ষকদের কর্মসূচিতে গিয়ে দেড় মাসের মধ্যে ব্যবস্থা গ্রহণের আশ্বাস দেন তিনি। বিকালে জাতীয় প্রেসক্লাবের সামনে শিক্ষকদের আন্দোলনে উপস্থিত হয়ে ডা. দীপু মনি জানান, 'আগামী এক থেকে দেড় মাসের মধ্যে স্বীকৃত শিক্ষাপ্রতিষ্ঠানগুলো এমপিওভুক্তির আওতায় নিয়ে আসার জন্য যাচাই-বাছাই শুরু করা হবে। আমি আপনাদের কষ্টের বিষয়টা জানি। এমপিওভুক্তি ছাড়া আপনারা কীভাবে জীবন যাপন করেন, সে খবরও আমার কাছে রয়েছে। নতুন শিক্ষাপ্রতিষ্ঠান এমপিওভুক্তকরণ কার্যক্রম শুরু করা হয়েছে। নতুন শিক্ষাপ্রতিষ্ঠান এমপিওভুক্ত কার্যক্রম বাস্তবায়ন শুরু হবে। ইতিমধ্যে আমরা আবেদন গ্রহণ কার্যক্রম শেষ করেছি। যেহেতু শিক্ষাপ্রতিষ্ঠান এমপিও কার্যক্রম অর্থসংশ্লিষ্ট বিষয়,তাই এটি বাস্তবায়নে নানা প্রক্রিয়া প্রয়োজন রয়েছে। এ কারণে কিছুটা সময় নেওয়া হচ্ছে'।তিনি আরও বলেন, 'শিক্ষাপ্রতিষ্ঠান এমপিওকরণ বিষয়ে আওয়ামী লীগের নির্বাচনী ইশতেহার রয়েছে। আমি ইতিমধ্যে প্রধানমন্ত্রী ও অর্থমন্ত্রীর সাথে কথা বলেছি। আগামী অর্থবছরে এমপিওভুক্তকরণে নতুন অর্থ বরাদ্দ দেওয়া হবে হবে বলে জানানো হয়েছে। আপনারা বাড়ি ফিরে যান। খোলা আকাশের নিচে রোদের মধ্যে দাঁড়িয়ে আর কষ্ট করবেন না। আমরা সর্বোচ্চ চেষ্টা চালিয়ে যাব, যাতে আপনাদের কষ্ট দূর করা সম্ভব হয়'।এদিকে আন্দোলন স্থগিতের সিদ্ধান্তের বিষয়ে ননএমপিও শিক্ষাপ্রতিষ্ঠান শিক্ষক কর্মচারী ফেডারেশনের সভাপতি অধ্যক্ষ গোলাম মাহমুদুন্নবী ডলার বলেন, 'শিক্ষামন্ত্রী ডা. দীপু মনির আশ্বাসের পরিপ্রেক্ষিতে ননএমপিওভুক্ত শিক্ষকদের আন্দোলন এক মাসের জন্য আমরা স্থগিত করা হয়েছে। এ সময়ের মধ্যে আমরা প্রধানন্ত্রীর সাথে সাক্ষাৎ করে বাস্তবায়নের দাবি জানাব। এরপর আমরা পরবর্তী কর্মসূচি ঘোষণা করব'।আরও পড়ুন:  বাঁশখালীতে শান্তিপূর্ণভাবে নির্বাচন শেষ হয়েছেউল্লেখ্য, গত পাঁচদিন যাবত এমপিওভুক্তির দাবিতে রাজধানীর প্রেসক্লাবের সামনে আমরণ অনশন আন্দোলন চালিয়ে আসছেন শিক্ষকরা। আমরণ অনশণ আন্দোলনে ১০ জন শিক্ষক অসুস্থ হয়ে পড়েছেন। তাদের মধ্যে একজনকে জাতীয় হৃদরোগ হাসপাতালের করোনারি কেয়ার ইউনিটে (সিসিইউ) ভর্তি করা হয়েছে।ইত্তেফাক/জেডএইচডি



23822,39639
দৃষ্টি প্রতিবন্ধীর ওপর হামলার প্রতিবাদে ঢাবিতে বিক্ষোভ
শিক্ষা
প্রকাশ : ২৪ মার্চ ২০১৯, ১৯:২৯
ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নির্বাচনে অনিয়ম এবং কারচুপির অভিযোগ এনে নির্বাচন বাতিলের দাবিতে অনশনকারী প্রতিবন্ধী শিক্ষার্থী রবিউল ইসলামের ওপর হামলার প্রতিবাদ জানিয়েছে দৃষ্টি প্রতিবন্ধী শিক্ষার্থীরা। তারা এ দাবিতে রবিবার দুপুরে বিক্ষোভ কর্মসূচি পালন করে। হামলার পাঁচদিন পার হলেও অভিযুক্তের বিরুদ্ধে কোন ধরনের ব্যবস্থা না নেওয়ায় তারা এই কর্মসূচি পালন করে। এর আগে প্রতিবন্ধী শিক্ষার্থীরা ক্যাম্পাসের টিএসসিতে জড়ো হয়। সেখান থেকে তারা একটি বিক্ষোভ মিছিল নিয়ে কেন্দ্রীয় গ্রন্থাগার, ডাকসু ভবন, কলা ভবন, ব্যবসা শিক্ষা অনুষদ ঘুরে টিএসসিতে গিয়ে শেষ করে। এ সময় তারা ‘হামলায় জড়িতদের অবিলম্বে চিহ্নিত করা, অবিলম্বে সন্ত্রাসীদের বিরুদ্ধে শাস্তি নিশ্চিত করা, প্রতিবন্ধীদের ওপর হামলার বিচার চাই,’ ইত্যাদি দাবি জানায়। বিক্ষোভকারীরা জানান, গত সপ্তাহের মঙ্গলবার বন্ধুদের সঙ্গে আড্ডা দিতে যাওয়ার পথে তিনতলার করিডরে রবিউলকে এক ছাত্র পথ আটকে রাখে। এ সময় তিনি ডাকসুর পুনঃর্নিবাচনের দাবিতে অনশন করেছিল কি-না তা জানতে চাওয়া হয়। রবিউল হ্যাঁ বলতেই তার ওপর মারধর এবং গালিগালাজ করা হয়। রবিউল অন্ধ হওয়ায় হামলাকারীকে চিনতে পারেনি। আহত অবস্থায় রবিউলকে ঢাকা মেডিকেল কলেজ (ঢামেক) হাসপাতালে নেওয়া হয়। চিকিৎসা শেষে তাকে হলে নিয়ে আসা হয়। বিক্ষোভকারীদের মধ্যে বাংলা বিভাগের চতুর্থ বর্ষের দৃষ্টিপ্রতিবন্ধী শিক্ষার্থী আমজাদ বলেন, ‘দখলদারের সময়ে প্রতিবন্ধী শিক্ষার্থীরাও নিরাপদ নয়। তিনি ওই হামলাকারীকে শনাক্ত করে তার বিচার দাবি করেন’। আরও পড়ুন: অ্যাপসে মিলবে রেলের টিকিট: রেলমন্ত্রীরবিউল ডাকসুর সমাজসেবা সম্পাদক পদে স্বতন্ত্রভাবে প্রতিদ্বন্দ্বিতা করছিলেন। নির্বাচনে অনিয়মের অভিযোগ এনে পুনঃর্নিাবচনের দাবিতে গত ১৪ই মার্চ অনশনে যোগ দেন তিনি। তিনি মাস্টার দা সূর্যসেন হলের আবাসিক ছাত্র। অভিযোগের বিষয়ে হল প্রাধ্যক্ষ অধ্যাপক ড. এ এস এম মাকসুদ কামাল বলেন, আমরা ঘটনার পরপরই হলের আবাসিক শিক্ষক অধ্যাপক ড. মোমেনের নেতৃত্বে তিন সদস্যবিশিষ্ট একটি তদন্ত কমিটি গঠন করেছিলাম। আজ আমি আবার খোঁজ নিব। আসলে ভুক্তোভোগী যদি কোন ক্লু দিতে না পারেন তবে অভিযুক্তকে খুঁজে বের করা অনেক কঠিন। তারপরেও আমি বিষয়টি দেখছি।ইত্তেফাক/এমআই



23823,39640
নিজের বাল্য বিয়ে প্রতিরোধ করলো কিশোরী
সারাদেশ
প্রকাশ : ২৪ মার্চ ২০১৯, ১৯:৩১
কিশোরীটির অমতে বিয়ে ঠিক করেছিলেন সৎ মা। হবু বর গোলাম কিবরিয়া ছিলেন বিবাহিত। শেষে নিজের চেষ্টায় বাল্য বিয়ে থেকে রক্ষা পেলো বরিশালের গৌরনদী উপজেলার কমলাপুর গ্রামের বাবা-মা হারা এক কিশোরী (১৫)।জানা গেছে, উপজেলার সালতা গ্রামের সামচুল হক সরদারের পুত্র গোলাম কিবরিয়ার সঙ্গে ওই কিশোরীর বিয়ে ঠিক করেছিল তার সৎ মা। এর আগে কিবরিয়ার আরেকটি একটি বিয়ে হয়েছিল। তার আগের স্ত্রী এক বছরের একটি পুত্র সন্তান রেখে অন্যত্র চলে গেছে।  গত শনিবার দুপুরে বিয়ে হওয়ার কথা ছিল। যথারীতি বর এসেছিল বাড়িতে। এ সময় কিশোরীটি বিয়েতে অসম্মতি জানায়। তবুও সৎ মা ওই পাত্রের সঙ্গে জোর করে বিয়ে দেওয়ার চেষ্টা করেন। এ সময় কিশোরীটি প্রতিবাদ করে। সে স্থানীয়দের সহায়তায় খাঞ্জাপুর ইউনিয়নের চেয়ারম্যানের কাছে সৎ মা ও হবু বরের বিরুদ্ধে নালিশ জানায়। চেয়ারম্যান থানায় খবর দিলে শনিবার সন্ধ্যায় পুলিশ বর কিবরিয়া ও সৎ মা নুরজাহান বেগমকে আটক করে। একই সঙ্গে কিশোরীকে উদ্ধার করে তাদেরকে গৌরনদীর ভ্রাম্যমাণ ম্যাজিস্ট্রেট আদালতে সোপর্দ করেন। পরবর্তীতে গোলাম কিবরিয়াকে তিন মাসের কারাদণ্ড ও সৎ মাকে তিন হাজার টাকা জরিমানা করা হয়।আরো পড়ুন: কোমর বেঁধে জনসংযোগে নায়িকা নুসরাতউপজেলা মহিলা অধিদপ্তরের সুপার ভাইজার নারায়ণ চন্দ্র দে জানান, গত এক সপ্তাহে প্রশাসনের হস্তক্ষেপে ৭টি বাল্য বিয়ে বন্ধ হয়েছে। ইত্তেফাক/অনি



23824,39641
ফুলপুরে প্রথম এলো শামুকখোলের ঝাঁক, প্রকৃতিতে নতুন সাজ
সারাদেশ
প্রকাশ : ২৪ মার্চ ২০১৯, ১৯:৪২
এই প্রথম ময়মনসিংহের ফুলপুর উপজেলার সিংহেশ্বর ইউনিয়নের নিশুনিয়াকান্দা গ্রামে শামুকখোল এসেছে। প্রকৃতি পেয়েছে নতুন সম্ভার। শামুকখোল আশ্রয় নিয়েছে ওই গ্রামের শহিদুল ইসলাম নামে এক ব্যক্তির বাড়িতে। জানা গেছে, শহীদুল ইসলামের বাড়িতে সারা বছর নানা ধরনের পাখি আশ্রয় নিয়ে থাকে। শামুকখোল এসেছে এবারই প্রথম।শামুকখোল সারসজাতীয় পাখি। ভারী, লম্বা ঠোঁট। ধূসর সাদা রঙের দৃষ্টিনন্দন পাখি। দেখতে অনেকটা বক পাখির মত। শামুক ভেঙ্গে খেতে পারে বলে নাম শামুকখোল। বাংলাদেশের স্থায়ী পাখি শামুকখোল। দেশের কয়েকটি এলাকায় বাসস্থল রয়েছে এদের। কিন্তু পাখিটি এখন দুর্লভ প্রজাতির তালিকায়। সচরাচর চোখে পড়ে না। এ পাখি সকালে ঝাঁক বেঁধে আহারের সন্ধানে আশ্রয়স্থল থেকে বেরিয়ে যায়। সন্ধ্যার আগে আবার ঝাঁক বেঁধে ফিরে আসে।আকস্মিক শীত মৌসুমে কংশ নদীর তীর ঘেঁষে একটি বাড়িতে ঝাঁকে ঝাঁকে শামুকখোল আশ্রয় নেয়। শীত পেরিয়ে গেলেও নিরাপত্তাবোধ করায় এখনো রয়ে গেছে তারা। জায়গাটি যেন তাদের জন্য অভয়ারণ্য। সেখানে অনেক শামুকখোল অবস্থান করলেও এখনো বাসা বাঁধেনি। শিমুল ও অন্য উঁচু গাছের ডালে একসঙ্গে বাস করছে।তাদের পাখার ঝাপটা আর কোলাহলে আকাশ-বাতাস মাতিয়ে রাখে। অপরূপ শৈলী শামুকখোলের ডেরায়। সকালে সোনালী রোদ আর গোধূলির ‍মৃদু আলোয় তাদের অবয়ব বাড়তি এক অপূর্ব সৌন্দর্যের অবতারণা ঘটায়। আশ্রয়স্থলের আশপাশে ঝাঁকে ঝাঁকে ওড়াউড়ি করে যেন ডানায় ডানায় ভোরের আলো ফোটায় ও গোধূলির আভায় সন্ধ্যা নামায়। এ দৃশ্য অমলিন।দিনশেষে তাদের নীড়ে ফেরার দৃশ্য তাক লাগায়। মনে হয় হেলিপ্যাডে নামছে হেলিকপ্টার। নয়নাভিরাম এ দৃশ্য যে কাউকে মোহিত করে। দূর থেকে গাছে তাকালে মনে হয় ডালে ডালে বড় ফল ধরে আছে।  সরেজমিনে দুইদিন গিয়ে মনোরম মাতাল করা পাখি ও প্রকৃতির অপরূপ সৌন্দর্য চোখে পড়েছে।শামুকখোল আশ্রয় নেওয়া বাড়ির মালিক শহিদুল ইসলাম জানান, তাদের বাড়িতে পাখি বাস করে সারা বছর। এবারই প্রথম শীতে প্রচুর শামুকখোল তাদের বাড়ির বড় গাছে আশ্রয় নিয়েছে। সকালে খাবারের সন্ধানে বেরিয়ে গেলেও দিনশেষে আবার ফিরে আসে। এতো পরিমাণ এসেছিল যে, গাছের ডাল পাখির ভারে নুইয়ে পড়তো। বাড়ির আশপাশ পাখির মলে সাদা হয়ে যেতো। দুর্গন্ধ ছড়িয়ে পড়তো মলের। এখন শীত চলে গেলেও কয়েকশো শামুকখোল রয়ে গেছে।কমে যাওয়ার কারণ হিসেবে শহিদুল জানান, চৈত্রমাসে খাল-বিল, নদী-নালা শুকিয়ে যাওয়ায় খাদ্যাভাব দেখা দেয়। তাতে অনেক শামুকখোল অজানায় চলে গেছে।ওই বাড়ির আব্দুল মতিন জানান, নিশুনিয়াকান্দা গ্রামের কংশ নদীর তীরে তাদের বাড়িতে সারা বছর নানা জাতের পাখি বাস করে। তারা নিজেরা কখনো পাখি ধরার লোভ করে না এবং তাড়ানোর চেষ্টাও করে না। পাখির সঙ্গে তাদের নিরীহ আচরণ। যেন পাখিগুলো তাদের পরিবারের সদস্য। তাই জন্মেছে গভীর মমত্ববোধ ও ভালোবাসা।কেউ পাখি শিকার করতে চাইলে বাঁধা দেন তারা। নিরাপদ আশ্রয়স্থল মনে করে পাখিরা এখানে এসে অবাধ বিচরণ করে সেই ছোটবেলা থেকে দেখে আসছে মতিন। বনের পাখিকে তারা নিজের পোষা পাখিই মনে করে। বক, শালিক ও পানকৌড়ি বাসা বানিয়ে ছানা ফোটায়। দুর্যোগপূর্ণ আবহাওয়াতে তাদের বাড়ি-ঘরে নিরাপদ আশ্রয় নেয় এসব পাখি। এসব পাখির নিরাপদ বিচরণ দেখে এবারই প্রথম শামুকখোল এসেছে বলে ধারণা তাদের। বর্ষাকালে শামুকখোলের প্রজনন শুরু হয়। জুলাই থেকে সেপ্টেম্বর মাস এদের প্রজননের মৌসুম।এলাকাবাসী বলছে, পাখির নিরপাদ আশ্রয়স্থল বাড়ির গৃহকর্তা সুরুজ আলী ও মৃত বাছেদ আলীর লোকজনের পাশাপাশি তারাও পাখির নিরাপত্তা দেখভাল করে। গ্রামের সবাই তাদের গ্রামে আশ্রয় নেওয়া পাখির অবাধ বিচরণ ও নিরাপত্তা নিশ্চিত করতে সচেতন রয়েছে। কোন চোরা শিকারি তাদের চোখ ফাঁকি দিয়ে শিকার করতে পারে না।আরও পড়ুনঃ একাত্তরের গণহত্যার বিষয়টি আন্তর্জাতিক ফোরামে তুলে ধরবে জাতিসংঘপাখি বিশারদ আলম শাইন এই প্রতিনিধিকে বলেন, উঁচু শিমুল, আম, বট ইত্যাদি গাছে বাসা বানায় শামুকখোল। এরা ভীতু পাখি নয়। শামুক ছাড়া মাছ, ব্যাঙ খেয়ে বাঁচে। রাতে শিকার করে না। নিরাপদ হলে আজীবন কাটিয়ে দেয় একি আশ্রয়স্থলে। পৃথিবীতে দুই প্রজাতির শামুকখোল রয়েছে: এশীয় শামুকখোল, সাদা বর্ণের পাখি, পিঠ ও ডানার অংশ কালো। ভারত, বাংলাদেশ, শ্রীলঙ্কাসহ দক্ষিণ এশিয়ার অধিকাংশ অঞ্চল এবং দক্ষিণ-পূর্ব এশিয়ার স্থায়ী পাখি। আফ্রিকান শামুকখোল, সম্পূর্ণ কালো বর্ণের। শামুকখোল  ৩ -৫ টা ডিম পাড়ে।  ৩০-৩৫ দিনে ডিম থেকে ছানা ফোটে।ইত্তেফাক/নূহু



23825,39642
বাংলাদেশ-ভারত স্বরাষ্ট্র মন্ত্রণালয়ে বৈঠক ১ এপ্রিল
জাতীয়
প্রকাশ : ২৪ মার্চ ২০১৯, ১৯:৪৫
ভারত ও বাংলাদেশের মধ্যে স্বরাষ্ট্র মন্ত্রণালয় পর্যায়ের বৈঠক আগামী ১ এপ্রিল অনুষ্ঠিত হবে। বৈঠকে এই দুই প্রতিবেশী দেশের মধ্যে আন্ত:সীমান্ত নিরাপত্তা, সীমান্তে পাচার ও সীমান্ত ব্যবস্থাপনা বিষয়ে আলোচনা করা হবে। স্বরাষ্ট্র মন্ত্রণালয় পর্যায়ে ৭তম বৈঠক এটি।ভারতে বাংলাদেশ হাই কমিশন সূত্র জানায়, এ বৈঠকে বাংলাদেশের  পক্ষে নেতৃত্ব দেবেন স্বরাষ্ট্রমন্ত্রী আসাদুজ্জামান খান কামাল ও ভারতের পক্ষে স্বরাষ্ট্রমন্ত্রী রাজনাথ সিংহ। বৈঠকে যোগ দিতে বাংলাদেশের স্বরাষ্ট্রমন্ত্রী আসাদুজ্জামান খান কামাল তিন দিনের সরকারি সফরে আগামী ৩১ মার্চ নয়াদিল্লীতে যাবেন। তিনি ২ এপ্রিল ঢাকায় ফিরবেন বলে আশা করা হচ্ছে। এর আগে স্বরাষ্ট্র মন্ত্রণালয় পর্যায়ের ৬ষ্ঠ বৈঠক গত বছরের অক্টোবরে ঢাকায় অনুষ্ঠিত হয়েছে। সে সময় ভারতের স্বরাষ্ট্রমন্ত্রী রাজনাথ সিংহ বাংলাদেশ সফরে এসেছিলেন।আরেটি সূত্র জানায়, ১১ এপ্রিল থেকে ভারতের সাধারণ নির্বাচন শুরুর আগের এই বৈঠকে তারা বাংলাদেশে রোহিঙ্গা অনুপ্রবেশ, তাদের প্রত্যাবর্তন, ভিসা ইস্যুর ক্ষেত্রে সীমাবদ্ধতা (জরুরি প্রয়োজন ব্যতীত) সহ অন্য বিষয় নিয়ে আলোচনা করতে পারেন।আরো পড়ুন: নিজের বাল্য বিয়ে প্রতিরোধ করলো কিশোরীভারতের লোকসভার ৫৪৩ আসনের ওই নির্বাচন ১১ এপ্রিল থেকে ৭ দফায় অনুষ্ঠিত হয়ে ১৯ মে শেষ হবে। নির্বাচনের ফলাফল ২৩ মে ঘোষণা করা হবে।
বাসস।ইত্তেফাক/অনি



23826,39643
ডাকটিকিটে গণহত্যা
অন্যান্য
প্রকাশ : ২৫ মার্চ ২০১৯, ০০:০০
  আজ জাতীয় গণহত্যা দিবস। ১৯৭১ সালের ২৫ মার্চ রাতের প্রথম প্রহরে গণহত্যার পূর্ব নির্ধারিত নীল নকশা ‘অপারেশন সার্চলাইট’ বাস্তবায়নের জন্য পাকিস্তানি সেনাবাহিনী এবং তাদের এদেশীয় দোসররা ঘুমন্ত বাঙালির ওপর  ঝাঁপিয়ে পড়ে। এক তথ্যে জানা যায় ঐ কালরাতে ১০০০০০ মানুষকে হত্যা করা হয়ছিল।১৯৭১ সালের জুলাই মাস থেকে এই হত্যা ও ধ্বংসযজ্ঞের ছবি বিশ্বব্যাপী ছড়িয়ে পড়ে। দেশের ছাত্র-জনতা,  কৃষক-শ্রমিক সকলে সংগঠিত হয়ে গড়ে তোলে তীব্র প্রতিরোধ এবং শুরু করে মুক্তিযুদ্ধ। অপরদিকে সংগঠিত মুক্তিযোদ্ধাদের প্রতিহত করতে পাকহানাদার বাহিনী জামায়াতে ইসলামী, মুসলিম লীগ ও ইসলামী ছাত্র সংঘের সহায়তায় গড়ে তোলে রাজাকার, আলবদরসহ বিভিন্ন লুটেরা ও নির্যাতনকারী বাহিনী। এদের হত্যাকাণ্ড ও নির্যাতনের শিকার হয়ে প্রায় ১ কোটি মানুষ ভারতে শরণার্থী হিসেবে আশ্রয় গ্রহণ করে।আমাদের মুক্তিযুদ্ধে গণহত্যা, ধর্ষণ, অগ্নিসংযোগ ও লুটতরাজের প্রকাশিত সংবাদ, আলোকচিত্রীদের তোলা নৃশংসতার ছবি ও গণহত্যার ফুটেজের ওপর ভিত্তি করে বাংলাদেশ ডাক বিভাগ বিভিন্ন সময়ে গণহত্যার ওপর স্মারক ডাকটিকিট, সুভেনির শিট,  বিশেষ খাম ও উদ্বোধনী খাম প্রকাশ করেছে। ১৯৭১ সালের ২৯ জুলাই মুক্তিযুদ্ধকালীন বাংলাদেশ নামে ৮টি ডাকটিকিট প্রকাশিত হয়।  যার একটিতে ২০ পয়সা মূল্যমানে ঢাকা বিশ্ববিদ্যালয়ে সংগঠিত গণহত্যা স্থান পায়।  ডাকটিকিটের ওপরে MASSACRE AT DACCA UNIVERSITY ON 25 th-26 th MARCH 1971 এই কথাগুলো লেখা ছিল।  নকশা করেন লন্ডন প্রবাসী বাঙালি বিমান মল্লিক। এরপর স্বাধীন বাংলাদেশে ডাক বিভাগ ১৯৭২ সালের ২৫  মার্চ মুক্তিযুদ্ধের  গণহত্যায় শহীদদের স্মরণে ২০, ৬০ ও ৭৫ পয়সা মূল্যমানের ৩টি স্মারক ডাকটিকিট প্রকাশ করে। ডাকটিকিটের নকশায় একটি মাথার খুলি থেকে ফুল ফুটছে এরকম ছবি স্থান পায়। নকশাকার ছিলেন কে জি মুস্তাফা। ১৯৯৬ সালের ২৬ মার্চ স্বাধীনতার ২৫তম বার্ষিকী উপলক্ষে প্রকাশিত প্রতিটি ৪ টাকা মূল্যমানের ৬টি স্মারক ডাকটিকিটের একটিতে স্থান পায় বধ্যভূমির ছবি। এর ডিজাইনার আনোয়ার হোসেন। এছাড়া ১৯৭১ সালের ১৪ ডিসেম্বরে সংগঠিত বুদ্ধিজীবী হত্যার ওপর ১৯৯১ ও ১৯৯৩ থেকে ২০০০ সাল পর্যন্ত  ৯টি সিরিজে ১৮টি ডাকটিকিটের শিটলেটে মোট ১৫২ জন শহীদ বুদ্ধিজীবীর ওপর ১৫২টি স্মারক ডাকটিকিট প্রকাশিত হয়। এরপর ২০১৬ সালের ২০ মে খুলনার চুকনগর গণহত্যার ওপর প্রকাশিত একটি বিশেষ খামের নকশাকার ছিলেন আনোয়ার হোসেন। সর্বশেষ বাংলাদেশ ডাক বিভাগ গণহত্যার ওপর একটি বড় উদ্যোগ নেয় এবং ২০১৭ সালের ১০ জুলাই ৭১টি ডাকটিকিট সম্বলিত শিটলেট, ১৮টি সুভেনির শিট, দুটি উদ্বোধনী খাম (একটি বড় ও একটি ছোট), তথ্যবহুল ডাটা কার্ড ও গণহত্যার ইতিহাস সম্বলিত ১৮টি সুভেনির শিটসহ ডাকটিকিট অ্যালবাম প্রকাশ করে। ডিজাইনার সনজীব কান্তি দাস,  আনোয়ার হোসেন ও বনি আদম। ডাকটিকিটগুলোতে ১৯৭১ সালে মুক্তিযুদ্ধের সময়ে তোলা বিখ্যাত আলোকচিত্রীদের ছবি স্থান পায়।৭১টি ডাকটিকিটের শিটলেট ও বড় উদ্বোধনী খামটি ওয়ার্ল্ড গিনেসবুক রেকর্ডে স্থান পাওয়ার কথা। কেননা আমার জানামতে, এতোগুলো ডাকটিকিটের শিটলেট ও এত বড় খাম ইতিপূর্বে আর কোনো দেশ থেকে প্রকাশিত হয়নি। এ বিষয়ে আরো তথ্য সংগ্রহ  করে এই স্বীকৃতি আদায়ের জন্য বাংলাদেশ ডাক বিভাগ ও ডাক মন্ত্রণালয়ের উদ্যোগ গ্রহণ করা উচিত। 



23827,39644
পঁচিশের কালরাত
অন্যান্য
প্রকাশ : ২৫ মার্চ ২০১৯, ০০:০০
 এমন ভয়াল রাত্রি কখনো আসেনি এ পৃথিবীতেহিংস্র দানব জেগে উঠেছিল মানুষের বিপরীতে।গণতান্ত্রিক অধিকার আর স্বাধিকার রুখে দিতেঅস্ত্রের ভাষা ব্যবহার ওরা করেছিল এ মাটিতে। বঙ্গবন্ধু বাঙালির নেতা দেশের মুক্তি চানসে দাবি রুখতে গণহত্যায় নামে ইয়াহিয়া খান।ট্যাঙ্ক ও কামান গর্জে উঠল হঠাত্ মধ্যরাতেঘুমন্ত এই নগরী পুড়েছে গুলিতে অগ্নিপাতে। খানসেনা ওরা মানুষ ছিল না—হায়না পাকিস্তানিকী ভয়াল আর হিংস্র ওরা যে আমরাই শুধু জানি।নারী-শিশু আর বৃদ্ধ-তরুণ ছিল না বিচার কিছুআগুন-বুলেট সে-রাতে ছুটেছে মানুষের পিছু পিছু। রাজারবাগ ও ঢাকা ভার্সিটি, পিলখানা জ্বলে শেষবাঙালি-ছাত্র শ্রমিক-জনতা তবুও অনিঃশেষপ্রতিরোধ গড়ে সাতই মার্চের আহ্বান মনে রেখেধ্বংসস্তূপে দাঁড়ায় বাঙালি দুচোখে স্বপ্ন এঁকে। পঁচিশে মার্চে মধ্যরাতের গণহত্যার স্মৃতিপ্রতিটি মার্চে ফিরে ফিরে আসে হূদয়ে জাগিয়ে ভীতি।পঁচিশের শোক প্রতিরোধ গড়ে ছাব্বিশে মার্চ থেকেমুক্তিযুদ্ধে ঝাঁপিয়ে পড়েছি আমরা যে একে একে। লাখো শহীদের স্মৃতির বেদিতে ফুলের অর্ঘ্য রাখিএসো এই রাতে একটি মিনিট নীরবে দাঁড়িয়ে থাকি।  



23828,39645
এই দিনে
অন্যান্য
প্রকাশ : ২৫ মার্চ ২০১৯, ০০:০০
২৫ মার্চ১৯২৪:      বিচারপতি স্যার আশুতোষ মুখোপাধ্যায়ের মৃত্যু১৯৪৮:      কথাসাহিত্যিক কায়েস আহমেদের জন্ম১৯৬৯:       সামরিক আইন জারি : আইয়ুব খানের ক্ষমতা ত্যাগ : শাসনতন্ত্র বাতিল, প্রধান সেনাপতি জেনারেল ইয়াহিয়া প্রধান সামরিক আইন প্রশাসক ও প্রেসিডেন্ট১৯৭১:      বাংলাদেশে পাকিস্তান সেনাবাহিনীর গণহত্যা শুরু। বঙ্গবন্ধু শেখ মুজিবুর রহমান গ্রেফতার। গতকালের ব্রেন গেমের উত্তর :৭ উপায়ে।



23829,39646
উদ্ধৃতি
অন্যান্য
প্রকাশ : ২৫ মার্চ ২০১৯, ০০:০০
রাষ্ট্রীয় ব্যবস্থায় কিছু ফ্রাঙ্কেনস্টাইন গড়ে উঠেছে, যারা কারো কথাই মানতে চান না। এমনকি প্রধানমন্ত্রীর নির্দেশনাও তারা মানছেন না। সড়কে শৃঙ্খলা ফেরাতে মন্ত্রিসভায় গুরুত্বপূর্ণ সিদ্ধান্ত গ্রহণ করা হয়েছিল। প্রধানমন্ত্রী শেখ হাসিনা তা দ্রুত বাস্তবায়নের নির্দেশ দিয়েছিলেন। কিন্তু এখনো কেন তা বাস্তবায়ন হলো না? কিছু অতি উত্সাহী শ্রমিক নেতা, প্রশাসনের কর্মকর্তা ও সরকার সমর্থিত পেশাজীবী লোকজন কিছুই মানছেন না। এদের রুখতে না পারলে শেখ হাসিনার কষ্টার্জিত সকল অর্জন ধ্বংস হয়ে যাবে।—মোহাম্মদ নাসিম   আওয়ামী লীগ প্রেসিডিয়াম সদস্য, কেন্দ্রীয়    ১৪ দলের মুখপাত্র ও খাদ্য মন্ত্রণালয় সম্পর্কিত   সংসদীয় স্থায়ী কমিটির সভাপতি(সূত্র :দৈনিক ইত্তেফাক, ২৪ মার্চ ২০১৯) 



23830,39647
আপনার রাশিফল
অন্যান্য
প্রকাশ : ২৫ মার্চ ২০১৯, ০০:০০
মুহম্মদ আনিসুল হক২৫ মার্চ ২০১৯ খ্রিষ্টাব্দ, সোমবারআজ ১১ চৈত্র ১৪২৫ বঙ্গাব্দ এবং ১৭ রজব ১৪৪০ হিজরি। নৈসর্গিক রাশিচক্রে রবি আজ মেষ রাশিতে অবস্থান করছে। আজ সূর্যোদয় ৬টা ১০ মিনিটে এবং সূর্যাস্ত ৬টা ১৫ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মেষ রাশির জাতক/জাতিকা। আপনার জন্ম সংখ্যা: ৭। আপনার ওপর প্রভাবকারী গ্রহ: মঙ্গল ও নেপচুন। আপনার শুভ সংখ্যা: ৭ ও ৯। শুভ বার:  সোম ও মঙ্গল। শুভ রত্ন: রক্তপ্রবাল ও অ্যামিথিস্ট। জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)শরীর খুব একটা ভালো যাবে না। অবহেলা না করে চিকিত্সা গ্রহণ করুন। ব্যবসায়িক দিক ভালো যাবে না। বিক্রয়-বাণিজ্যে লোকসান হতে পারে। ট্যাক্স সংক্রান্ত কোনো ঝামেলা হতে পারে।বৃষ রাশি (২১ এপ্রিল-২০ মে)  পারস্পরিক সামাজিক সম্পর্ক বজায় রাখুন। দাম্পত্যক্ষেত্রে ভুল বোঝাবুঝি এড়িয়ে চলুন। জ্ঞাতি শত্রুরা ক্ষতি করার চেষ্টা করতে পারে। জ্ঞাতি শত্রু সম্পর্কে সতর্ক থাকুন। বিবাদ এড়িয়ে চলুন।মিথুন রাশি (২১ মে-২০ জুন)শরীর ভালো যাবে না। অসুস্থতাকে অবহেলা করা ঠিক হবে না। আহারে-বিহারে সতর্ক থাকুন। প্রয়োজনে চিকিত্সকের পরামর্শ নিন। কর্মস্থলে কোনো ঝামেলা হতে পারে।কর্কট রাশি (২১ জুন-২০ জুলাই)বিদ্যার্থীদের জন্য সময় মোটামুটি অনুকূল থাকতে পারে। সন্তানকে নিজের আয়ত্তে রাখার চেষ্টা করুন। সৃজনশীল কাজে অংশ নিতে পারেন। সেক্ষেত্রে সাফল্য লাভের সম্ভাবনা আছে।সিংহ রাশি (২১ জুলাই-২১ আগস্ট) পড়াশোনার প্রতি আগ্রহবোধ করতে পারেন। জ্ঞানস্পৃহা বৃদ্ধি পাবে। মাতৃস্বাস্থ্য ভালো থাকতে পারে। মন ভালো থাকবে। অপ্রত্যাশিত সূত্র থেকে অর্থাগম হতে পারে।কন্যা রাশি (২২ আগস্ট-২২ সেপ্টেম্বর) ছোট ভাইবোনদের সঙ্গে সুসম্পর্ক বজায় রাখুন। গলায় কোনো সমস্যা দেখা দিতে পারে। কাজকর্মে প্রত্যাশিত সাফল্য বাধাগ্রস্ত হতে পারে। তথ্যগত বিভ্রান্তি দেখা দিতে পারে।তুলা রাশি (২৩ সেপ্টেম্বর-২২ অক্টোবর)আজ কোনো ব্যাপারে কাউকে প্রতিশ্রুতি দেওয়া ঠিক হবে না। চক্ষুরোগ বা মাথাব্যথায় ভুগতে পারেন। পাওনা টাকা আদায়ের জন্য তাগাদা দিন। পড়াশোনায় আনন্দ পেতে পারেন।বৃশ্চিক রাশি (২৩ অক্টোবর-২১ নভেম্বর)নিজেকে যথাযথভাবে প্রকাশ করার চেষ্টা করুন। শরীর ভালো থাকতে পারে। মানসিক প্রশান্তি বজায় থাকতে পারে। ভালো ব্যবহার দিয়ে কাজ আদায় করার চেষ্টা করুন।ধনু রাশি (২২ নভেম্বর-২০ ডিসেম্বর)কোনো পূর্বকর্মের ফল ভোগ করতে পারেন। ব্যক্তিগত কোনো ব্যর্থতার জন্য মন খারাপ হতে পারে। আইনগত ঝামেলা এড়িয়ে চলুন। শরীর খারাপ হতে পারে। অবহেলা না করে যথাযথ চিকিত্সা নিন।মকর রাশি (২১ ডিসেম্বর-১৯ জানুয়ারি)শ্রমিক নেতাদের সময় অনুকূল থাকতে পারে। জনসম্পৃক্ততা বৃদ্ধি পেতে পারে। উপার্জন বৃদ্ধির প্রচেষ্টা জোরদার করুন। বন্ধুদের কারো সহযোগিতায় উপকৃত হতে পারেন। কুম্ভ রাশি (২০ জানুয়ারি-১৮ ফেব্রুয়ারি)পিতৃস্বাস্থ্য ভালো যেতে পারে। অসুস্থ পিতার আরোগ্য লাভ হতে পারে। সামাজিক কাজে অংশ নিতে পারেন। সেক্ষেত্রে সাফল্য লাভের সম্ভাবনা আছে। কর্মপরিবেশ মোটামুটি অনুকূল থাকতে পারে।মীন রাশি (১৯ ফেব্রুয়ারি-২০ মার্চ)আধ্যাত্মিকতার প্রতি অনুরাগবোধ করতে পারেন। জ্ঞানস্পৃহা বৃদ্ধি পাবে। কোনো সেলাকের পরামর্শে উপকৃত হতে পারেন।  



23831,39648
লোকসভা নির্বাচনে মমতার দলে তারার মেলা
বিশ্ব সংবাদ
প্রকাশ : ২৪ মার্চ ২০১৯, ১৯:৫৭
টালিউডের অভিনয় শিল্পীদের সঙ্গে পশ্চিমবঙ্গের ক্ষমতাসীন তৃণমূলের ‘রোমাঞ্চ’ আরও বাড়লো। আসন্ন লোকসভা নির্বাচনে পশ্চিমবঙ্গের ৪২টি আসনের মধ্যে ৫টিতেই তারকাদের মনোনয়ন দিয়েছেন মুখ্যমন্ত্রী মমতা ব্যানার্জী। তালিকায় আছেন, নুসরাত, দেব, মিমি চক্রবর্তীও।২০১১ সালে রাজ্যে ক্ষমতায় আসার পর থেকেই তারকাদের নিয়ে দলভারী করার কৌশল নেন মমতা। লোকসভা নির্বাচনে জোড়া ফুল শিবিরে আরও বাড়লো তারকাদের সংখ্যা।তৃণমূলের জোড়া ফুল প্রতীকে নমিনেশন পেয়েছেন, টালি তারকা নুসরাত জাহান। তিনি বাংলাদেশ সীমান্ত লাগোয়া বসিরহাট কেন্দ্র থেকে লড়বেন। একই প্রতীকে বর্তমান সাংসদ নায়ক দেব(দীপক আধিকারী) বীরভূম থেকে আসন রক্ষার লড়াইয়ে অবতীর্ণ হবেন। আর শতাব্দী রায়ের ভোটের এলাকা ঘাটাল।গুরুত্বপূর্ণ আসন যাদবপুরে অভিনেত্রী মিমি চক্রবর্তীকে মনোনয়ন দিয়ে চমক দেখিয়েছে তৃণমূল।  এর আগে এই আসনে নির্বাচন করেছেন মমতা ব্যানার্জী ও সোমনাথ বন্দোপাধ্যায়। তাই যাদবপুরে ভোটের ফল কী হয় সেদিকে চোখ থাকবে সবার।অভিনেত্রী মিমি চক্রবর্তী।বলিউডের গায়ক ও বিজেপির মন্ত্রী বাবুল সুপ্রিও’র বিরুদ্ধে তৃণমূলের হয়ে লড়বেন সুচিত্রা কন্যা অভিনেত্রী মুন মুন সেন। হুগলি থেকে বিজেপির হয়ে লড়বেন আরেক অভিনেত্রী লকেট চট্টোপাধ্যয়।আরও পড়ুনঃ জাসিন্ডাকে পাকিস্তানে আমন্ত্রণ জানালেন মুগ্ধ ইমরান খানতৃণমূলের এক সাংসদ বলেন, ‘এসব তারকারা যে আসন থেকে লড়েন সেখানে ছাড়া অন্য আসনের ভোটারদের সমর্থন পাবে দল। তারা প্রচার চালালে তৃণমূলের অন্য প্রার্থীদেরও ভোট বাড়ে।’ইত্তেফাক/টিএস



23832,39649
ডিজিটাল মার্কেটিং পেমেন্ট পলিসি নিয়ে গোল টেবিল বৈঠক অনুষ্ঠিত
টেক
প্রকাশ : ২৪ মার্চ ২০১৯, ১৯:৫৮
বেসিস সফ্টএক্সপো ২০১৯-এ অনুষ্ঠিত হলো ডিজিটাল মার্কেটিং পেমেন্ট পলিসি নিয়ে গোল টেবিল বৈঠক। বৈঠকে প্রধান অতিথি হিসাবে উপস্থিত ছিলেন এন বি আরের ভ্যাট পলিসি বিভাগের মেম্বার রেজাউল হাসান। অনুষ্ঠানের মডারেটর এবং আহবাওক ছিলেন বেসিস স্ট্যান্ডিং কমিটি ডিজিটাল মার্কেটিংয়ের কো-চেয়ারম্যান কে এ এম রাশিদুল  মজিদ। মূল বক্তব্য প্রদান করেন এনালাইজেন বাংলাদেশ লিমিটেডের চেয়ারম্যান, মোহাম্মদ রিসালাত সিদ্দিক। নিজের বক্তব্যে তিনি ডিজিটাল মার্কেটিং ফেসবুক এবং গুগলের ভুমিকা এবং এই জায়ান্ট কম্পানিগুলোর ট্যক্স না দিয়ে বাংলাদেশে ব্যবসা করার বিভিন্ন দিক তুলে ধরেন। তার উপস্থাপণায় উঠে আসে বছরে প্রায় দুই হাজার কোটি টাকার বিজ্ঞাপন দেওয়া হয় ফেসবুকে, যার বেশির ভাগ অংশ যায় ছোট ছোট কম্পানি অথবা ব্যক্তি উদ্যোগে ফেসবুক পেজে ব্যবসার মাধ্যমে যার কোন ট্যক্স  কিংবা ভ্যাট সরকার পাচ্ছে না।গত দুই বছরে দেশের ডিজিটাল  মার্কেটিংয়ের পরিসর বেশ বেড়েছে। কিন্তু ট্যক্স ভ্যাট এবং পেমেন্টের ক্ষেত্রে কিছু জটিলতা কাজ করছে। এ সমস্যা দূর করতে এর সমাধান নিয়ে আলোচনা করেন আলোচকরা। আলোচকরা বলেন, ডিজিটাল মার্কেটিং খাতের বৃদ্ধি অব্যহত রাখতে এবং ভ্যাট /ট্যাক্স এ স্বচ্ছতা আনতে একটি নির্দিষ্ট পেমেন্ট সিস্টেম দরকার, দরকার  পরিকল্পিত গাইডলাইনের। যেটি অনুসরণ করে গুগুল ফেসবুকে  পেমেন্ট করা হবে যাতে করে সরকারের রাজস্ব আয় নিশ্চিত হবে। এছাড়া আলোচকরা সরকারের কাছে ডিজিটাল  মার্কেটিংয়ে খাতের  উপর  আরোপিত অনাবাসী কর  ৫ বছরের জন্য রহিত করার দাবী জানান যাতে করে সবাই অবৈধ পেমেন্ট ব্যবহার না করে এই বৈধ পেমেন্ট চ্যনেল ব্যবহার করতে উৎসাহিত হয়। এটি ব্যবহার হলে  ডিজিটাল মার্কেটিং এর সকল পেমেন্ট লিগাল হবে এবং সরকার জানতে পারবে কত টাকা আসলে গুগল এবং ফেসবুকের কাছে যাচ্ছে। যা সরকারকে এই জায়ান্ট কম্পানি গুলা দেশে আনার জন্য নগোসিয়েশনে সহয়তা করবে, যেমনটি হয়েছে ইন্ডিয়াতে। প্রধান অতিথি জনাব রেজাউল হাসান তার বক্তব্যে বলেন, 'আমরাও এরকম কিছুই চিন্তা করছি, খুব ভালো লাগলো দেখে যে আপনাদের চিন্তার সাথে আমাদের চিন্তার মিল । উনি বেসিস এর ডিজিটাল মার্কেটিং কমিটিকে ধন্যবাদ জানিয়ে বলেন এই পেমেন্ট সিস্টেম চালু হলে অনেক কিছু স্বচ্ছ হবে এবং ভ্যাট ট্যক্স আদায় সহজ হবে। পলিসি বাস্তবায়নে আমি বোসিসকে সর্বাধিক সহায়তা করবো'।  এছাড়া বক্তারা লোকাল ইন্ড্রাস্ট্রীগুলোর গুগল ও ফেসবুকের সঙ্গে পাল্লা দিয়ে বাজারে টিকে থাকার লক্ষ্যে লোকাল এড নেটওয়ার্কগুলোকে ভ্যাট এবং ট্যাক্সের আওতা থেকে মুক্ত করার দাবী জানান। লোকাল এডভার্টাইজারদের লোকাল প্লাটফর্মে বিজ্ঞাপন দেওয়ার জন্য উৎসাহিত করা, মনোপলি বাজার নিতি থেকে বের হয়ে মুক্ত বাজার নিতিতে কাজ করার অনুরোধ জানান অনেকে। যারা ফেসবুকের মত লোকোল প্লাটফর্ম নিয়ে কাজ করছেন যেমন রিটস ব্রাউজার এর মত লোকাল ব্রাউজারকে  বেশি বেশি সুযোগ সুবিধা এবং প্রচারে সহায়াতা জন্য দাবী জানান অনেক বক্তারা।আরও পড়ুন:  বাংলাদেশ-ভারত স্বরাষ্ট্র মন্ত্রণালয়ে বৈঠক ১ এপ্রিলএই বৈঠকে আলোচক হিসাবে উপস্থিত ছিলেন বেসিস সভাপতি সৈয়দ আলমাস কবীর, বেসিসের ডিরেক্টর ইন চার্জ ডিজিটাল মার্কেটিং স্টেন্ডিং কমিটি দিদারুল আলম সানি, মাস্টার কার্ড বাংলাদেশের কান্ট্রি ম্যানেজার সৈয়দ মোহাম্মদ কামাল, এস এস এল ওয়েরলেসের চীফ অপারেটিং অফিসার আশীষ চক্রবর্তী এবং এরা ইনফোটেক লিমিটেডের চীফ এক্সিকিউটিভ অফিসার মো. সিরাজুল ইসলামসহ আরও অনেকে।ইত্তেফাক/জেডএইচডি



23833,39650
হজ এজেন্সিজ অ্যাসোসিয়েশনের নির্বাচন উপলক্ষে হাব সম্মিলিত ফোরামের মতবিনিময়
রাজধানী
প্রকাশ : ২৪ মার্চ ২০১৯, ২০:০০
হজ এজেন্সিজ অ্যাসোসিয়েশন অব বাংলাদেশের (হাব) কেন্দ্রীয় কার্যনির্বাহী পরিষদ নির্বাচন উপলক্ষে রবিবার রাজধানীর একটি হোটেলে মত বিনিময় সভা অনুষ্ঠিত হয়েছে। সম্মিলিত ফোরামের উদ্যোগে এ নির্বাচনী মতবিনিময় সভা অনুষ্ঠিত হয়।সভায় হাব সম্মিলিত ফোরামের প্যানেল প্রধান ও হাবের মহাসচিব এম শাহাদাত হোসাইন তসলিম বলেন, ‘আসন্ন হাব নির্বাচনে সৎ ও কর্মমুখী হাব প্রতিষ্ঠা করা হবে। দুর্নীতিবাজ ও অসৎ ব্যক্তিদের হাবে ঠাঁই দেওয়া হবে না। ধর্ম মন্ত্রণালয়ের সঙ্গে সুসর্ম্পক বজায় রেখেই হজ এজেন্সিগুলোর কল্যাণে কাজ করতে হবে।’সভায় অন্যান্যের মধ্যে উপস্থিত ছিলেন হাবের প্রতিষ্ঠাতা সহ-সভাপতি ও চ্যালেঞ্জার ট্রাভেলসের স্বত্বাধিকারী সৈয়দ গোলাম সরওয়ার, নর্থ সাউথ ট্রাভেলসের স্বত্বাধিকারী মো. ফারুক হোসেন, হাবের সিনিয়র সহ-সভাপতি ও হাবের প্রতিষ্ঠাতা মহাসচিব মাওলানা ইয়াকুব শরাফতী, এস এম ইব্রাহিম, হাবের অর্থ সচিব মাওলানা ফজলুর রহমান, হাব ওলামা সোসাইটির সেক্রেটারি মাওলানা হাফেজ নূর মোহাম্মদ, অর্থ সচিব মাওলানা জাহিদ আলম, মুফতী জুনায়েদ গুলজার, মো. হানজালা, মো. হানিফ, মজিবুল হক পেয়ারু, ভারসেটাইল ট্রাভেলসের স্বত্বাধিকারী জহির উদ্দিন স্বপন ও মাওলানা কুতুব উদ্দিন।এম শাহাদাত হোসাইন তসলিম বলেন, হজ এজেন্সি প্রতি হজযাত্রী সর্বনিন্ম ১০০ কোটা নির্ধারণ, পুরাতন হজ লাইসেন্সের জামানত ১০ লাখ টাকা বহাল, ট্রলি ব্যাগ, কোটা, রিপ্লেসমেন্ট বাণিজ্য বন্ধ করা হয়েছে।তিনি বলেন, হজযাত্রীদের জেদ্দা বিমান বন্দরে ভোগান্তি লাঘবে ঢাকা প্রি-ডিপারচার ইমিগ্রেশন চালুর ব্যবস্থা, হজযাত্রীদের পুলিশ ক্লিয়ারেন্স বাতিল, মিনায় দ্বিতল খাটের প্রস্তাব বাতিল করা হয়েছে। হজ এজেন্সীর মুনাজ্জেমদের ছয় মাসের মাল্টিপোল ভিসার উদ্যোগ নেওয়া হচ্ছে।আরও পড়ুনঃ রংপুরে ইভিএমে ভোট, অভিজ্ঞতা না থাকায় অস্বস্তিতে ভোটাররাহজযাত্রীদের সারা বছর প্রাক-নিবন্ধন চালু রাখা এবং প্রত্যেক এজেন্সির একটি করে বারকোড বরাদ্দ করা হয়েছে। তিনি হজযাত্রী ও হজ এজেন্সির স্বার্থে আসন্ন হাব নির্বাচনে হাব সম্মিলিত ফোরামকে পূর্ণ প্যানেলে বিজয়ী করার অনুরোধ জানান।ইত্তেফাক/নূহু



23834,39651
জাতীয় দলের জার্সি বিক্রি করছে বিসিবি
খেলা
প্রকাশ : ২৪ মার্চ ২০১৯, ২০:০৯
কাপড়ের তৈরি লাল-সবুজের জার্সি। এই জার্সি পরে বিশ্ব মঞ্চে দেশের হয়ে প্রতিনিধিত্ব করেন টাইগাররা। ক্রিকেটাররা বিশ্বাস করেন, বাংলাদেশ দলের জার্সি গায়ে জড়ালে ক্রিকেট যুদ্ধের মাঠে তাদের নিবেদন হয়ে উঠে আপোষহীন।আর বাংলাদেশের ক্রিকেট প্রেমীদের কথা তো আলাদা। তাদের স্বপ্নই থাকে ক্রিকেটকে নিয়ে, দলকে নিয়ে। তারাও চায় লাল-সবুজের একটা জার্সি গায়ে জড়াতে।এবার এসব ক্রিকেট প্রেমীদের উচ্ছ্বসিত হওয়ার মতো খবর দিচ্ছে বিসিবি। জাতীয় ক্রিকেট দলের জার্সি বিক্রি করবে প্রতিষ্ঠানটি। সোমবার আনুষ্ঠানিকভাবে জার্সি বিক্রির ঘোষণা দেবে বিসিবি। সেখানেই জানানো হবে জার্সির বিস্তারিত তথ্য।এদিকে ২০১৯ বিশ্বকাপ উপলক্ষে বাংলাদেশ ক্রিকেট দলের জার্সির নকশাতে আনা হচ্ছে নতুনত্ব। অন্যান্য বিশ্বকাপের তুলনায় এবার জার্সি আরো আকর্ষণীয় করার পরিকল্পনা নেওয়া হয়েছে। ইত্তেফাক/জেডএইচ



23835,39652
হুমকি নেই, তবুও সতর্কতা জারি মার্কিন দূতাবাসের
রাজধানী
প্রকাশ : ২৪ মার্চ ২০১৯, ২০:২১
ডিএমপির নিরাপত্তা জোরদারের ঘোষণার পর মার্কিন দূতাবাস তাদের ওয়েবসাইটে দেশটির নাগরিকদের জন্য ওই নিরাপত্তা সতর্কতা জারি করে। যেখানে বলা হয়, ‘মার্কিন দূতাবাস ঢাকায় নিরাপত্তা জোরদারের বিষয়ে প্রতিবেদন পেয়েছে। তবে আমরা নির্দিষ্ট কোনো হুমকি সম্পর্কে জানতে পারেনি।’আজ রবিবার দূতাবাসের ওই নিরাপত্তা সতর্কতায় মার্কিন নাগরিকদের উদ্দেশ্যে বলা হয়েছে, ‘আপনাদেরকে নিজেদের চারপাশ সম্পর্কে সচেতন থাকতে হবে। যেসব স্থানে জনসমাগম বেশি কিংবা বিক্ষোভ হচ্ছে সেসব স্থানে অবস্থান করা থেকে বিরত থাকবেন।’দূতাবাসের ওই নিরাপত্তা সতর্কতা জারির নোটিশে আরও বলা হয়, ‘আপনারা মার্কিন পাসপোর্ট ও বাংলাদেশি ভিসাসহ বৈধ পরিচয়পত্র সবসময় সঙ্গে রাখবেন। তাছাড়া সর্বশেষ অবস্থা জানতে স্থানীয় গণমাধ্যমে চোখ রাখুন।’আরও পড়ুন: এ বছর থেকেই তৃতীয় শ্রেণি পর্যন্ত থাকছে না পরীক্ষারবিবার বিকেলে ডিএমপির মিডিয়া অ্যান্ড পাবলিক রিলেশন্স বিভাগের উপ-কমিশনার (ডিসি) মাসুদুর রহমান পহেলা বৈশাখ ও ২৬ মার্চসহ প্রত্যেকটি জাতীয় দিবসে নিরাপত্তা ব্যবস্থা জোরদার করার কথা জানান। ঘোষণা অনুযায়ী ২৬ মার্চ স্বাধীনতা দিবস উপলক্ষে রাজধানীর কূটনৈতিক এলাকাসহ শহরের নিরাপত্তা ব্যবস্থা জোরদার করা হয়েছে। ইত্তেফাক/কেকে



23836,39653
কংগ্রেসে যোগদানের কথা অস্বীকার করলেন স্বপ্না চৌধুরী
বিনোদন
প্রকাশ : ২৪ মার্চ ২০১৯, ২০:২৯
ভারতের জনপ্রিয় গায়িকা ও মডেল স্বপ্না চৌধুরী। শনিবার তার কংগ্রেসে যোগ দেওয়ার খবর নিয়ে জল্পনা ছড়ায় দেশের রাজনৈতিক মহলে। এমনকি তিনি হেমা মালিনীর বিরুদ্ধে উত্তরপ্রদেশের মথুরা থেকে লোকসভায় দাঁড়াচ্ছেন বলেও জানা যায়। কিন্তু, এই খবর সম্পূর্ণ মিথ্যা বলে দাবি করলেন স্বপ্না।রবিবার সাংবাদিকদের মুখোমুখি হয়ে তিনি বলেন, ‘আমি কংগ্রেসে যোগ দেইনি এবং কোনও রাজনৈতিক দলের হয়ে প্রচারও করবো না।’শনিবার একটি সংবাদ সংস্থার পক্ষে দাবি করা হয়; কংগ্রেস নেতা রাজ বব্বরের দিল্লির বাড়িতে গিয়ে কংগ্রেসে যোগ দিয়েছেন হরিয়ানার ওই গায়িকা। তাকে নাকি হেমা মালিনীর বিরুদ্ধে মথুরা থেকে প্রার্থীও করা হবে। কিন্তু, আজ সেকথা অস্বীকার করে স্বপ্না বলেন, ‘কংগ্রেসে যোগদানের খবরের সঙ্গে তার ও প্রিয়াঙ্কা গান্ধীর যে ছবি ছাপা হয়েছে তা পুরনো।আরো পড়ুন: মাদক ছেড়ে দেন, না হলে পুলিশ আপনাকে খুঁজছে: স্বরাষ্ট্রমন্ত্রীস্বপ্নার তরফে কংগ্রেসে যোগদানের খবরকে অস্বীকার করার আগেই তার সম্পর্কে অশালীন মন্তব্য করে বিতর্কে জড়িয়েছেন হরিয়ানা ও উত্তরপ্রদেশের দুই বিজেপি নেতা। হরিয়ানার বিজেপি নেতা অশ্বিনী কুমার চোপড়া বলেন, ‘কংগ্রেস নাচ করার জন্য এমনিতেই প্রচুর লোক আছে এবং তা যথেষ্ট। তবে এটা ওদেরই ঠিক করতে হবে যে ওরা কী চায়। নির্বাচনে জিততে চায় না নাচ করতে চায়।’ অন্যদিকে, উত্তরপ্রদেশের বিজেপি বিধায়ক সুরেন্দ্র সিং বলেন, ‘রাহুলজির মাও ইটালিতে একই পেশায় ছিলেন। তখন আপনার বাবা যেভাবে তাকে আপন করে নিয়েছিলেন এখন আপনিও স্বপ্নাকে সেভাবে আপন করে নিন।’হরিয়ানার জনপ্রিয় মডেল ও গায়িকা স্বপ্না চৌধুরি রিয়ালিটি শো বিগ বসে অংশ নেওয়ার পাশাপাশি বীরে দি ওয়েডিং সিনেমায় গান গেয়েছেন। ২০১৬ সালে একটি গানের মাধ্যমে তিনি জাতিগত বিদ্বেষ ছড়াচ্ছেন হচ্ছে বলে পুলিশের কাছে অভিযোগ নথিভুক্তও করা হয়।ইত্তেফাক/বিএএফ



23837,39654
উপজেলা পরিষদ নির্বাচন: চাঁদপুরের সাত উপজেলায় নৌকার প্রার্থী বেসরকারি ফলে জয়ী
সারাদেশ
প্রকাশ : ২৪ মার্চ ২০১৯, ২০:৩৬
চাঁদপুরের ৭ উপজেলা পরিষদ নির্বাচনে আওয়ামী লীগ মনোনীত নৌকার প্রার্থীরা বেসরকারিভাবে বিজয়ী হয়েছেন। প্রার্থীদের মধ্যে ৪ জন প্রতিদ্বন্দ্বিতায় এবং ৩জন নির্বাচনের পূর্বে বিনা প্রতিদ্বন্দ্বিতায় নির্বাচিত হয়েছেন।রবিবার সকাল ৮টা থেকে বিকাল ৪টা পর্যন্ত একটানা ভোট গ্রহণ করা হয়। রাত সাড়ে ৮টা পর্যন্ত প্রাপ্ত ভোটের ফলাফলে দেখা যায় চাঁদপুর সদর উপজেলা আওয়ামী লীগের মনোনীত প্রার্থী নুরুল ইসলাম নাজিম দেওয়ান, ফরিদগঞ্জ উপজেলায় অ্যাডভোকেট জাহিদুল ইসলাম রোমান, শাহরাস্তি উপজেলায় মো. ফরিদ উল্যাহ চৌধুরী, কচুয়া উপজেলায় বর্তমান চেয়ারম্যান শাহজাহান শিশির প্রতিদ্বন্দ্বিতায় এগিয়ে আছেন।উপজেলা নির্বাচনের রিটার্নিং কর্মকর্তা (অতিরিক্ত জেলা প্রশাসক) মো. শওকত ওসমান ও জেলা নির্বাচন কর্মকর্তা হেলাল উদ্দিন এসব তথ্য নিশ্চিত করেছেন।অপরদিকে নির্বাচনের পূর্বে কোন প্রতিদ্বন্দ্বী প্রার্থী না থাকায় মতলব উত্তর উপজেলায় আওয়ামী লীগের মনোনীত নৌকার প্রার্থী মুক্তিযোদ্ধা এম.এ. কুদ্দুছ, দক্ষিণ উপজেলায় এইচ.এম. গিয়াস উদ্দিন ও হাজীগঞ্জ উপজেলায় গাজী মো. মাইনুদ্দিন বিনা প্রতিদ্বন্দ্বিতায় চেয়ারম্যান নির্বাচিত হয়েছেন।জেলার ৭টি উপজেলায় মোট ৬২ প্রার্থী নির্বাচনে অংশগ্রহণ করছেন। এর মধ্যে চেয়ারম্যান পদে ১৩জন, ভাইস চেয়ারম্যান পদে (পুরুষ) ২৪জন, মহিলা ভাইস চেয়ারম্যান পদে ছিলেন ২৫জন।আরও পড়ুনঃ রংপুরে ইভিএমে ভোট, অভিজ্ঞতা না থাকায় অস্বস্তিতে ভোটাররাসাত উপজেলায় মোট ভোটার ১৭ লাখ ২৬ হাজার ৩শ ৩৪ জন। মোট  কেন্দ্র ৬শ ৪৯টি, বুথ সংখ্যা ৪ হাজার ৪২৭টি।ইত্তেফাক/নূহু



23838,39655
ঋণের টাকা শেষ, আইসিইউ থেকে ফেরত ইবি শিক্ষার্থী
শিক্ষা
প্রকাশ : ২৪ মার্চ ২০১৯, ২০:৪৫
গুরুতর অসুস্থ অবস্থায় গত ১৮ মার্চ রাজশাহী মেডিকেল কলেজ হাসপাতালের আইসিইউতে ভর্তি হয়েছিলেন ইবি শিক্ষার্থী সেলিম হোসেন। হাসপাতালে আসবার আগে সেলিমের মা কোনো এক গৃহস্থের কাছ থেকে ২০ হাজার টাকা ঋন করেছিলেন। সেই টাকায় চিকিৎসা চলেছ মাত্র দুই দিন। তৃতীয় দিন সেলিমকে নিয়ে আসা হয় ৭ নম্বর ওয়ার্ডে। চিকিৎসকরা বলছেন, সেলিম বিরল গুলেন বারি সিনড্রোমে (Guillain–Barré syndrome) আক্রান্ত।সেলিম কুষ্টিয়া ইসলামী বিশ্ববিদ্যালয়ের ফলিত পুষ্টি ও খাদ্য প্রযুক্তি বিভাগের ১৯তম ব্যাচের ছাত্র। সে ১৬ দিন ধরে হাসপাতালের এ ওয়ার্ডে চিকিৎসাধীন। সেলিমের বাড়ি পুঠিয়া উপজেলার বারুইপাড়া গ্রামে। বাবা  লুৎফর রহমান একজন দিনমজুর। স্থানীয় বিদ্যালয় থেকে জিপিএ-৫ পেয়ে মাধ্যমিক পাস এবং কৃতিত্বের সঙ্গে উচ্চমাধ্যমিক পাস করে জায়গা করে নেন কুষ্টিয়া ইসলামী বিশ্ববিদ্যালয়ে।একমাত্র ছেলের চোখে আগামীর স্বপ্ন বুনছিলেন মা নূরনাহার। স্বামীর উপার্জনে ছেলের পড়ালেখার খরচ চালানো ছিল কষ্টসাধ্য।তাই গরু-ছাগল পালন করে সেখান থেকে টাকার জোগান দিতেন মা। ছেলের অসুস্থতায় মায়ের সেই স্বপ্ন ফিকে হয়ে আসছে। সেলিম হোসেন ইসলামী বিশ্ববিদ্যালয়ের বঙ্গবন্ধু হলের ১০৪ নম্বর কক্ষের আবাসিক শিক্ষার্থী। বন্ধু শাওন খন্দকার জানান, মার্চের প্রথম সপ্তাহ থেকে পুরোদমে ক্লাস শুরু হয়েছে। কিন্তু সেলিম হাসপাতালে।  বিভাগের শিক্ষক-সহপাঠীরা নিয়মিত খোঁজ নিচ্ছেন। তার চিকিৎসায় সাধ্যমত সহায়তা করছেন। এখন প্রয়োজন বড় কিছু অনুদান।সেলিমের মা জানান, কিছুদিন হলো সেলিম অসুস্থ। সামর্থ্য অনুযায়ী একমাত্র ছেলের চিকিৎসা করিয়েছেন। চিকিৎসক জানিয়েছেন, তার চিকিৎসায় অন্তত ১০ লাখ টাকা খরচ হবে। এ খরচ জোগানোর সামর্থ্য তাদের নেই। ছেলের প্রাণ বাঁচাতে প্রধানমন্ত্রী শেখ হাসিনাসহ সকলের সহায়তা চান অসহায় এ মা।ছেলেকে স্বাভাবিক জীবনে ফেরাতে সমাজের বৃত্তবান ও হৃদয়বানদের সহায়তা চেয়ে মা বলেন, ১৮ মার্চ সংকটাপন্ন অবস্থায় সেলিমকে হাসপাতালের আইসিইউতে নেওয়া হয়। দুই দিনে তাদের খরচ হয়েছে প্রায় ১৫ হাজার টাকা।এই দুদিনে তার কিছুটা উন্নতিও হয়েছে। চিকিৎসক আরও তিন-চারদিন রাখতে চাইছিলেন। কিন্তু টাকা না থাকায় অনুরোধ করে আবারও ওয়ার্ডে ফিরিয়ে আনেন। ৭ নম্বর ওয়ার্ডের ৭ নম্বর বেডে চিকিৎসাধীন সেলিম হোসেন। উঠে বসা তো দূরের কথা, নড়াচড়া করতে পারছেন না। তিনি জানান, শরীরের বাম পাশ পুরোপুরি অবশ। মেরুদণ্ডের জয়েন্টে ব্যথা। ফুলে গেছে পুরো শরীর। সুস্থ হয়ে ফিরে যেতে চান বিশ্ববিদ্যালয়ে। রাজশাহী হাসপাতালের নিউরো মেডিসিনের বিভাগীয় প্রধান কফিল উদ্দীনের অধীনে সেলিম উদ্দিনের চিকিৎসা চলছে । তবে দায়িত্বরত চিকিৎসকরা জানিয়েছেন, বেশকিছু পরীক্ষা-নিরীক্ষার পরও তার রোগ নির্ণয় করা যায়নি। সর্বশেষ রক্ত পরীক্ষার প্রতিবেদন পেতে সময় লাগবে আরও ১০ দিন। সেটি হাতে পেলেই নিশ্চিত হওয়া যাবে তার শরীরে কোন রোগ বাসা বেঁধেছে। আপাতত লক্ষণ বুঝেই চিকিৎসা চলছে তার।চিকিৎসকদের ধারণা, তিনি গুলেন বারি সিনড্রোমে আক্রান্ত। এটি একধরনের প্যারালাইসিস। এটি প্রান্তীয় স্নায়ুতন্ত্রকে আক্রমণকারী অ্যাকিউট বা তীব্র পলিনিউরোপ্যাথি রোগ। এতে হাত-পা খুব দ্রুত দুর্বল হয়ে পড়ে। অনুভূতিতে ভিন্নতা কিংবা ব্যথার পর হাতে এবং পায়ে দুর্বলতা দেখা যায় যা খুব দ্রুত ছড়িয়ে পড়ে।আরো পড়ুন: নিজের বাল্য বিয়ে প্রতিরোধ করলো কিশোরীরোগ খুব তীব্র হলে প্রাণঘাতী হতে পারে, তখন কৃত্রিমভাবে শ্বাসকার্য চালানোর জন্য নিবিড় পর্যবেক্ষণে রাখা হয়। স্বয়ংক্রিয় স্নায়ুতন্ত্রে ডিসঅটোনমিয়া হলে হৃদ স্পন্দন ও রক্তচাপে গোলযোগ দেখা যায়। বিরল এই রোগ প্রতি এক লাখ লোকের মধ্যে এক-দুজন আক্রান্ত হওয়ার খবর পাওয়া যায়।ইত্তেফাক/অনি



23839,39656
‘নর্তকী স্বপ্নাকে বিয়ে করা উচিত রাহুল গান্ধীর’
বিশ্ব সংবাদ
প্রকাশ : ২৪ মার্চ ২০১৯, ২০:৪৯
শিল্পী স্বপ্না চৌধুরী ও রাহুল গান্ধী নিয়ে বিতর্কিত মন্তব্য করে বসলেন বিজেপি এক নেতা। তিনি বলেন, ‘ইতালি থেকে নর্তকী সনিয়াকে বিয়ে করে এনেছিলেন রাজীব গান্ধী। সনিয়ার সঙ্গে স্বপ্নার পেশা মেলে। তাই তাকে বিয়ে করা উচিত রাহুল গান্ধীর।’ভারতের সংবাদ সংস্থা এএনআইকে দেওয়া সাক্ষাত্কারে এ কথা বলেন উত্তরপ্রদেশের রোহানিয়ার বিজেপি বিধায়ক সুরেন্দ্র সিংহ। তার এমন মন্তব্যে সমালোচনার ঝড় উঠেছে বিভিন্ন মহলে। স্বপ্না চৌধুরী একজন মডেল ও ডান্সার। সালমান খানের সঞ্চালনায় রিয়্যালিটি শো বিগ বসে যোগ দিয়ে তিনি জনপ্রিয় হয়ে ওঠেন। ইতিমধ্যে একাধিক ছবিতেও তাকে দেখা গেছে। সম্প্রতি সামাজিক যোগাযোগ মাধ্যমে তার কংগ্রেসে যোগ দেওয়ার খবর ছড়িয়ে পড়ে। প্রিয়ঙ্কা গান্ধীর সঙ্গে তার একটি ছবিও সামনে আসে।স্বপ্না চৌধুরী। ছবি: সংগৃহীতএদিকে কংগ্রেসে যোগ দেওয়ার খবর উড়িয়ে দিয়েছেন স্বপ্না চৌধুরী। প্রিয়ঙ্কা গান্ধীর সঙ্গে তার যে ছবি ছড়িয়ে পড়েছে, সেটি বহুদিন আগের বলেও দাবি করেছেন তিনি। তবে কংগ্রেসের পক্ষ থেকে এখনও এ নিয়ে কোনও মন্তব্য করা হয়নি। বিজেপি নেতা সুরেন্দ্র সিংহ বলেন, ‘রাজনীতিকদের উপর আর আস্থা নেই রাহুলের। তাই নর্তকীদের রাজনীতিতে টেনে আনছেন।’ইত্তেফাক/জেডএইচ 



23840,39657
স্বাস্থ্য মন্ত্রীর সঙ্গে বিপিএমসির প্রতিনিধি দলের মত বিনিময়
রাজধানী
প্রকাশ : ২৪ মার্চ ২০১৯, ২০:৫২
রবিবার স্বাস্থ্য ও পরিবার কল্যাণ মন্ত্রী জাহিদ মালেক, এমপির সঙ্গে বাংলাদেশ প্রাইভেট মেডিকেল কলেজ এসোসিয়েশনের নব নির্বাচিত প্রতিনিধি দল সৌজন্য সাক্ষাৎ করেছে। এ সময় মত বিনিময়কালে বেসরকারি মেডিকেল কলেজের সমস্যা ও সমাধানের বিষয় নিয়ে কথা বলেন তারা।স্বাস্থ্য অধিদপ্তরের মহাপরিচালক প্রফেসর আবুল কালাম আজাদ ও পরিচালক (চিকিৎসা শিক্ষা ও স্বাস্থ্য জনশক্তি) প্রফেসর ডাঃ কে এম আহসান হাবিবও উপস্থিত ছিলেন।সংগঠনের সভাপতি এম এ মুবিন খানের নেতৃত্বে সংগঠনের সাধারণ সম্পাদক ডা. মো. এনামুর রহমান এমপি, ডা. মো. মোয়াজ্জেম হোসেন, ডাঃ মোঃ মোস্তাফিজুর রহমান, অর্থ সম্পাদক ইকরাম হোসেন বিজু, প্রীতি চক্রবর্তী, নাজমুল আহসান সরকার, উলফাৎ জাহান মুন ও নীলু আহসান উপস্থিত ছিলেন।সংগঠনের নেতৃবৃন্দ বেসরকারি মেডিকেল কলেজের শিক্ষার মান উন্নয়ন ও স্বাস্থ্যসেবা জনগণের দোরগড়ায় পৌঁছে দেওয়ার লক্ষ্যে সরকারের সঙ্গে একযোগে কাজ করার ব্যাপারে একমত পোষণ করেন। বিশেষ করে বেসরকারি মেডিকেল কলেজ ও হাসপাতালের গুণগত চিকিৎসাশিক্ষার মান উন্নয়নে কোনো ধরণের আপোষ করা হবে না বলে জানান। এ ব্যাপারে স্বাস্থ্যমন্ত্রী সরকারের পক্ষ থেকে সকল প্রকার সহযোগিতা করা হবে বলে আশ্বাস প্রদান করেন। আরও পড়ুন: ঋণের টাকা শেষ, আইসিইউ থেকে ফেরত ইবি শিক্ষার্থীএছাড়া স্বাস্থ্যমন্ত্রী বেসরকারি মেডিকেল কলেজ ও হাসপাতালগুলিকে শক্তিশালীকরণ, চিকিৎসা শিক্ষার মান উন্নয়ন ও গুণগত পরিবর্তনসহ সরকারের পক্ষ থেকে সকলকে একসঙ্গে নিয়ে আপামর জনসাধারণের চিকিৎসা সেবা ও চিকিৎসা শিক্ষা নিশ্চিত করার জন্য উদ্যোগ নেবেন বলে জানান।ইত্তেফাক/নূহু



23841,39658
৫জি প্রযুক্তির চ্যালেঞ্জ মোকাবিলায় জনসচেতনতা সৃষ্টিতে কার্যকর উদ্যোগ গ্রহণে এগিয়ে আসুন
অন্যান্য
প্রকাশ : ২৫ মার্চ ২০১৯, ০০:০০
ডাক,টেলিযোগাযোগ ও তথ্যপ্রযুক্তি মন্ত্রী মোস্তাফা জব্বার বলেছেন, প্রযুক্তির আধুনিক সংস্করণ ৫জি প্রযুক্তি আগামী দিনে আমাদের সবচেয়ে বড় চ্যালেঞ্জ। আমরা এখন চতুর্থ শিল্প বিপ্লবের সামনে দাঁড়িয়ে আছি। কৃত্রিম বুদ্ধিমত্তা, আইওটি, বিগডাটা, ব্লকচেইন অথবা রোবটিক প্রযুক্তি আগামীর পৃথিবীকে পাল্টে দিবে। এর ফলে ডিজিটাল শিল্প বিপ্লব অথবা রিভ্যুলিউশন ফোর পয়েন্ট জিরো বা আইআর ফোর সারা দুনিয়াতে মাতমে পরিণত হয়েছে। এ সম্পর্কে যথাযথভাবে জনগণকে অবহিত করতে এবং কার্যকর উদ্যোগ গ্রহণে ব্যর্থ হলে আমরা পেছনে পড়ে যাব। ব্যাপক জনসচেতনতা সৃষ্টিতে সাংবাদিক সমাজ বিশেষ করে আইসিটি সাংবাদিকদের এ ব্যাপারে এগিয়ে আসার আহ্বান জানান মন্ত্রী।মন্ত্রী রাজধানীর গুলশানে স্পেকটা কনভেনশন হলে গতরাতে বাংলাদেশ আইসিটি জার্নালিস্ট ফোরাম ( বিআইজেএফ) এর নব-নির্বাচিত কমিটির অভিষেক অনুষ্ঠানে প্রধান অতিথির বক্তৃতায় এ আহ্বান জানান।দেশে আইসিটি বিকাশে ট্রেডবডিসমূহ, ইন্ডাস্ট্রিজ এবং সাংবাদিকগণ অসাধারণ সহযোগিতা করে আসছে উল্লেখ করে তথ্যপ্রযুক্তি মন্ত্রী বলেন, ‘ প্রযুক্তির উত্কর্ষের ফলে প্রযুক্তির সঙ্গে সাধারণ মানুষের সেতুবন্ধন রচিত হয়েছে। তবে, প্রযুক্তিতে আমাদের সক্ষমতা সারা পৃথিবীকে সেইভাবে পৌঁছাতে পারছি না  - এটা একটা বড় দুর্বলতা। সমালোচনার পাশাপাশি সফলতার গল্পটাও ক্ষুরধার লেখনিতে তুলে আনতে হবে।’তথ্যপ্রযুক্তিখাতে মন্ত্রী হিসেবে গত ১৩ মাসের অভিজ্ঞতা তুলে ধরে মোস্তাফা জব্বার বলেন, ‘জননেত্রী শেখ হাসিনার মতো একজন প্রধানমন্ত্রী যে দেশে আছে সে দেশ প্রযুক্তিতে পিছিয়ে থাকবে না।’  তিনি আরো বলেন, ‘গত দশ বছরে প্রযুক্তিতে বৈশ্বিক চ্যালেঞ্জ মোকাবিলার বাংলাদেশ সক্ষমতা অর্জন করেছে। ডিজিটাল বিপ্লবে বাংলাদেশ নেতৃত্বের জায়গায় পৌঁছতে সক্ষম হয়েছে।মন্ত্রী আইসিটি সাংবাদিক নেতৃবৃন্দের উদ্দেশে বলেন, ‘প্রযুক্তির চ্যালেঞ্জ মোকাবিলায় উপযোগী শিক্ষা ব্যবস্থার বিষয়গুলো তুলে ধরতে হবে। ‘বর্তমানে যে শিক্ষা ব্যবস্থাটা বিরাজ করে আমরা কী তার একটু  আলোর পথ দেখাব না?  আমি বিশ্বাস করি, আমাদের সাংবাদিকগণ সেই দিকে নজর দিবেন। আমি আশা করব, আপনাদের রিপোর্টে আরো বেশি করে ডিজিটাল শিল্প বিপ্লবের চ্যালেঞ্জের কথা, সম্ভাবনার কথা উঠে আসবে।’মন্ত্রী  আরো বলেন, ‘চতুর্থ শিল্প বিপ্লবের ফলে যখন ড্রাইভারবিহীন গাড়ী চলবে তখন কোনো কোনো দেশের জন্য তা আনন্দের হলেও আমাদের জন্য বেকারত্বের জন্য বোঝা হতে পারে।  রোবট যখন তৈরি পোশাক শিল্পে মানুষের পরিপূরক হিসেবে কাজ করবে, অন্যদের জন্য তা আনন্দের কিন্তু আমাদের জন্য এ খাতে ৫মিলিয়ন কর্মীর বেকারত্বের বোঝা বাড়ানোর জন্য উদ্বেগের, এটা আমাদের বড় চ্যালেঞ্জ।’  সে চ্যালেঞ্জ মোকাবিলায় আমাদের তৈরি থাকতে হবে, উল্লেখ করেন মন্ত্রী।অনুষ্ঠানে স্বাগত বক্তব্যে টেকওয়ার্ল্ডের সম্পাদক নাজনীন নাহার, সংগঠনের প্রতিষ্ঠাকালীন সময়ের অভিজ্ঞতা বিনিময় করেন তিনি। এ সময় তিনি বলেন, ‘২০০২ সালে একদল তরুণের উদ্যোগে বিআইজেএফ গঠিত হয়। সতরো বছর পরে আজকে দেখে ভালো লাগে যে, দেশের প্রায় প্রতিটি গণমাধ্যমে প্রযুক্তি প্রতিবেদনে নিবেদিত সাংবাদিক নিয়োগ হচ্ছে।’বিডিওএসএনের সাধারণ সম্পাদক মুনির হাসান বলেন, ‘দেশের প্রযুক্তি সাংবাদিকতার সংগঠনটির সতরো বছরের সময়ে বেশ অনেক দূর এগিয়েছে।’  প্রযুক্তি সাংবাদিকদের এখন প্রযুক্তিপাতার পাশাপাশি মতামত পাতাও লেখার অনুরোধ জানান তিনি। ঢাকা সাংবাদিক ইউনিয়নের সাধারণ সম্পাদক সোহেল হায়দার চৌধুরী বলেন, ‘আমি নিজেকে প্রযুক্তি সাংবাদিক হিসেবে কাজ করতে পারলে সৌভাগ্যবান বলে মনে করতাম। সম্প্রতি অনুষ্ঠিত নির্বাচনে নতুন নেতৃত্ব পেয়েছে দেশের তথ্য ও যোগাযোগপ্রযুক্তি খাতে কর্মরত গণমাধ্যমকর্মীদের একমাত্র নিবন্ধিত সংগঠন বিআইজেএফ।’ নবনির্বাচিত সভাপতি মোজাহেদুল ইসলাম অভিব্যক্তি প্রকাশ করে বলেন, ‘বিআইজেএফকে আরো শক্তিশালী এবং গতিশীল করতে প্রয়োজনীয় সব কিছুই করব।’ এজন্য সবার সহযোগিতা প্রত্যাশা করেন তিনি। সাধারণ সম্পাদক হাসান জাকির বলেন, ‘বিআইজেএফকে আইসিটি সাংবাদিকবান্ধব সংগঠন হিসেবে রূপান্তরে সবাইকে নিয়ে কাজ করতে চাই। যেন সাংবাদিকদের মধ্যে বিআইজেএফ উদাহরণ তৈরি করতে পারে। পাশাপাশি আইসিটি সাংবাদিকদের দক্ষতা বৃদ্ধিতে প্রয়োজনীয় প্রশিক্ষণ ও সহযোগিতা প্রদানেও বলিষ্ঠ ভূমিকা রাখবে বিআইজেএফ।’ অনুষ্ঠানে বেসিস সভাপতি সৈয়দ আলমাস কবির, এসোসিও’র সাবেক চেয়ারম্যান আবদুল্লাহ এইচ কাফি, আইপে-এর সিইও জাকারিয়া স্বপন, কল সেন্টার অ্যাসোসিয়েশন এর সভাপতি ওয়াহিদ শরীফ, আইএসপি’র সভাপতি আমিনুল হাকিম, বাংলাদেশ কম্পিউটার সমিতির পরিচালক সহিদুল মুনির , বেসিস -এর সাবেক সিনিয়র সহ-সভাপতি এম শোয়েব চৌধুরী, সহজ -এর ব্যবস্থাপনা পরিচালক সালিহা কাদির, ড্যাফোডিল গ্রুপের চেয়ারম্যান সবুর খান, বিডিজবসের নির্বাহী প্রধান ফাহিম মাশরুর, ডেলের কান্ট্রি ম্যানেজার আতিকুর, পাঠাওয়ের বিপণন প্রধান সৈয়দা নাবিলা মাহবুব, শাওমির আঞ্চলিক বিপণন প্রধান জিয়াউদ্দিন চৌধুরী, নগদের পরিচালক মারুফুল ইসলাম ঝলক, প্রথম আলোর ডেপুটি ফিচার সম্পাদক পল্লব মোহাইমেনসহ দেশীয় তথ্যপ্রযুক্তি খাতের বিভিন্ন সংগঠনের নেতৃবৃন্দ বক্তৃব্য রাখেন। অভিষেক অনুষ্ঠানটি পৃষ্ঠপোষকতা করে- নগদ, সহজ, শাওমি ও পাঠাও। অনুষ্ঠানটি সরাসরি সম্প্রচার করে ঢাকা লাইভ।  



23842,39659
সহস্রাধিক শিক্ষার্থীর অংশগ্রহণে যশোরে ই-লার্নিং মেলা অনুষ্ঠিত
অন্যান্য
প্রকাশ : ২৫ মার্চ ২০১৯, ০০:০০
পঞ্চম শ্রেণির এক শিক্ষার্থী বললো, ‘আমাদের বই এর বিষয়গুলো নিয়ে এত সুন্দর এনিমেশন বানানো হয়েছে, যা দেখতে খুব-ই ভাল লাগে।’  আর একজন অভিভাবককে জিজ্ঞাসা করলে, তিনি বলেন, ‘ছেলে মেয়েরা তো অনেক সময়ই-ই মোবাইল নিয়ে বসে থাকে, এখন এসব বইয়ের বিষয়গুলো নিয়ে বানানো ভিডিও দেখতে পারবে, শিখতে পারবে, এটা ভেবে ভালো লাগছে।’ এভাবেই উত্ফুল্ল ছাত্র-ছাত্রী, শিক্ষক, অভিভাবকদের পদচারণায় যশোর সরকারি বালিকা উচ্চ বিদ্যালয় এর মাঠ মুখর ছিল।‘ই-লার্নিংয়ে যখন তখন, শিখব আমি ইচ্ছে মতন’ স্লোগান নিয়ে সম্প্রতি যশোর সরকারি বালিকা উচ্চ বিদ্যালয় স্কুল প্রাঙ্গণে, হাজার হাজার শিক্ষার্থীর উপস্থিতিতে আয়োজন করা হয়েছে ই-লার্নিং মেলা। গণপ্রজাতন্ত্রী বাংলাদেশ সরকার-এর শিক্ষা মন্ত্রণালয়ের অধীনে সেসিপ (সেকেন্ডারি এডুকেশন এবং এনহান্সমেনট প্রজেক্ট এর আওতায় এনসিটিবি (ন্যাশনাল কারিকুলাম এবং টেক্সটবুক বোর্ড)-এর সহায়তায়, আইসিটি প্রযুক্তি কোম্পানী, ই টিএল (এথিক্স অ্যাডভান্সড টেকনোলজি লিমিটেড) এই মেলার আয়োজন করে। ডিজিটাল পদ্ধতিতে পাঠদান কার্যক্রম পরিচালনার লক্ষ্যে সেসিপ কর্তৃক বাস্তবায়নাধীন ই-লার্নিং কর্মসূচির আওতায় এনসিটিবি’র তত্ত্বাবধানে মাধ্যমিক পর্যায়ের (৭ম শ্রেণি থেকে অষ্টম শ্রেণি পর্যন্ত) জন্য ১৫০টি ই-লার্নিং সেন্টার প্রস্তুত করা হয়েছে। বাংলা, ইংরেজি, গণিত, আইসিটি, বাংলাদেশ ও বিশ্বপরিচয় এবং বিজ্ঞান এই ছয়টি বিষয়ের বইয়ের উপর কন্টেন্ট বানানো হয়েছে। পুরো কন্টেন্ট দেখিয়ে যেন একটি সম্পূর্ণ মাল্টিমিডিয়া ক্লাস সম্পন্ন করা যায়, সেই উদ্দেশ্যে এনসিটিবি-এর অভিজ্ঞ শিক্ষক মণ্ডলী, অনেক সৃজনশীলতার আশ্রয় নিয়েছেন।  প্রজেক্টের অধীনে, সারা বাংলাদেশের ৬৪টি জেলায় উন্নতমানের ই- লার্নিং কন্টেন্টগুলো দেখানো হচ্ছে স্কুলের শিক্ষক এবং শিক্ষার্থীদের। কন্টেন্টগুলো তৈরি এবং মেলার সার্বিক আয়োজন করেছে, আইসিটি প্রযুক্তি কোম্পানি, ইটিএল (এথিক্স অ্যাডভান্সড টেকনোলজি লিমিটেড)। এই কন্টেন্টগুলো এবং ই- লার্নিং সংক্রান্ত আরও ইনফরমেশন পাওয়া যাবে ই-লার্নিং ইউনামের ফেসবুক পেজ এবং ইউটিউব লিঙ্কে। বাসায় বসে শিক্ষার্থীরা দেখতে পারবেন edutubebd.com থেকে।  ফেসবুক পেজ লিঙ্কে লাইক, শেয়ার এবং কমেন্ট করে এবং ইউটিউব লিঙ্কে সাবস্ক্রাইব করে সঙ্গে থাকুন সকল আপডেটের জন্য।মেলায় প্রধান অতিথি হিসেবে উপস্থিত ছিলেন- মো. আবু ছাইদ শেখ, অতিরিক্ত সচিব ও যুগ্ম প্রোগ্রাম পরিচালক, সেসিপ,  মাধ্যমিক ও উচ্চ শিক্ষা অধিদপ্তর, ঢাকা । 



23843,39660
বেকার সমস্যা সমাধানে ‘সহকারী’ অ্যাপ
অন্যান্য
প্রকাশ : ২৫ মার্চ ২০১৯, ০০:০০
সহকারী ডটকম লিমিটেড উদ্বোধন করল ‘সহকারী অ্যাপ’ বেসিস সফটএক্সপো ২০১৯ এ যা বাংলাদেশের প্রথম গিগ-ইকোনমি স্টার্টআপ এবং অ্যাপ ব্যাবহারকারীদের দক্ষ ও শ্রমজীবী মানুষদের কাছ থেকে সরাসরি সেবা গ্রহন করার সুযোগ করে দেয়। অ্যাপ ব্যবহারকারীরা যে কোনো ধরনের কাজ করানোর দক্ষ কর্মী খুঁজে পেতে পারেন যারা তাদের দক্ষতা শেয়ার করে অর্থ উপার্জন করে। যেমন অফিস বা প্রাইভেট সহকারী, ঘরবাড়ি পরিস্কার এর কাজ, গ্রিহকর্মী, যে কোন ধরনের মেরামত, আইটি ও ফ্রিলান্সিং, ওয়েব ডিজাইন, অ্যাপ ডেভেলপমেন্ট, পার্ট টাইম / ফুল টাইম কর্মী ও আরও অনেক ধরনের কাজ করাতে পারেন।উদ্বোধনী অনুষ্ঠানে উপস্থিত থাকে বেসিস এর প্রেসিডেন্ট সৈয়দ আলমাস কবির, বেসিস এর ডিরেক্টর দিদারুল আলম, সহকারী ডটকম-এর সিইও তাসনুবা লিয়া, হাফিযুর রাহমান, ডিরেক্টর, সহকারী ডটকম লিমিটেড, বিপ্লব রাহুল, ডিরেক্টর, সহকারী ডটকম ও সমাজের ও কোম্পানির অন্যান্য গুরুত্বপূর্ণ বাক্তিরা। সহকারী ডটকম লিমিটেড একটি সোশ্যাল এন্টারপ্রাইজ যা হেল্পিং হিউম্যান ফাউন্ডেশন ও এশিয়ান ইনফর্মেশন টেকনলজি লিমিটেড এর যৌথ উদ্যোগে চলমান।সহকারী ডটকম -এর সিইও তাসনুবা লিয়া বলেন, ‘আমরা বাংলাদেশে এই ডিজিটাল প্ল্যাটফর্মটি চালু করার মাধ্যমে লাখো বেকারদের কর্মসংস্থানের ব্যবস্থা করে দিতে কাজ করি, এবং তাঁরা যাতে তাঁদের ডিজিটাল প্রোফাইল তৈরি করে দিয়ে তাঁদের অধিক কর্মের সুযোগ দিতে নিবেদিত। দক্ষ কর্মীরা এখন সহজেই সরাসরি বিভিন্ন কাজে, পার্ট টাইম বা ফুল টাইম, নিযুক্ত হতে পারে। এটি ব্যাপকভাবে কর্মসংস্থান সৃষ্টি এবং দারিদ্র্য বিমোচনে অবদান রাখবে এবং এ কারণে এটি জাতীয় স্বার্থের জন্য অধিক গুরুত্বপূর্ণ একটি উদ্যোগ।’এ সেবাটি ব্যবহার করতে ব্যবহারকারীরা www.Shohokari.com অথবা Google Play ev Play Store এ সহকারী অ্যাপ্লিকেশন ডাউনলোড করতে পারেন এবং বিভিন্ন ধরনের কাজ করাতে পারেন। এটি এখন ঢাকার বিভিন্ন এলাকায় চালু হয়েছে এবং শীঘ্রই সারাদেশে চালু করা হবে। 



23844,39661
পেকুয়ায় জাহাঙ্গীর আলম চেয়ারম্যান নির্বাচিত
সারাদেশ
প্রকাশ : ২৪ মার্চ ২০১৯, ২১:০৪
কক্সবাজারের পেকুয়া উপজেলা পরিষদ নির্বাচনে আওয়ামী লীগের বিদ্রোহী প্রার্থী উপজেলা যুবলীগের সভাপতি জাহাঙ্গীর আলম (দোয়াত কলম) বেসরকারিভাবে চেয়ারম্যান নির্বাচিত হয়েছেন। একই সঙ্গে ভাইস চেয়ারম্যান পদে এম আজিজুল হক (চশমা) ও মহিলা ভাইস চেয়ারম্যান পদে জেলা আওয়ামী লীগের সদস্য উন্মে কুলছুম মিনু (ফুটবল) বেসরকারিভাবে নির্বাচিত হয়েছেন। উপজেলার সাতটি ইউনিয়নের ৪০টি ভোট কেন্দ্র থেকে প্রাপ্ত ফলাফলে বিষয়টি নিশ্চিত হওয়া গেছে। রোববার ২৪ মার্চ পেকুয়া উপজেলা পরিষদ নির্বাচনে ৪০টি কেন্দ্রের মধ্যে একটি কেন্দ্র ছাড়া ৩৯ কেন্দ্রে সুষ্ঠু ও শান্তিপূর্ণ ভোট উৎসব অনুষ্ঠিত হয়েছে। তবে সকালের দিকে মগনামা ইউনিয়নের দক্ষিণ মগনামা সরকারি প্রাথমিক বিদ্যালয় কেন্দ্রে ভোট গ্রহণ শুরুর পর সরকার দল সমর্থিত প্রার্থীর লোকজন কেন্দ্র দখলের চেষ্টায় ফাঁকা গুলি ছুঁড়ে।আরো পড়ুন: হুমকি নেই, তবুও সতর্কতা জারি মার্কিন দূতাবাসেরএতে ভোটারদের মধ্যে হুড়োহুড়ি ও ভীতিকর পরিবেশ সৃষ্টি হয়। এ সময় ছোটাছুটি করতে গিয়ে চারজন আহত হয়েছেন। তাদের বাড়ি দক্ষিণ মগনামা এলাকায়।ইত্তেফাক/অনি



23845,39662
দেশে তৈরি মেটাল বডির স্মার্টফোন
অন্যান্য
প্রকাশ : ২৫ মার্চ ২০১৯, ০০:০০
দেশে তৈরি আরেকটি সাশ্রয়ী মূল্যের স্মার্টফোন বাজারে ছাড়লো প্রযুক্তিপণ্য নির্মাতা প্রতিষ্ঠান ওয়ালটন। আকর্ষণীয় ডিজাইনের মেটাল বডির ফোনটির মডেল ‘প্রিমো ইএমটু’। ৪ হাজার ৫৯৯ টাকা মূল্যের হ্যান্ডসেটটি  নীল এবং কালো দুটি ভিন্ন রঙে দেশের সব ওয়ালটন প্লাজা, মোবাইল ফোন ব্র্যান্ড এবং রিটেইল আউটলেটে পাওয়া যাচ্ছে।ওয়ালটন সেল্যুলার ফোন বিক্রয় বিভাগের প্রধান আসিফুর রহমান খান জানান, ‘মেইড ইন বাংলাদেশ’ ট্যাগযুক্ত এই স্মার্টফোনটি তৈরি হয়েছে গাজীপুরের চন্দ্রায় ওয়ালটন ডিজি-টেক ইন্ডাস্ট্রিজ-এর নিজস্ব কারখানায়।ওয়ালটন সূত্রে জানা যায়, মেটালিক ডিজাইনের ‘প্রিমো ইএমটু’ মডেলের স্মার্টফোনটিতে ব্যবহূত হয়েছে ৪.৯৫ ইঞ্চির ফুল ভিউ ডিসপ্লের এফডব্লিউভিজিএ প্লাস পর্দা। নতুন এই ফোনের উচ্চগতি নিশ্চিতে আছে ১.৩ গিগাহার্জের কোয়াডকোর প্রসেসর। রয়েছে ১ গিগাবাইট ডিডিআরথ্রি র্যাম। প্রাণবন্ত ভিডিও ও গেমিং অভিজ্ঞতা দিতে গ্রাফিক্স হিসেবে ব্যবহূত হয়েছে মালি-টি ৮২০। প্রয়োজনীয় ফাইল সংরক্ষণে রয়েছে ৮ গিগাবাইট স্টোরেজ। যা মাইক্রো এসডি কার্ডের মাধ্যমে ৬৪ জিবি পর্যন্ত বাড়ানো যাবে।এই স্মার্টফোনের উভয় প্রান্তে রয়েছে বিএসআই সেন্সরযুক্ত ৫ মেগাপিক্সেল ক্যামেরা। ক্যামেরার উল্লেখযোগ্য ফিচারের মধ্যে রয়েছে ডিজিটাল জুম, ফেস বিউটি, এআই ডিটেক্ট, কালার ইফেক্ট, টাচিং ফটোগ্রাফি, অডিও পিকচার, কিউআর কোড স্ক্যানার, টাইম ল্যাপস ইত্যাদি।অ্যান্ড্রয়েড ৮.১ ওরিও  (গো এডিশন) অপারেটিং সিস্টেমে পরিচালিত স্মার্টফোনটির প্রয়োজনীয় পাওয়ার ব্যাক-আপের জন্য রয়েছে ২৯৩০ মিলিঅ্যাম্পিয়ার লি-পলিমার ব্যাটারি।থ্রিজি সাপোর্টেড ফোনটিতে একসঙ্গে ব্যবহার করা যাবে দুটি সিম। কানেক্টিভিটির জন্য আছে ওয়াই-ফাই, ব্লুটুথ ভার্সন ৪, ল্যান হটস্পট, ওটিএ ও মাইক্রো ইউএসবি ২ সুবিধা। সেন্সর হিসেবে রয়েছে জিপিএস, এ-জিপিএস  এক্সিলারোমিটার (থ্রিডি) ইত্যাদি। মাল্টিমিডিয়া ফিচার হিসেবে আছে ফুল এইচডি ভিডিও প্লে-ব্যাক ও রেকর্ডিং সুবিধাসহ এফএম রেডিও।বাংলাদেশে তৈরি এই স্মার্টফোনে ক্রেতারা পাবেন বিশেষ রিপ্লেসমেন্ট সুবিধা। স্মার্টফোন কেনার ৩০ দিনের রিপ্লেসমেন্ট গ্যারান্টিসহ  ৪৮ ঘণ্টার মধ্যে ক্রেতা বিক্রয়োত্তর সেবার পাশাপাশি স্মার্টফোনে এক বছরের এবং ব্যাটারি ও চার্জারে ছয় মাসের বিক্রয়োত্তর সেবা পাবেন। 



23846,39663
টে ক শ ট
অন্যান্য
প্রকাশ : ২৫ মার্চ ২০১৯, ০০:০০
জাপানের টোকিওতে সম্প্রতি অনুষ্ঠিত হয়ে গেছে সিয়েটেক শীর্ষক প্রযুক্তি প্রদর্শনী। এতে ছবির জুতার জোড়া প্রদর্শন করেছে ফুজিত্সু। এই জুতায় রয়েছে বিল্ট-ইন সেন্সর যা পরিধানকারীর পায়ের চাপ এবং চলাফেরার বিভিন্ন তথ্য কম্পিউটার বা স্মার্টফোনে পাঠাতে সক্ষম।



23847,39664
কালীগঞ্জ উপজেলা মহিলা ভাইস চেয়ারম্যান শর্মিলা রোজারিও
সারাদেশ
প্রকাশ : ২৪ মার্চ ২০১৯, ২১:০৫
গাজীপুরের কালীগঞ্জ উপজেলা মহিলা ভাইস চেয়ারম্যান পদে নির্বাচিত হয়েছেন সতন্ত্র প্রার্থী শর্মিলা রোজারিও। রবিবার এই উপজেলার নির্বাচনে তিনি ৫২ হাজার ৩৯৫ ভোট পেয়ে বিজয়ী হন। তার নিকটতম প্রতিদ্বন্ধী শর্মিলী দাস মিলি (কলস) পেয়েছে ২ হাজার ২৫৫ ভোট।সকাল থেকে স্থানীয় ভোট কেন্দ্রগুলোতে ভোটারের উপস্থিতি কম থাকলেও বিকালের দিকে কিছু কিছু ভোট কেন্দ্রে ভোটারের উপস্থিতি বাড়তে দেখা যায়। তবে উপজেলার কোথাও কোন অপ্রীতিকর ঘটনার খবর পাওয়া যায়নি। শান্তিপূর্ণভাবেই ভোট গ্রহন অনুষ্ঠিত হয়েছে। ৫ম উপজেলা নির্বাচনে কালীগঞ্জ উপজেলা থেকে বেসরকারীভাবে শর্মিলা রোজারিওকে (ফুটবল) মহিলা ভাইস চেয়ারম্যান হিসেবে নির্বাচিত ঘোষণা করেন কালীগঞ্জ উপজেলা নির্বাহী অফিসার ও সহকারী রিটার্নিং অফিসার মো. শিবলী সাদিক।উপজেলা নির্বাচন অফিসার ফারিজা নূর জানান, 'এ উপজেলায় ৯০টি ভোট কেন্দ্রে ৯০ জন প্রিজাইডিং, ৫৩৮ জন সহকারী প্রিজাইডিং ও ১০৭৬ জন পোলিং অফিসার ভোট গ্রহন করেছেন'। কালীগঞ্জ থানার অফিসার ইনচার্জ মো. আবুবকর মিয়া জানান, 'নির্বাচনে কোথাও কোন প্রকার অপ্রীতিকর ঘটনা ঘটেনি। শান্তিপূর্ণভাবে নির্বাচন শেষ হয়েছে। আর এই নির্বাচনকে শান্তিপূর্ণ করতে পুলিশ, র‌্যাব-বিজিবি, আনসার-ভিডিপি ও গ্রাম পুলিশ সমন্বিতভাবে কাজ করেছে'।কালীগঞ্জ উপজেলা নির্বাহী অফিসার ও সহকারী রিটার্নিং অফিসার মো. শিবলী সাদিক জানান, পঞ্চম উপজেলা পরিষদ নির্বাচনের ৩য় দফায় কালীগঞ্জ উপজেলা পরিষদের নির্বাচন অনুষ্ঠিত হয়েছে। নির্বাচন সুষ্ঠ ও সুন্দর করতে আইন-শৃঙ্খলা বাহিনীর লোকজন সব সময় মাঠে ছিল। পাশাপাশি ভ্রাম্যমান আদালত পরিচালনায় মাঠে ছিল ম্যাজিস্ট্রেটও। আরও পড়ুন:  উপজেলা পরিষদ নির্বাচন: চাঁদপুরের সাত উপজেলায় নৌকার প্রার্থী বেসরকারি ফলে জয়ীউল্লেখ্য, তৃতীয় ধাপে অনুষ্ঠিত কালীগঞ্জ উপজেলা পরিষদ নির্বাচনে উপজেলা চেয়ারম্যান হিসেবে বাংলাদেশ আ’লীগ মনোনীত মো. মোয়াজ্জেম হোসেন পলাশ ও ভাইস চেয়ারম্যান পদে সতন্ত্র প্রার্থী এ্যাড. মাকসুদুল আলম খান মাসুদ বিনা প্রতিদ্বন্ধিতায় আগেই নির্বাচিত হয়েছেন।ইত্তেফাক/জেডএইচডি



23848,39665
ওজনে কাপড় বিক্রি!
ফিচার
প্রকাশ : ২৫ মার্চ ২০১৯, ০০:০০
মিটার বা গজে নয়, রীতিমতো দাঁড়িপাল্লায় বাটখারা দিয়ে ও ডিজিটাল ওজন যন্ত্রে ওজন করে বিক্রি হচ্ছে সব ধরনের কাপড়। সব ধরনের ক্রেতার কাছে এসব দোকান জনপ্রিয় হয়ে উঠেছে। নীলফামারী জেলার সৈয়দপুরে এ রকম কাপড়ের মোকাম ও দোকান দেখা মেলে শতাধিক।ক্রেতারা সাশ্রয়ী মূল্যে এসব দোকান থেকে কাপড় কিনতে পেরে বেজায় খুশি। ফলে সকাল থেকে সন্ধ্যা পর্যন্ত দোকানগুলোতে ভিড় লেগেই থাকে। দূর-দূরান্তের পাইকাররাও এসব মোকাম থেকে কাপড় কিনে নিয়ে গিয়ে লাভবান হচ্ছেন।ঢাকার বিভিন্ন গার্মেন্টেসের পোশাক তৈরির পর উদ্বৃত্ত বা বাতিলকৃত এসব কাপড় উত্তরের নীলফামারী জেলার সৈয়দপুরের ব্যবসায়ীরা লট ধরে কিনে আনেন। তারপর এসব কাপড়ের পাশাপাশি নতুন কাপড় নিয়ে গড়ে তুলেছেন পাইকারি মোকাম। খুচরা ক্রেতাসহ বিভিন্ন অঞ্চলের ব্যবসায়ীরা দাঁড়িপাল্লার ওজনে এসব কিনে থাকেন। সৈয়দপুর থেকে পাইকারি দরে কিনে নিয়ে তাদের দোকানে বিক্রি করে।প্রথমদিকে ওজনে কাপড় কিনতে আগ্রহী না হলেও বর্তমানে ক্রেতারা ওজনে কাপড় কিনতে বেশ আগ্রহী হয়ে উঠেছে। ৮/১০ বছর আগে ওজনে কাপড় বিক্রি শুরু হলে প্রথম প্রথম মানুষের মাঝে কৌতুহল সৃষ্টি হয়। গজের কাপড় ওজনে বিক্রি দেখে অনেক নারী-পুরুষ অবাক হন। আস্তে আস্তে ওজনে কাপড় বিক্রিটা জনপ্রিয় হয়ে উঠেছে। বর্তমানে বিষয়টি বুঝতে পেরে ছোটবড় সব বয়সের মানুষের পোশাক তৈরিসহ বাড়িঘরের নানা কাজে ব্যবহারের জিনিস তৈরির জন্য কাপড় কিনতে অনেকেই ভিড় করছেন এসব দোকানে। এখানে নানা ডিজাইন ও রঙের প্রিন্ট, স্ট্রাইপ, চেক, একরঙা ভয়েল, লোন টেট্রন, সুতি, জর্জেট, বিছানার চাদর, বালিশের কভার, লিনেনসহ সব ধরণের কাপড় পাওয়া যায়।এসব কাপড়ের বেশিরভাগই বিদেশি ও উন্নতমানের। এসব কাপড় দিয়ে বিছানার চাদর, শার্ট, থ্রিপিস, পাঞ্জাবি, পায়জামা, বালিশ ও কুশনের কভার, দরজা-জানালার পর্দা, টেবিল ক্লথ তৈরিসহ বিভিন্ন কাজে ব্যবহার হচ্ছে। এরমধ্যে একরঙা ও সাদা কাপড়গুলো কিনে তাতে ব্লক, বাটিকসহ হাতের কাজ করে তা দিয়ে নানা ধরনের পোশাক তৈরি করা হচ্ছে। বিশেষ করে বিছানার চাদর ও কাজ করা শাড়ি দেশের গণ্ডি পেরিয়ে ভারতে যাচ্ছে। এসব দোকানে চাল ডালের মতো ওজন করে কাপড় বেচাকেনায় ক্রেতা-বিক্রেতা উভয়ই খুশি।দাঁড়িপাল্লার পাশাপাশি বর্তমানে বেশিরভাগ দোকানে ডিজিটাল স্কেল ব্যবহার করা হচ্ছে। ক্রেতারা ডিজিটাল স্কেলে বেশি স্বাচ্ছন্দ্যবোধ করছেন। কারণ এতে দামে ঠকলেও ওজনে ঠকার ভয় নেই। প্রতি কেজি কাপড় রকমভেদে ৩০ টাকা থেকে ১ হাজার টাকা পর্যন্ত বিক্রি হয়ে থাকে।উপজেলার কামারপুকুর ইউনিয়নের গৃহবধূ রেহানা বলেন, ‘ওজনে কাপড় কিনলে সস্তায় পাওয়া যায়। পাতলা কাপড় ওজনে কিনলে পরিমাণে বেশি পাওয়া যায়। তাই গজ হিসেবে কেনার চেয়ে ওজনে কিনলে অনেকটা সাশ্রয়ী মূল্যে পাওয়া যায়। দোকান থেকে এসব কিনে বাড়িতেই ছেলেমেয়েদের পোশাক, বালিশের কভার, বিছানার চাদরসহ নানা জিনিস তৈরি করি। এসব দোকানে নারী ক্রেতাদের সংখ্যাই বেশি। কারণ তারা বিভিন্ন মাপের কাপড় কিনে নানা বয়সের মানুষের পোশাক তৈরি ও বিভিন্ন কাজে লাগাতে পারে।’পুরুষ ক্রেতারাও পছন্দমতো কাপড় কিনে টেইলার্সের দোকান থেকে শার্ট, ফতুয়া, পাঞ্জাবি, পায়জামা ইত্যাদি তৈরি করিয়ে নিচ্ছেন। অনেক দর্জি বা অল্প পুঁজির লোকেরা বিভিন্ন মাপ ও রঙের এসব কাপড় কিনে নানারকম ডিজাইন করে ছোটবড় নানা সাইজের পোশাক তৈরি করে খুচরা ও পাইকারি বাজারে বিক্রি করে জীবিকানির্বাহ করছেন। রেলওয়ে বাজারসহ পাড়া-মহল্লায় গড়ে উঠেছে এসব তৈরির প্রতিষ্ঠান।রেলওয়ে বাজারে ওজনে বিক্রি করা কাপড় ব্যবসায়ীরা বলেন, এই ব্যবসা করে আমরা মোটামুটি ভালো আছি। প্রতিনিয়ত ক্রেতাদের সংখ্যা বাড়ছে। বিশেষ করে নারী ক্রেতার সংখ্যা দিনদিন বেড়েই চলছে। গরিব থেকে উচ্চবিত্ত সব শ্রেণির মানুষই এসব কাপড়ের ক্রেতা বলে জানান তারা।



23849,39666
আদিবাসীদের জীবনযাত্রা দেখতে
ফিচার
প্রকাশ : ২৫ মার্চ ২০১৯, ০০:০০
বাংলাদেশের দর্শনীয় স্থানগুলোর একটি হচ্ছে সাজেক ভ্যালি। এক সময় সাজেককে বলা হতো দুর্গম সাজেক। সেনাবাহিনীর হাতে পড়ে এখন আর জায়গাটি দুর্গম নেই। বেড়ানোর জন্য সুন্দর করে সাজিয়ে রাখা ফিটফাট পর্যটন কেন্দ্র। জগন্নাথ বিশ্ববিদ্যালয়ের নৃবিজ্ঞান বিভাগ থেকে সাজেক ভ্রমণের আয়োজন করা হয়। আমাদের উদ্দেশ্য সাজেকের পথটা উপভোগ করা এবং আদিবাসীদের জীবনযাত্রা দেখা।১২ ফেব্রুয়ারি রাতে বিশ্ববিদ্যালয় ক্যাম্পাস থেকে যাত্রা শুরু করে সকাল ৮টায় খাগড়াছড়ি পৌঁছালাম। গাড়িতে হালকা ঠাণ্ডা লাগলেও তা ছিল সহ্য করার মতো। কিন্তু খাগড়াছড়ি নামার পর আর সহ্য করতে পারিনি। কিছুক্ষণ শীতের সাথে যুদ্ধ করার পর দেখতে পেলাম আমাদের জন্য অপেক্ষা করছে অনেক পুরোনো কয়েকটি জিপ গাড়ি। যে গাড়িগুলো স্থানীয়ভাবে ‘চাঁদের গাড়ি’ নামে পরিচিত। সাজেক মূলত রাঙ্গামাটিতে অবস্থিত হলেও যেতে হয় খাগড়াছড়ি হয়ে। অনেক বেশি সুন্দর একটি জায়গা। খাগড়াছড়ি থেকে আসতে আড়াই থেকে তিন ঘণ্টার মতো লাগে। দু-পাশের সৌন্দর্য দেখতে দেখে কখন যে পৌঁছাবেন টেরই পাবেন না। খাগড়াছড়ি থেকে সাজেক আসার সারা পথে প্রচুর ছোট ছেলেমেয়ে দেখা যাবে। তারা হাত নাড়তে থাকবে। হাত নাড়ারা মানে হচ্ছে তাদেরকে চকলেট বা টাকা দেওয়া।সাজেক ভ্যালিতে থাকার জন্য সুন্দর ব্যবস্থা রয়েছে। পৌঁছেই সবাই উঠে গেলাম রিসোর্টে। পাশের একটি হোটেলেই ছিল খাওয়ার ব্যবস্থা। ফ্রেশ হয়ে খাবার খাওয়া আর বিশ্রামের পর সবার যাত্রা এবার কংলাক পাহাড়ের চূড়ায়। যেখান থেকে সাজেকের প্রকৃত সৌন্দর্য দেখা যায়। সন্ধ্যার পর সাজেকের সত্যিকারের সৌন্দর্য ফুটে ওঠে। আকাশের তারাগুলো খুব কাছে মনে হয়।সকালে সাড়ে ৫টায় ঘুম থেকে উঠে হেলিপ্যাডে গেলাম সূর্যোদয় দেখতে। আমাদের মতো অনেকেই বের হয়েছে। অনেকে আমাদের আগেই বের হয়েছে। সাজেকের সূর্যোদয় অন্যরকম এক সৌন্দর্য, সব থেকে আলাদা। ছবি তোরার জন্য সবার মাঝে হৈ-হুল্লোড় পড়ে গেল। সকাল ১০টার মধ্যেই নাস্তা করে আমরা খাগড়াছড়ির দিকে রওনা দিলাম। সাজেকের উঁচু-নিচু পথ পাড়ি দিয়ে চলে এলাম খাগড়াছড়ি। খাগড়াছড়িতে ‘সিস্টেম’ নামে একটা রেস্টুরেন্ট রয়েছে। সেখানে দুপুরের খাবার খেলাম। যথেষ্ট ভালো খাবার। দুপুরে খাবারের মেন্যুতে ছিল চিকেন বাঁশ, বিভিন্ন ভর্তা, কাঠিতে ভাজা মাছ ইত্যাদি। খাবার খেয়ে আমরা চলে গেলাম আলুটিলা পর্যটন কেন্দ্রে। সেখানে ছিল আলুটিলা রহস্যময় গুহা। গুহার একপাশ দিয়ে ঢুকে হয়ে অন্যপাশ দিয়ে বের হওয়া যায়। গুহার ভেতর দিয়ে অল্প অল্প করে পানি প্রবাহিত হয়। গুহার ভেতর মশাল নিয়ে আমরা সবাই ঢুকেছি। ৩৬৮ ফুটের লম্বা মতো গুহাটি। ভালোই লেগেছে। এরপর চলে এলাম কাপ্তাই লেক। সবাই মিলে সিদ্ধান্ত হলো তাঁবুতে থাকবো। যে কথা সেই কাজ। আধঘণ্টার মধ্যে তাঁবু রেডি! এরপর সবাই মিলে বারবিকিউ করে রাতের খাবার সেরে নিলাম। এবার ঘুমানোর পালা। কাপ্তাই লেকের পাড়ে  তাঁবু টানিয়ে ঘুমানো!-এই অনুভূতি ভাষায় প্রকাশ করার মতো না। সকালে ঘুম থেকে উঠে নাশতা করতে করতেই দেখি লেকের ঘাটে ছোটখাটো একটা ঝিঙি নৌকার সাইজ ট্রলার অপেক্ষা করছে। এত ছোট ট্রলারে সবার জায়গা হবে কি-না টেনশন থাকলেও তেমন কোনো সমস্যা হয়নি। সারাদিন ট্রলারে চড়ে কাপ্তাই লেকের সৌন্দর্য উপভোগ করলাম। ঝুলন্ত ব্রিজ, লাভ পয়েন্ট, বৌদ্ধবিহার, শুভলং ঘুরে দুপুরের একটু পরেই এসে পড়লাম আমাদের তাঁবুতে। সবাই প্রচণ্ড ক্লান্ত শরীর নিয়েই দুপুরের খাবার সেরে নিলো। এরপর সবচেয়ে আনন্দের মুহূর্ত কাপ্তাই লেকে কায়াকিং। যে যার পছন্দমতো বোট নিয়ে নিয়ে কাপ্তাই লেকের পানিতে ভাসতে শুরু করলো। সব মিলিয়ে রোমাঞ্চকর অনেক অনুভূতির সাক্ষী হয়ে থাকলাম পুরো একটা ট্যুরে। ১৫ তারিখ রাতে ঢাকার উদ্দেশ্যে রওনা হলাম নৃবিজ্ঞানের এক দল ভ্রমণপিপাসু।



23850,39667
ভালোবাসা আর ঐক্যের উদাহরণ
ফিচার
প্রকাশ : ২৫ মার্চ ২০১৯, ০০:০০
ক্রাইস্টচার্চের দুই মসজিদে সন্ত্রাসী হামলার রক্তের দাগ কিছুতেই ভুলতে পারছেন না নিউজিল্যান্ডের শান্তিপ্রিয় জনগণ। এটা তো ভোলার মতো ঘটনাও নয়। স্রষ্টার কাছে প্রার্থনা করতে এসে ৫০টি তাজা প্রাণ ঝরে যাওয়ার মতো শোক আর কী হতে পারে! সে কারণে মুসলমানদের প্রতি ভালোবাসা জানিয়ে তাদের শান্তনা দিতে সাধারণ মানুষ তো বটেই, স্বয়ং দেশটির প্রধানমন্ত্রী জেসিন্ডা আহডার্নও রাস্তায় নেমে এসেছেন। দাঁড়িয়েছেন নিহতদের স্বজনের পাশে। মুসলমানদের ধর্ম চর্চায় অভয় দিতে পাশে দাঁড়িয়েছে তারা। এমনকি মসজিদে হামলার ঘটনায় নিহতদের জন্য ক্রাইস্টচার্চের গির্জায় গির্জায় প্রার্থনাও করা হয়।নিউজিল্যান্ডের মুসলমান নারীদের প্রতি সমর্থন জানাতে গত ২২ মার্চ দেশটির নারীরা একদিনের জন্য মাথাও ঢেকে রাখেন। এমন উদ্যোগ বিশ্ববাসীর দৃষ্টি কেড়েছে। ক্রাইস্টচার্চের মেমোরিয়াল পার্ক সমাধিক্ষেত্রে একজন নারী পুলিশকে মাথায় ওড়না পরে এবং বুকে লাল গোলাপ নিয়ে পাহারা দিতে দেখা গেছে।এখনো ভাবায় আমাকেতামিম ইকবালএখনো আমাকে ভাবায় বিষয়টি। মাত্র তো ৩০ সেকেন্ডের ব্যবধানে আমরা বেঁচে গেলাম।সেদিন সকালেই স্থির করেছিলাম বাসে করে জুমার নামাজ পড়তে যাব মসজিদে। দুপুর দেড়টায় বাস ছাড়ার কথা। পূর্ব নির্ধারিত প্রেস কনফারেন্সে মাহমুদুল্লাহ রিয়াদ দু-মিনিট সময় বেশি নিয়ে নিলেন। আর এ দু-মিনিটই পার্থক্য গড়ে দিলো। বলতে পারেন বাঁচিয়ে দিলো। মসজিদের কাছাকাছি পৌঁছাতেই সহকর্মীরা কিছু একটা দেখতে পেল। আমি নিজে রাস্তায় একটি দেহ পড়ে থাকতে দেখি। তখন মনে হয়েছিল কেউ হয়তো মাতাল কিংবা জ্ঞান হারিয়ে ফেলেছে। স্বাভাবিকভাবে নিই বিষয়টি। বাস চলতে থাকে। মসজিদের কাছে থামতেই দেখি রক্তাক্ত অবস্থায় একজন শুধু চিত্কার করছে। কাঁপা কাঁপা গলায় বলছে, মসজিদে গুলি চলছে। কেউ যেও না।ভয় পেয়ে গেলাম। মাত্র ২০ গজ দূরে। বাস থেকে নেমেই মসজিদে প্রবেশ করার কথা। বাস থেকেই দেখতে পেলাম মসজিদের ফ্লোরে কয়েকটি দেহ পড়ে আছে। এটা দেখার পর হতবিহ্বল, কী করবো? যাদের মাথায় টুপি ছিল তারা সবাই টুপি খুলে ফেললো। যারা পাঞ্জাবি পরা অবস্থায় ছিল তারা জ্যাকেট পড়ে নিলো। এরপর বাসের মেঝেতে শুয়ে পড়লাম। বাস ড্রাইভারকে বললাম, কিছু একটা করুন। ড্রাইভার নড়লেন না। ৬/৭ মিনিট কেটে গেল। কোনো পুলিশও নেই। হঠাত্ স্পেশাল ফোর্স এলো ঝড়ের বেগে। আমরা সবাই তখন চিত্কার করে বলছি, আমাদের যেতে দাও।ড্রাইভার কি কারণে যেন আরো কয়েক মিটার এগিয়ে নিলেন। তখন আমরা সবাই আশা ছেড়ে দিয়েছি। আমরা বাসের মাঝখানের দরজায় ধাক্কা ও লাথি মারতে শুরু করলাম। এই করতে করতে প্রায় ৮ মিনিট সময় চলে গেল। কী করবো? একবার ভাবলাম, সবাই পার্কের ভেতর দিয়ে দৌড় দেবো। পেছনে ভয়, যদি বন্দুকধারী আমাদের দেখে গুলি করতে শুরু করে।খালি চোখে মৃত্যুকে দেখেছি। এটা সহজে ভুলতে পারবো না। একটু এদিক-সেদিক হলেই সব শেষ হয়ে যেত। আসলেই ৩০ সেকেন্ডের ব্যাপার।হূদয় কেঁপে উঠেছিলমোহাম্মদ সাইফুদ্দিনবেশ ছোট মসজিদটা। তবে দেখতে মসজিদের মতো নয়। পুরো কাঠামোটাই আমাদের দেশের মসজিদের চেয়ে আলাদা। ভেতরটা অনেকটা অ্যাপার্টমেন্টের মতো। ক্রাইস্টচার্চে নিউজিল্যান্ড সিরিজের দ্বিতীয় ওয়ানডের আগে আমিও তো দলের সবার সঙ্গে ওই মসজিদে নামাজ পড়েছি।আমাদের দেশে মসজিদগুলোর সামনে অনেক দরজা থাকে। আর ওই মসজিদে একটা দরজা দিয়ে ঢুকতে হয়, ওটা দিয়েই বের হতে হয়। মানুষ যে নৃশংস ঘটনা থেকে বাঁচবে সেই উপায়ও নেই। এ কারণে হতাহত এত বেশি।বাংলাদেশে যেমন পাড়া-মহল্লায় একাধিক মসজিদ, ওখানে তো তা নয়। ক্রাইস্টচার্চের হ্যাগলি ওভালের খুব কাছে বলেই আমরা ওই মসজিদে নামাজ পড়ি। আগে থেকেই সবাই চিনতো বলেই সবাই ওখানেই নামাজ পড়তে গিয়েছিল। মাঠ থেকেও বেশিদূরে নয়। সেদিন সকালে ঘুম থেকে উঠেই এ খবর দেখে হূদয় কেঁপে উঠেছিল। ঢোকার যে পথে ওই লোকটা গুলি ছুঁড়েছে, ১ মাস আগেই ওখান দিয়ে যাওয়া-আসা করেছি।সেদিন মিরাজের সঙ্গে একটা বিষয় নিয়ে বেশ রসিকতা করেছি। দেশে যখন কোনো মসজিদে নামাজ পড়তে যাই অভ্যাসবশত চুরি হয়ে যাওয়ার ভয়ে স্যান্ডেল বা জুতা হাতে নিয়ে ভেতরে ঢুকি। ওখানেও যখন হাতে জুতা নিয়ে ঢুকছি মিরাজ তখন বলছে, ‘এটা বাংলাদেশ না, নিউজিল্যান্ড! এখানে তোর জুতা কে নেবে?’অথচ এই নৃশংস ঘটনার পর মনে হলো, জুতা কেউ নেবে না, কিন্তু মানুষের জীবনটাই তো নিয়ে গেল!’ 



23851,39668
চম্পট টু চাঁপাই
ফিচার
প্রকাশ : ২৫ মার্চ ২০১৯, ০০:০০
রাজশাহী শহর থেকে বাসে দেড়ঘণ্টার পথ। বাস চাঁপাইনবাবগঞ্জ বিশ্বরোডে থামলে আমরা সবাই নেমে পড়লাম। সেখানে আমাদের সঙ্গে যোগ দিলো আমাদের আরেক বন্ধু। সে চাঁপাইনবাবগঞ্জের স্থানীয়। তাই আমাদের ঘুরে নিয়ে বেড়ানোর দায়িত্ব দিলাম তার হাতেই। সকালে নাস্তা করা সত্ত্বেও বন্ধুর জোরাজুরিতে আরেকবার নাস্তা করতে হলো। নাস্তা শেষে দুটো মাহেন্দ্র ভাড়া করে আমরা রওনা দিলাম ছোট সোনা মসজিদের উদ্দেশ্যে।ছোটবেলায় ‘জার্নি বাই ট্রেন’ প্যারাগ্রাফে আমরা সবাই লিখেছিলাম, ‘জানালার বাইরে যতদূর চোখ যায় শুধু ধানক্ষেত আর ধানক্ষেত।’ তেমনভাবে যদি ‘জার্নি বাই মাহেন্দ্রা’ নামে একটা প্যারাগ্রাফ লেখা যেত তবে এই লাইনটা সামান্য পরিবর্তন করে লিখতে হতো, ‘বাইরে যতদূর চোখ যায়, শুধু আমগাছ আর আমগাছ।’ একটুও বাড়িয়ে বলছি না, হাতেগোনা কয়েকটি স্থান বাদে পুরো পথটার দু-ধারেই সারিসারি করে আমগাছ লাগানো। গাছগুলোর প্রতিটি ডালপালা সদ্য সেজে উঠেছে মুকুলের অলঙ্কারে। খানিকক্ষণ চোখ বুজে থাকলে মুকুলের তাজা ঘ্রাণে কেমন যেন একটা নেশা লেগে যায়।প্রায় সোয়া ১ ঘণ্টা পর আমরা পৌঁছে গেলাম শিবগঞ্জ থানায়। সেখানেই প্রাচীন বাংলার ইতিহাস-ঐতিহ্য ও শিল্প-সংস্কৃতির সাক্ষী হয়ে ঠায় দাঁড়িয়ে আছে ছোট সোনা মসজিদ। রাস্তার একেবারে কিনার ঘেঁষে মসজিদটির অবস্থান। সুলতান আলা-উদ-দীন শাহের শাসনামলে এই মসজিদটি নির্মাণ করেন ওয়ালি মোহাম্মদ নামের এক ব্যক্তি।  ইতিহাস ঘেঁটে দেখা যায় ছোট সোনা মসজিদের আসল নাম হলো ‘গৌড়ের রত্ন’। কিন্তু তত্কালীন গৌড়ে সুলতান নুসরত শাহ আরেকটি মসজিদ নির্মাণ করেন, যা আকারে গৌড়ের রত্নের তুলনায় বড়। তাই স্থানীয় লোকজনের কাছে গৌড়ের রত্ন প্রচলিত হয় ছোট সোনা মসজিদ নামে আর সুলতান নুসরত শাহ নির্মিত মসজিদটি বড় সোনা মসজিদ নামে।ছোট সোনা মসজিদ যে শুধুমাত্র প্রাচীন বাংলার ইতিহাসই ধারণ করে আছে তা কিন্তু নয়, মসজিদ প্রাঙ্গণের দক্ষিণ-পূর্বদিকে তাকালে চোখে পড়ে দুটি সমাধি। যেখানে চিরনিদ্রায় শায়িত রয়েছেন বীরশ্রেষ্ঠ ক্যাপ্টেন মহিউদ্দিন জাহাঙ্গীর ও বীর মুক্তিযোদ্ধা মেজর নাজমুল হক।আমরা যখন ছোট সোনা মসজিদ থেকে বের হলাম সূর্যের তেজ তখন সর্বোচ্চ। রোদের তীব্রতায় দু-চোখ খুলে রাখা দায়। স্থানীয় বন্ধু জানালো, আমাদের পরবর্তী গন্তব্যস্থলে তেমন ভালো কোনো হোটেল নেই। তাই সবাই মিলে ঢুকে পড়লাম কাছের একটি হোটেলে। দুপুরের খাবার সেরে আবার উঠে পড়লাম মাহেন্দ্রতে। পরবর্তী গন্তব্যস্থল ভারত-বাংলাদেশ বর্ডার। প্রায় মিনিট ১৫ পর পৌঁছে গেলাম বর্ডারে। সেখানে দেখার মতো কিছু না পেলেও পেয়ে গেলাম ‘বাংলাদেশের শেষ সীমানা, অতিক্রম নিষেধ’ লেখা সাইনবোর্ড। যেহেতু ‘অতিক্রম নিষেধ’ লেখা সেহেতু অতিক্রম না করলে কী চলে? সবাই সেই সাইনবোর্ডকে অতিক্রম করে ছবি তুলতে লাগলাম। ছবি তোলা শেষে সেখান থেকে চলে গেলাম চামচিকা মসজিদে।বর্ডার থেকে চামচিকা মসজিদে যেতে সময় লাগলো প্রায় মিনিট পাঁচেকের মতো। এখানে একটা কথা না বললেই নয়—মসজিদটির নাম খানিকটা বিদঘুটে শোনালেও মসজিদটি দেখতে অত্যন্ত চমত্কার! ধারণা করা হয় ১৮৪০ খ্রিস্টাব্দে কোনো এক রাজবিবি এই মসজিদটি নির্মাণ করেছিলেন। যে কারণে এটি ‘রাজবিবি মসজিদ’ নামেও পরিচিত। তবে স্থানীয় কয়েকজনের কাছে ‘চামচিকা’ নামকরণের ব্যাখ্যা জানতে চেয়ে হতাশ হতে হলো। কেউই সেভাবে উত্তর দিতে পারলেন না। তবে কারো কারো ভাষ্যমতে, আগে এই মসজিদটি ছিল চামচিকাদের অভয়ারণ্য। সেখান থেকেই স্থানীয়দের মুখে মুখে এটি প্রচলিত হয় চামচিকা মসজিদ নামে।তবে ইতিহাস দেখলে খোঁজ মেলে নামকরণের পেছনের আরেকটি ব্যাখ্যা। মসজিদটি দেখতে অনেকটা মালদহের চামকাটি মসজিদের মতোই। সেখান থেকেই এই মসজিদের নামকরণ করা হয়েছিল চামকাটি মসজিদ, যা পরবর্তীতে পরিবর্তিত হয়ে রূপ নেয় চামচিকা মসজিদে। যারা এরইমধ্যে নামকরণের গোলকধাঁধায় পড়ে গিয়েছেন তাদের উদ্দেশ্যে জানিয়ে রাখি মসজিদটির আরেকটি সুন্দর নাম আছে। তা হলো খনিয়াদিঘী মসজিদ।আমাদের পরবর্তী গন্তব্যস্থল তোহাখানা। এটিও শিবগঞ্জ উপজেলায় অবস্থিত প্রাচীন বাংলার একটি ঐতিহাসিক নিদর্শন। চামচিকা মসজিদ থেকে মাহেন্দ্র করে তোহাখানায় যেতে সময় লাগলো ১৫ থেকে ২০ মিনিটের মতো। তোহাখানা মূলত তিনতলা বিশিষ্ট একটি রাজপ্রাসাদ। তোহাখানা একটি ফার্সি শব্দ, যার আভিধানিক অর্থ ঠাণ্ডা প্রাসাদ। ইতিহাস থেকে জানা যায়, মুঘল সম্রাট শাহজাহানের পু্ত্র শাহ সুজা বাংলার সুবেদার থাকাকালে তার মুরশিদ হযরত শাহ সৈয়দ নেয়ামতউল্লাহর প্রতি ভক্তি প্রদর্শনের উদ্দেশ্যে নির্মাণ করেছিলেন এই তাপনিয়ন্ত্রিত ইমারত। তোহাখানা কমপ্লেক্সের ভেতরে বেশকিছু সমাধি লক্ষ্য করা যায়, যাদের পরিচয় এখনো ইতিহাস সঠিকভাবে দিতে পারেনি। তবে ধারণা করা হয় এরা সকলেই শাহ সৈয়দ নেয়ামতউল্লাহর সহচর ছিলেন।তীব্র রোদের কারণে একটু পরপরই ক্লান্তি এসে ভিড় করছিল দেহে। তাই খানিকটা বিশ্রাম নেওয়ার জন্য সবাই তোহাখানাসংলগ্ন দিঘীর পাড়ে গিয়ে বসলাম। খানিকক্ষণ পর দেখি কোথা থেকে তিনটি শিশু এসে দিঘীর পাড়ে দাঁড়ালো। তারা উচ্ছ্বসিত, কিন্তু খানিকটা সন্দিহান চোখে অপলক তাকিয়ে আছে দিঘীর পানির দিকে। একজনের পড়নে তার দেহের সমান লুঙ্গি। লুঙ্গির গিট্টু বাঁধতে না পারায় সে কোনোমতে দুই হাত দিয়ে লুঙ্গির দুই প্রান্ত ধরে আছে। বাকি দু’জন দিঘীর পাড় থেকে একটি দড়ির ন্যায় বস্তু টান দিতেই দিঘীর পানি থেকে একটি মাছ ছটফট করতে করতে পাড়ে এসে পড়ল। তাদের আনন্দ দেখে কে! তোহাখানা কমপ্লেকাস ঘুরে আমরা সকলেই হাজির হলাম শিবগঞ্জ বাজারে। চাঁপাইনবাবগঞ্জ এলাম, অথচ বিখ্যাত আদি চমচম না খেয়ে ফিরবো, তা কী হয়? আকারভেদে এখানে দু-রকমের চমচম পাওয়া যায়, ছোট ও বড়। তবে স্বাদে কোনো ভিন্নতা নেই। টেবিলে চমচম দিতে দিতে ওয়েটার জানালেন, বড় আকারের ৬টি চমচমের ওজন হয় ১ কেজি। অর্থাত্ একেকটির ওজন প্রায় ১৬৬ গ্রাম।চমচমের সঙ্গে আরো দুই প্রকারের মিষ্টি পাওয়া যায়, লালমোন ও দম। তিনরকমের মিষ্টির স্বাদ মুখে লাগিয়ে আমরা রওনা হলাম চাঁপাইনবাবগঞ্জ শহরের উদ্দেশ্যে। এবার ফেরার পালা। আবার রুটিনের শেকড়ে জীবনকে বেঁধে ফেলার পালা। তবে তার আগে পুরো একটি বিকেল আমাদের জন্য অবসর। সূর্যের তেজ ততক্ষণে অনেকটাই কমে গেছে। মাহেন্দ্রতে বসেই আমরা গান ধরলাম। কখনো বা আধুনিক, কখনো বা ভাটিয়ালি গানের সুরে সুরে আমরা এগুতে থাকলাম আমাদের চিরচেনা যান্ত্রিকজীবনের দিকে। তবে স্থানীয় এক বন্ধু নিয়ে গেল তার বাসায়। সেখানে ধোঁয়া ওঠা চায়ের কাপ হাতে জম্পেশ একটি আড্ডা হলো বন্ধুর পরিবারের সঙ্গে। আমাদের আড্ডা যখন শেষ হলো তখন সূর্য তার সমস্ত রঙ আকাশে ছড়িয়ে দিয়ে বিশ্রাম নেওয়ার জন্য সম্পূর্ণরূপে প্রস্তুত। তাই আমরা আর বেশি দেরি না করে বন্ধুর বাসা থেকে সোজা চলে এলাম বিশ্বরোড মোড়ে। খানিকক্ষণ পর একটি রাজশাহীগামী বাস এসে দাঁড়ালো। আমরা সবাই শেষবারের মতো পুরো শহরটা দেখে নিয়ে বাসে উঠলাম।ধীরে ধীরে বাসের গতি বাড়তে লাগলো। আমরা এগুতে থাকলাম আমাদের রুটিনে বাঁধা চিরচেনা জীবনের পথে। ছবি : লেখক



23852,39669
‘এসি’ ঘর
ফিচার
প্রকাশ : ২৫ মার্চ ২০১৯, ০০:০০
মাটির দেয়াল। ওপরে টিন বা খড়ের চাল। সামনে বড় উঠোন। ঘরের পেছনে ছোট একটি পুকুর। চারপাশে গাছ-গাছালিতে ভরপুর। এক সময় এমন মনোরম দৃশ্য চোখে পড়তো বাংলার প্রতিটি অঞ্চলে। এখন আর আগের মতো চোখে পড়ে না মাটির ঘর, হারিয়ে গেছে চিরচেনা সেই মনোরম দৃশ্য। ঐতিহ্যের এই স্থাপনাটি এখন স্থান পাচ্ছে হারিয়ে যাওয়ার খাতায়।খুব বেশিদিন আগের কথা নয়। নোয়াখালী, ফেনী ও লক্ষীপুরের প্রতিটি বাড়িতে একটি করে হলেও মাটির ঘর চোখে পড়তো। প্রায় প্রতিটি গ্রামের ছোট সুন্দর মাটির ঘরগুলো ও ঘরের পরিবেশ সবার নজর কাড়তো। ছোট ছোট মাটির ঘরগুলোর কারণে প্রতিটি গ্রামকে স্বর্গরাজ্য মনে হতো। ঝড়, বৃষ্টি থেকে বাঁচার পাশাপাশি তীব্র গরম ও শীত থেকে বাঁচতেও এই ঘরের জুড়ি নেই। কিন্তু কালের বিবর্তনে দালানকোঠা আর অট্টালিকার কাছে হার মানছে এই চিরচেনা মাটির ঘর। বর্তমান প্রজন্মের ধনী কিংবা মধ্যবিত্ত পরিবারের সদস্যরা পূর্ব পুরুষদের ঐতিহ্য বহনকারী মাটির ঘর ভেঙে লোহা, সিমেন্টের বিলাসবহুল বাড়ি বানানোর দিকে ঝুঁকছেন। ততোটা সামর্থ্য না থাকলে নিদেনপক্ষে টিনের বেড়া আর টিনের চালা দিয়ে বানানো হচ্ছে ঝকঝকে ঘরবাড়ি। আর তাতেই নাকি তাদের সম্মান আর শান্তির বসবাস!প্রাচীনকাল থেকেই মানুষ মাটির ঘরে বসবাস করে আসছে। মাটির সহজলভ্যতা, প্রয়োজনীয় উপকরণ আর শ্রমিক খরচ কম হওয়ায় আগের দিনে মানুষ মাটির ঘর বানাতে বেশ আগ্রহী ছিল। এঁটেল বা আঠালো মাটি কাদায় পরিণত করে দুই-তিন ফুট চওড়া করে দেয়াল তৈরি করা হতো। ১০-১৫ ফুট উঁচু দেয়ালে কাঠ বা বাঁশের সিলিং তৈরি করে তার ওপর খড় অথবা টিনের ছাউনি দেওয়া হতো। মাটির ঘর শুধু একতলাই নয়, অনেক সময় দোতলা পর্যন্ত করা হতো। এসব মাটির ঘর তৈরি করতে কারিগরদের সময় লাগতো দেড় থেকে দু’মাস। সৌখিন গৃহিণীরা মাটির দেয়ালে খাটুনি দিয়ে বিভিন্ন রকমের আল্পনা এঁকে তাদের নিজ বসত ঘরের সৌন্দর্য বৃদ্ধি করতেন।মাটির তৈরি এসব ঘর এখন আর চোখে না পড়লেও এটা মানতে হবে যে, এই ঘরগুলো শীত বা গরমে থাকার জন্য বেশ আরামদায়ক। মাটির ঘরে শীতের দিনে ঘর থাকে উষ্ণ আর গরমের দিনে শীতল। তাই মাটির ঘরকে গরিবের এসিও বলা হয়ে থাকে। তবে এখন আর তেমন চোখে পড়ে না গ্রামীণ এই ঐতিহ্য। কারিগররাও এখন এই পেশা ছেড়ে দিয়েছেন। এ প্রসঙ্গে কথা হয় নোয়াখালী জেলার কোম্পানীগঞ্জ এলাকার মাটির ঘর কারিগর আব্দুল মতিনের সাথে।আব্দুল মতিনের বাপ-দাদাও এই পেশায় জড়িত ছিলেন। ওনার বাবা ছিলেন তার দাদার সহযোগী। কয়েকবছর সহযোগী হিসেবে থাকার পর তার বাবাও এক সময় হয়ে যান মাটির ঘরের পাক্কা কারিগর। তখন মাটির ঘরের প্রচুর চাহিদা ছিল। বছরে ১০-১২ ঘরের কাজ পেতেন। তখন তাদের সংসার চলতো ভালোভাবেই। বাবার সাথে কাজ করতে তিনি একদিন মাটির ঘরের কারিগর হিসেবে পরিচয় দিতে শুরু করেন। কিন্তু এখন আর আগের মতো মাটির ঘরের চাহিদা না থাকায় তিনিও দূরে সরে গেছেন এই পেশা থেকে। কত বছর হচ্ছে আপনি এই পেশা ছেড়েছেন? এই প্রশ্নের জবাবে তিনি বলেন, ‘গত ৬ বছর ধরে এই কাজ করি না। এই কাজ চালু রাখলে তো পেটে ভাত মিলবে না। তাই এই পেশা ছেড়ে এখন তরকারি ব্যবসা করি।’আপনি কি এখনো মাটির ঘরে বসবাস করেন? এমন প্রশ্নের জবাবে আব্দুল মতিন বলেন, ‘মাটির ঘর আছে। তবে ওটাতে থাকা হয় না। নতুন টিনের ঘর করছি, ওটাতে থাকা হয় এখন। তবে মাটির ঘরে থাকার আরাম আর কোনো ঘরেই পাওয়া যাবে না।’এখনো মাটির ঘরে বসবাস করেন নোয়াখালীর কবিরহাটের শওকত আলী। কথা হলো তার সাথে। তিনি এখন যে ঘরে থাকেন সেটা তার বাবার হাতে বানানো। বাবার হাতে বানানো হলেও এখন পর্যন্ত বেশ কয়েকবার সংস্কার করেছেন তিনি। এখনকার মাটির ঘরের অবস্থা সম্পর্কে তিনি জানান, তাদের পুরো গ্রাম খুঁজলে দু-তিনটির বেশি মাটির ঘর পাওয়া যাবে না। এখনকার দিনে মানুষ মাটির ঘরে থাকতে চায় না। যুগের সাথে তাল মিলিয়ে চলে সবাই। কিন্তু খুবই অল্পসংখ্যক মানুষ আছে যারা অর্থের অভাব কিংবা বাপ-দাদার স্মৃতি ধরে রাখতে এখনো বসবাস করেন মাটির ঘরে। আপনি কোন কারণে মাটির ঘরে বসবাস করেন? এমন প্রশ্নের জবাবে তিনি বলেন, ‘বাবার দেওয়া ঘর, তাই এখনো রেখেছি। কিছু টাকা-পয়সা জমাতে পারলেই টিনে ঘর দিয়ে দেবো। মাটির ঘরে থাকতে আরাম হলেও সংস্কারের জন্য কারিগর খুঁজে পাই না।’মাটির ঘর থেকে ইট-পাথরের ঘর বানিয়েছেন রফিক মিয়া। গত ৬ বছর আগেও মাটির ঘর ছিল তার। তার সাথে কথা বলতে বলতে হটাত্ প্রশ্ন করলাম, মাটির ঘর কি কারণে ভেঙে ফেললেন? তিনি বলেন, ‘মাটির ঘর থাকলে মানুষ এখন গরিব মনে করে।’ তিনি জানান, মাটির ঘরের চাইতে তিনি এখন অনেক সুবিধা ভোগ করছেন। মাটির ঘরের মতো বিল্ডিং ঘরকে বারবার মেরামত করতে হয় না।আধুনিকতার খাতিরে বদলে যাচ্ছে আমাদের জীবনযাপনের চিত্র। বদলে যাচ্ছে থাকার জায়গা, পোশাক-আশাক, যোগাযোগ ব্যবস্থা। বদলে যাচ্ছে আব্দুল মতিনের মতো শতশত মানুষের কর্মব্যস্ততা। ঠিক তেমনি আস্তে আস্তে নাই হয়ে যাচ্ছে সব মাটির ঘর। ছবি:সাব্বির আহমেদ আবির 



23853,39670
ছিন্নমূলদের স্বপ্ন দেখান তারা
ফিচার
প্রকাশ : ২৫ মার্চ ২০১৯, ০০:০০
সোহরাওয়ার্দী উদ্যানের সবুজঘেরা জায়গাটিতে আড্ডা দেওয়া কিংবা গানের আসরের বাইরে অন্যকিছু চোখে পড়ে না খুব একটা। প্রায়ই উদ্যানের বৃক্ষমায়া ছাউনিতে দেখা মেলে ছিন্নমূল শিশুদের পাঠদানের দৃশ্য। অক্ষরজ্ঞান থেকে শুরু করে বাংলা, ইংরেজি, সাধারণ জ্ঞান, ছবি আঁকা, গল্পের আসর—সবই রয়েছে এই স্কুলটির পাঠ্য তালিকায়। জানা গেল, এই স্কুলের নাম ‘স্বপ্ন পাঠশালা’। গত ৫ বছর ধরেই নিয়মিত চলছে এই স্কুলের কার্যক্রম।ছোট্ট পরিসরে শুরু২০১৪ সাল। এক ছোট্ট শিশু ফুল বিক্রি করছে। টাকার হিসেব করতে গিয়ে ভুল করে শিশুটি। এমনটা ধরা পড়ল ভার্সিটি পড়ুয়া আহসান আহমেদ শুভর চোখে। সাধারণত ঢাকায় যে সকল শিশু ফুল বিক্রি করে তারা মূলত পথশিশু। শুভ ভাবলো, যদি ছেলেটি অন্তত অক্ষরজ্ঞান জানতো তাহলে ওর এমনটা হওয়া কথা না। এবার শুভকে কে থামায়? তার মাথায় ছটফট খেলতে থাকে এ পথশিশুদের জন্য একটা স্কুল প্রতিষ্ঠা করার। দেরি না করে দ্রুতই বন্ধুদের কাছে গল্পটা খুলে বললো শুভ। সবাই সায় দেয়। ওরা ৩৩ জন বন্ধু। শুরুতে জনপ্রতি ৩০০ টাকা করে, মাসিক ১৫০ টাকা করে প্রতিজন সদস্য দেয়। এর মধ্যে সবার মাথায় আরেকটি চমত্কার বুদ্ধি কাজ করে। হুট করে একজন ফেসবুকে একটা ইভেন্ট খুলে বসে। তারপর বাক্স নিয়ে রাস্তার পাশে দাঁড়িয়ে পথশিশুদের জন্য স্কুল প্রতিষ্ঠাতার ক্যাম্পেইন করে। এতেই জোগাড় হয়ে গেল ছোট্ট পরিসরে স্কুল প্রতিষ্ঠার খরচ।প্রতি শুক্র ও সোমবার সকাল ৮টা থেকে ১১টা পর্যন্ত  চলে পথশিশুদের ক্লাস। স্কুলটির শ্লোগানও রয়েছে, ‘নাম লিখতে পারার আনন্দ ছড়িয়ে পড়ুক প্রতিটি পথশিশুর মুখে ছোঁয়াচে রোগের মতো!’তাদের অন্যান্য কার্যক্রমপড়ানোই সংগঠনটির প্রধান কাজ। এর বাইরে তাদের ৪০ জন শিক্ষার্থীর পরিবারের কেউ যদি অসুস্থ্য হয় তাহলে তাদের চিকিত্সার ব্যয়ভার বহন করা, সাধ্যমতো এই কয়েকবছরে ৮ জনকে ঢাকার বিভিন্ন সরকারি প্রাথমিক বিদ্যালয়ে পড়ালেখার সুযোগ করে দেওয়া হয়েছে। মূলত যারা স্কুলে ভালো করেছে তাদের পড়ালেখার খরচও স্কুল বহন করছে। তাছাড়া বছরের দুই ঈদে তাদের জন্য নতুন জামা-কাপড়, পরিবারের জন্য ঈদের দিনের খাবারসহ নগদ কিছু টাকা দেওয়া হয়। প্রতি শীতে ছাত্রছাত্রীদের শীতের পোশাক আর পরিবারের জন্য কম্বল দেওয়া হয়।গতবছর থেকে একটি ব্যতিক্রমী প্রকল্প হাতে নেওয়া হয়েছে। সেটি হলো, ‘১ টাকায় স্বপ্নপূরণ’। বাড়তি আরো টাকা দিয়ে কিছু পরিবারকে স্বাবলম্বী করা। এই প্রকল্পের আওতায় ভোলার এক জেডিসি পরীক্ষার্থীকে সহযোগিতা করা হয়েছে। যারা কি-না ভিক্ষা করে সংসার চালায় তাদের পরীক্ষার সময় ভিক্ষা করতে যেন না হয় সেজন্য ১ মাসের খাবার ক্রয় করে দেওয়া হয়েছে। নবম শ্রেণিতে তাদের পড়ালেখার যাবতীয় সহযোগিতা করা হচ্ছে। এমনটা জানালেন সংগঠনটির অন্যতম উদ্যোক্তা মো. ইয়াকুব হোসাইন।শিশুদের জন্য শিক্ষাসফর, নববর্ষে পান্তা-ইলিশ খাওয়া, ফল উত্সব, ঈদে মেহেদী উত্সব, পিঠা উত্সবসহ আরো নানা আয়োজন করে থাকে তারা। প্রতিটি শিশুর নিয়মিত মেডিকেল চেকআপ করানোও হয়। কাজ করার প্রতিবন্ধকতা জানতে চাইলে সংগঠকরা বলেন, ‘বলতে গেলে তেমন কোনো সমস্যা হয়নি। কেন না সবাই সোহরাওয়ার্দী উদ্যানের আশেপাশের ইউনিভার্সিটির স্টুডেন্ট। রাজনৈতিক বা অন্য কোনো সমস্যা নেই। শুধু একমাত্র সমস্যা, আমরা আমাদের নিজেদের অর্থায়নে এটি পরিচালনা করার কারণে ইচ্ছে থাকার পরও আমাদের পরিকল্পনা বড় করতে পারছি না। আমাদের ছাত্রছাত্রীদের মাঝেই সীমাবদ্ধ থাকতে হচ্ছে।’



23854,39671
দর্শনীয় গির্জার ইতিকথা
ফিচার
প্রকাশ : ২৫ মার্চ ২০১৯, ০০:০০
উত্তরের নীলফামারীর সৈয়দপুর শহর একটি বাণিজ্যিক শহর। রংপুর ও দিনাজপুরের মধ্যবর্তী স্থানে অবস্থিত এই শহরে বাস, ট্রেন ও বিমান যোগাযোগ রয়েছে। ফলে নানা শ্রেণির মানুষ এখানে বসবাস শুরু করেন। দেশের বৃহত্তম সৈয়দপুর রেলওয়ে ১৮৭০ সালে প্রতিষ্ঠা লাভ করে। সেসময় ইংরেজ ও ব্রিটিশদের আনাগোনা বেড়ে যায়। তারা চিত্তবিনোদনের জন্য যেমন তৈরি করেন ক্লাব তেমনি প্রার্থনার জন্য গড়ে তোলেন দর্শনীয় গির্জাও। এরমধ্যে রয়েছে একটি ক্রেইস্টচার্জ ও অপরটি ক্যাথলিক গির্জা। যা দর্শনার্থীদের মুগ্ধ করে এর নির্মাণশৈলী দিয়ে।উত্তরের ব্যবসা-বাণিজ্য কেন্দ্র নীলফামারীর সৈয়দপুর শহরের গোড়াপত্তন হয় ব্রিটিশ কোম্পানি শাসনামলে। আসাম বেঙ্গল রেলওয়ে স্থাপিত হলে সৈয়দপুরের গুরুত্ব বেড়ে যায় বহুগুণ। সেসময়ে আসাম বেঙ্গল রেলওয়ের সৈয়দপুর ছিল একটি ছোট্ট রেলওয়ে স্টেশন। এই স্টেশনের ঠিক উত্তর পার্শ্বে স্থাপন করা হয় ছোট একটি লোকোশেড। এই লোকোশেডটি ছিল আজকের দেশের বৃহত্তম সৈয়দপুর রেলওয়ে কারখানার ভিত্তিভূমি। পরবর্তীতে লোকোশেডটিকে ঘিরেই ১১০ একর জমি নিয়ে গড়ে তোলা হয় বিশাল রেলওয়ে কারখানাটি। এ কারখানাটি স্থাপনে ব্রিটিশরা বিবেচনায় নিয়েছিল এর অবস্থান, জলবায়ু ও পরিবেশগত অবস্থান। এ কারখানায় বাঙালি ও বিহারীর সাথে কাজ করতো বহু ব্রিটিশসহ অ্যাংলো ইন্ডিয়ান ক্যাথলিক প্রোটেস্টান্ট খ্রিস্টান। এদের বসবাসের জন্য গড়ে তোলা হয় বেশ ক’টি আবাসিক এলাকা। এরমধ্যে সাব-অর্ডিনেট কলোনি, সাহেবপাড়া ও অফিসার্স ক্লাব অন্যতম।১৮৮৬ খ্রিস্টাব্দে তাদের ধর্মীয় উপাসনার জন্য ব্রিটিশ সরকার সাহেবপাড়ার দু-প্রান্তে দুটি গির্জা নির্মাণ করে। এর একটি ছিল রোমান ক্যাথলিক ও অপরটি প্রোটেস্টান্ট সম্প্রদায়ের। এ গির্জা দুটি উত্তরাঞ্চলের সর্বপ্রথম ও প্রাচীনতম গির্জা। এর নির্মাণশৈলী রোমান ও ইউরোপীয় স্থাপত্য কলায় সমৃদ্ধ। ব্রিটিশ সরকার ১৮৯২ সালে গির্জার পাশেই রেলওয়ের ৩ বিঘা জমির ওপর পুরোহিত ভবন নির্মাণ করে। তখন ফাদার ফ্রান্সিস বোক্কা লিমে যিশু খ্রিস্টের ভক্ত-অনুরাগীদের নিয়ে আধ্যাত্মিক কর্মকাণ্ড পরিচালনা করতেন।১৯৪৭ সালে দেশবিভাগের পর ইংরেজ ও অ্যাংলো ইন্ডিয়ানরা নিজ নিজ দেশে ফিরে গেলেও কিছুসংখ্যক অ্যাংলো ইন্ডিয়ান থেকে যায়। এছাড়াও অন্যান্য খ্রিস্টান সম্প্রদায়ের লোক বলতে ঢাকা, মানিকগঞ্জ, বরিশাল, পাবনা, কুষ্টিয়াসহ প্রভৃতি জেলার অধিবাসী চাকরি করতে এসে এখানে স্থায়ীভাবে বসবাস শুরু করেন। ১৯৭১ সালের মহান স্বাধীনতাযুদ্ধের আগ পর্যন্ত এখানে খ্রিস্টযোগ সংঘবদ্ধভাবে বাইবেল পাঠ, উপদেশ, প্রার্থনা পরিচালনা করতেন অ্যাংলো ইন্ডিয়ানরা। স্বাধীনতাযুদ্ধ শুরুর কিছুদিন আগে অনেকে চট্টগ্রাম ও ঢাকা চলে যান। অনেকে আবার দেশ ছেড়েও চলে যান।স্বাধীনতাযুদ্ধের সময় ১৬ এপ্রিল সৈয়দপুরে নির্বিচারে গণহত্যা শুরু হলে অবাঙালি ও পাকসেনাদের হাতে শহীদ হন বেশ ক’জন খ্রিস্টান। যুদ্ধের সেই ভয়াবহ সঙ্কটকালেও ক্যাথলিক ও প্রোটেইান্ট সম্প্রদায়ের বহু খ্রিস্টভক্ত গির্জা ও সিস্টারদের কনভেস্টে অবরুদ্ধ জীবনযাপন করে। ব্রিটিশ ও অ্যাংলো ইন্ডিয়ানরা চলে যাওয়ার পর সৈয়দপুরে বাঙালি খ্রিস্টভক্ত ও খ্রিস্টানদের বিভিন্ন বিপদে যারা এগিয়ে আসেন তারা হলেন ফাদার কালিন্তস কোডাইয়া, ফাদার পরিবলদি, ফাদার রায়ারবয়েন ও ফাদার প্যাট্রেক গমেজ অন্যতম।সৈয়দপুরের পুরোনো গির্জা ও পুরোহিত ভবন নির্মাণের পর সিস্টার্স অব চ্যারিটি সম্প্রদায়ের সিস্টাররা এই ধর্মপল্লীতে আসেন। পরে এদের প্রচেষ্টায় সেন্ট জেরোজা নামে একটি স্কুল চালু করা হয়। সেখানে এখনো সুনামের সাথে ছেলেমেয়েরা লেখাপড়া করছে।ইংরেজ ও অ্যাংলো ইন্ডিয়ানরা নিজ নিজ দেশে ফিরে গেলেও তাদের নির্মিত রোমান ক্যাথলিক ও প্রোটেস্টান্ট গির্জায় প্রতি রবিবার এখনো প্রার্থনা সভা অনুষ্ঠিত হয়। এছাড়া বড়দিনসহ বিশেষ দিবসে দেশ ও জাতির সমৃদ্ধি কামনা করে প্রার্থনা সভা অনুষ্ঠিত হয়। বর্তমানে এসব দেখাশোনার দায়িত্বে রয়েছেন বাঙালি খ্রিস্টান সম্প্রদায়ের লোকজন। 



23855,39672
হোলি উত্সব
ফিচার
প্রকাশ : ২৫ মার্চ ২০১৯, ০০:০০
সনাতন ধর্মাবলম্ব্বীদের অন্যতম ধর্মীয় উত্সব দোল পূর্ণিমা বা হোলি উত্সব। তাঁতীবাজার ও শাঁখারিবাজারের আনাচে-কানাচে অন্য বছরের মতো রঙের উত্সবে মেতেছিল সব-বয়সী মানুষ। এছাড়াও দেশের বিভিন্ন মন্দিরে পূজা, হোম যজ্ঞ, প্রসাদ বিতরণসহ বিভিন্ন অনুষ্ঠানের আয়োজন হয়। এই উত্সবে মেতেছিল তরুণ-তরুণীসহ নানা বয়সের মানুষ।বহির্বঙ্গে পালিত হোলি উত্সবের সঙ্গে দোলযাত্রা উত্সবটি সম্পর্কযুক্ত। এই উত্সবের অপর নাম বসন্তোত্সব। ফাগুন মাসের পূর্ণিমা তিথিতে দোলযাত্রা নামক অনুষ্ঠানটি অনুষ্ঠিত হয়। বর্তমানে হোলি খেলা হয়ে উঠেছে ধর্ম, বর্ণ নির্বিশেষে মনের রঙে সকলকে রাঙিয়ে দেওয়ার বাসন্তী উত্সব।



23856,39673
পৃথিবীর সবচেয়ে দুষ্প্রাপ্য ফুল
ফিচার
প্রকাশ : ২৫ মার্চ ২০১৯, ০০:০০
পৃথিবীর সবচেয়ে দামি ফুল হচ্ছে জুলিয়েট রোজ। ২০০৬ সালে চেলসি পুষ্প প্রদর্শনীতে প্রথম সারাবিশ্বের নজরকাড়ে এটি। জুলিয়েট রোজের একটির দাম প্রায় ১ কোটি ৫৮ লাখ ডলার। কিন্তু সম্প্রতি মিললো রোজের চেয়ে দামি ফুল।ভারত আর শ্রীলঙ্কায় এমন একটি ফুল পাওয়া যায়, যেটির মূল্য নির্ধারণ সম্ভব নয়। এক কথায় দুষ্প্রাপ্য! নাম এপিফিলাম অক্সিপেটালাম। এটি একটি পার্বত্য ক্যাকটাস জাতীয় ফুল। ভারতীয়দের কাছে এই এপিফিলাম অক্সিপেটালাম অবশ্য পরিচিত ‘ব্রহ্মকমল’ নামে। এই এই ফুল নাকি রাতের অন্ধকারে ফোটে আর ভোরের আলো ফোটার আগেই ঝরে যায়। তাই এপিফিলাম অক্সিপেটালাম বা ব্রহ্মকমলের আর এক নাম ‘কুইন অব দ্য নাইট’। এ ফুলের এক একটি পাঁপড়ি লম্বায় প্রায় ৫ থেকে ৫ ইঞ্চি। 



23857,39674
আজব গ্রাম!
ফিচার
প্রকাশ : ২৫ মার্চ ২০১৯, ০০:০০
এমন আজব গ্রাম পৃথিবীতে কমই আছে। এই গ্রামে বসবাসকারী কোনো বাসিন্দারই জন্ম নিজের গ্রামে নয়। কারণ ওই গ্রামে সন্তান জন্ম দেওয়ার অনুমতি নেই। গ্রামটির নাম, মামফে ডাভ। এটি পশ্চিম ঘানায় অবস্থিত। মূলত গ্রামটিতে সন্তান জন্ম দেওয়াকে প্রথাবিরোধী এবং সৃষ্টিকর্তার অসন্তুষ্টির কারণ মনে করা হয়।গ্রামের এই নিয়ম ভাঙতে গিয়ে শেষ মুহূর্ত পর্যন্ত দুঃসহ যন্ত্রণা সহ্য করেছেন সন্তানসম্ভবা অনেক মা। এরপরও অনুমতি মেলেনি গর্ভের সন্তান প্রসবের। এখানেই শেষ নয়, এখানে গর্ভবতী নারীদের কঠোর পরিশ্রম করতে হয়, এক কথায় ছুটে চলতে হয়। এমনকি তীব্র প্রসববেদনা নিয়েও কঠিন পথ পাড়ি দিতে হয় বলে প্রতিবেদনে উঠে এসেছে। তবে কঠোর এই নিয়মের বিরোধীতা করতে শুরু করেছেন নারীরা। তাদের দাবি, এখানেই তাদের সন্তান জন্মদানের অনুমতি দেওয়া হোক।গ্রামের একজন নারী হানাহ কোসিনা। তিনি ৯ মাসের গর্ভবতী। তিনি বলেন, ‘প্রথম সন্তান জন্ম দেওয়ার সময় আমাকে অনেক কষ্ট করতে হয়েছিল। অন্য গ্রামে যাওয়ার জন্য একটি গাড়ি পেতে আমাকে অনেক কষ্ট করতে হয়। আমার দ্বিতীয় সন্তানটি হয় অন্য আরেকটি গ্রামে। তবে এখন কাছাকাছি একটি ক্লিনিক হয়েছে। আমার তৃতীয় সন্তান প্রসবের সময় সেখানেই যাবো।’



23858,39675
[ অ ] ভিন্ন
ফিচার
প্রকাশ : ২৫ মার্চ ২০১৯, ০০:০০
রাজধানীর ঐতিহ্যবাহী স্থানগুলোর মধ্যে অন্যতম লালবাগ কেল্লা। সময়ের সাথে পাল্টে গেছে এই কেল্লার রূপ। পাল্টে গেছে কেল্লার সামনের পথঘাটগুলোও। বামের ছবিটি লালবাগ কেল্লার ১৮৭২ সালের দক্ষিণ পাশের। ডানেরটি একই স্থানের বর্তমান রূপ।ছবি দুটি সংগৃহীত 



23859,39676
ঘোষণা
ফিচার
প্রকাশ : ২৫ মার্চ ২০১৯, ০০:০০
প্রতি সপ্তাহেই ছাপানো হচ্ছে পাঠকদের লেখা। আপনিও চাইলে আপনার ভ্রমণকাহিনি কিংবা আশেপাশে ঘটে যাওয়া মজার/অদ্ভুত ঘটনা লিখে পাঠাতে পারেন। এছাড়া আপনার দেখা ভালো ও ব্যতিক্রম কোনো উদ্যোগের কথাও আমাদের জানাতে পারেন। সর্বোচ্চ ৫০০ শব্দের মধ্যে লিখে ছবিসহ পাঠাতে পারেন এই ঠিকানায়। লেখার সাথে নাম, ঠিকানা ও মুঠোফোন নম্বর দিতে ভুলবেন না!ঠিকানা—ভিন্নচোখে, দৈনিক ইত্তেফাক৪০ কারওয়ান বাজার, ঢাকা-১২১৫ অথবা[email protected] 



23860,39677
পাকিস্তানে কিশোরীকে ‘ধর্মান্তরিত করে’ বিয়ে, ব্যাখ্যা চাইলো ভারত
বিশ্ব সংবাদ
প্রকাশ : ২৪ মার্চ ২০১৯, ২১:১৩
পাকিস্তানের সিন্ধু প্রদেশে দুই হিন্দু কিশোরীকে অপহরণ এবং জোর করে ধর্মান্তরিত করা হয়েছে বলে  সংবাদ মাধ্যমে প্রকাশিত হয়েছে। এই ঘটনায় পাকিস্তানের ভারতীয় রাষ্ট্রদূতকে ডেকে বিস্তারিত তথ্য ও ব্যাখ্যা চেয়েছেন ভারতের স্বরাষ্ট্রমন্ত্রী সুষমা স্বরাজ। এনডিটিভি।দুই কিশোরীর একজনের বয়স ১৩ বছর এবং অন্যজন ১৫ বছর বয়সী। পরিবারের ভাষ্য মতে, হোলি উৎসবের দিন সন্ধ্যায় কয়েকজন দুষ্কৃতিকারী জোর করে তাদের বাড়িতে ঢুকে যায়। তাদের কাছে আগ্নেয়াস্ত্র ছিল। অস্ত্রের মুখে দুই কিশোরীকে অপহরণ করে নিয়ে যায় তারা।পরে একটি ভিডিও ছড়িয়ে দেওয়া হয়। তাতে দেখা যায়, দুই বোনেরই তাদের চেয়ে বয়সে অনেক বড় পাত্রের সঙ্গে বিয়ে দেওয়া হচ্ছে। পরে আরেকটি ভিডিও সামনে আসে। তাতে আবার দুই বোনকে বলতে শোনা যায়, তারা স্বেচ্ছায় ধর্মান্তরিত হয়ে মুসলিম হয়েছে। বিয়ে করতেও তাদের কেউ জোর করেনি।আরও পড়ুনঃ সিলেটে চলন্ত বাস থেকে ফেলে বিশ্ববিদ্যালয় ছাত্রকে হত্যা, শিক্ষার্থীদের বিক্ষোভটুইটারে এ ঘটনা নিয়ে সংবাদ মাধ্যমে প্রকাশিত খবরের উদ্ধৃতি দিয়ে সুষমা লিখেছেন ‘ভারতীয় রাষ্ট্রদূতকে বলছি এই ঘটনা সম্পর্কে বিস্তারিত জেনে আমাদের রিপোর্ট পাঠান।’ঘটনার প্রতিবাদে সিন্ধু প্রদেশের হিন্দু সম্প্রদায়ের পক্ষ থেকে বিক্ষোভ দেখানো হয়েছে।ইত্তেফাক/টিএস



23861,39678
রাসেল ঝড়ে কোলকাতার জয়
খেলা
প্রকাশ : ২৪ মার্চ ২০১৯, ২১:১৪
সানরাইজার্স হায়দরাবাদকে হারিয়ে এবারের আইপিএলে প্রথম ম্যাচটি জিতে নিয়েছে কোলকাতা নাইট রাইর্ডাস। রবিবার ইডেন গার্ডেনে আইপিএলের দ্বাদশ আসরে নিজেদের প্রথম ম্যাচে টস জিতে বোলিং নেয় কোলকাতা।ব্যাটিংয়ে নেমে হায়দরাবাদ নির্ধারিত ২০ ওভারে ৩ উইকেট হারিয়ে ১৮১ রান করে। এর জবাবে খেলতে নেমে ৬ উইকেটে জয়ের বন্দরে পৌঁছে যায় দীনেশ কার্তিকের দল।তবে ব্যাট করতে নেমে শুরুটা ভাল হয়নি কেকেআরের। ওপেনার ক্রিস লিন ফিরলেন মাত্র ৭ রান করে। প্রথম উইকেট দ্রুত যাওয়ার পরে উত্থাপ্পা ৩৫ ও নীতীশ রানা ৬৮ রান করেন। আর অধিনায়ক দীনেশ কার্তিক করলেন মাত্র ২। এরপর ঝড়টা তুলেন আন্দ্রে রাসেল। ১৯ বলে ৪৯ রান করে অপরাজিত থেকে যান তিনি।শেষ ৩ ওভারে ঝড়ো ব্যাটিং করে তিনি বিজয়টা ছিনিয়ে নেন। ৪ উইকেটে কোলকাতা করে ১৮৩ রান। ইত্তেফাক/জেডএইচ



23862,39679
প্রকাশ্যে দুই নায়িকার চুম্বনের ভিডিও ভাইরাল
বিনোদন
প্রকাশ : ২৪ মার্চ ২০১৯, ২১:২০
ঠোঁটে ঠোঁট রেখে দুই নায়িকা চুম্বন করলেন একে অপরকে। এটা কোনও ফিল্মি দৃশ্য নয়। বাস্তব ঘটনা। আর তাতেই শিরোনামে উঠে এলেন নিয়া শর্মা।সম্প্রতি বলিউডের একটি হোলি পার্টিতে গিয়েছিলেন নিয়া। সেখানে প্রবেশ করার আগে সাংবাদিকদের সঙ্গে কথা বলছিলেন তিনি। সেই মুহূর্তে উপস্থিত ছিলেন অভিনেত্রী রেহনা পণ্ডিত। পার্টিতে ঢোকার আগে সকলের সামনেই একে অপরকে চুম্বন করেন দুই নায়িকা। সেই ভিডিও সোশ্যাল মিডিয়ায় ভাইরাল।আরো পড়ুন: ‘নর্তকী স্বপ্নাকে বিয়ে করা উচিত রাহুল গান্ধীর’নিয়া এবং রেহানা ভাল বন্ধু। কয়েক বছর আগে একসঙ্গে ‘জমাই রাজা’ নামে একটি শো করতেন তারা। তাদের ফ্যাশন স্টেটমেন্টও ইন্ডাস্ট্রির আলোচনায় থাকে। আবার শপিং অথবা ডিনারেও এই দুই নায়িকাকে অনেক সময়ই একসঙ্গে দেখা গেছে। কিন্তু এই ভিডিয়ো ছড়িয়ে পড়ার পর সোশ্যাল মিডিয়ায় বেশ কিছু কুরুচিকর মন্তব্যও সহ্য করতে হয়েছে তাদের। যদিও সেসব নিয়ে এখনো পর্যন্ত প্রকাশ্যে মুখ খোলেননি তারা দুজন।ইত্তেফাক/বিএএফ



23863,39680
উপজেলা পরিষদ নির্বাচন: জীবননগরে হাজী হাফিজ বেসরকারিভাবে জয়ী
সারাদেশ
প্রকাশ : ২৪ মার্চ ২০১৯, ২১:২৭
জীবননগর উপজেলা পরিষদ নির্বাচনে চেয়ারম্যান পদে আওয়ামী লীগের বিদ্রোহী স্বতন্ত্র প্রার্থী হাজী হাফিজুর রহমান বেসরকারি ফলাফলে বিজয়ী হয়েছেন। তিনি কাপ-পিরিচ প্রতীকে ৩২ হাজার ৫৭৩ ভোট পেয়েছেন।তার নিকটতম প্রতিদ্বন্দ্বী আওয়ামী লীগের বিদ্রোহী স্বতন্ত্র প্রার্থী উপজেলা আওয়ামী লীগের সভাপতি গোলাম মোর্তুজা মোটরসাইকেল প্রতীকে ১৮ হাজার ২৬ ভোট পেয়েছেন। উপজেলা ভাইস চেয়ারম্যান পদে উপজেলা যুবলীগের সভাপতি আব্দুস সালাম ঈশা তালা প্রতীকে ৩০ হাজার ৭২১ ভোট, উপজেলা মহিলা ভাইস চেয়ারম্যান পদে উপজেলা মহিলা লীগের সভানেত্রী আয়েশা সুলতানা লাকি কলস প্রতীকে ৩৭ হাজার ২১০ ভোট পেয়ে বেসরকারিভাবে নির্বাচিত হয়েছেন। আরও পড়ুনঃ উপজেলা পরিষদ নির্বাচন: চাঁদপুরের সাত উপজেলায় নৌকার প্রার্থী বেসরকারি ফলে জয়ীবরিবার রাতে উপজেলা পরিষদের ভিডিও কনফারেন্স হলরুমে সহকারী রির্টানিং অফিসার ইউএনও সিরাজুল ইসলাম বেসরকারি এ ফলাফল ঘোষণা করেন।ইত্তেফাক/নূহু



23864,39681
আইসিসির বিশ্ব সেরা ক্যাপ পেলেন রুমানা
খেলা
প্রকাশ : ২৪ মার্চ ২০১৯, ২১:২৭
বাংলাদেশের প্রথম খেলোয়াড় হিসেবে আইসিসির বিশ্ব সেরা নারী টি-টোয়েন্টি দলের ক্যাপ পেলেন রুমানা আহমেদ। বাংলাদেশ ক্রিকেট বোর্ডের (বিসিবি) পক্ষ থেকে এ কথা জানানো হয়। ২০১৮ নারী টি-টোয়েন্টি বিশ্বকাপের চার ম্যাচে চারটিসহ মোট ২৪ ম্যাচে ৩০ উইকেট শিকার করার স্বীকৃতি হিসেবে এই গৌরব অর্জন করেন রুমানা।আইসিসির কাছ থেকে ক্যাপ পাওয়ার পর অলরাউন্ডার রুমানা সেটা মাথায় পরে ছবিও তুলেছেন। আইসিসির বর্ষসেরা টি-টুয়েন্টি দলের অধিনায়ক হয়েছেন ভারতের হারমানপ্রিত কাউরকে। উইকেটরক্ষক হিসেবে রয়েছেন অস্ট্রেলিয়ার এলিসা হিলি।আইসিসি বর্ষসেরা নারী টি-টুয়েন্টি দলে সর্বোচ্চ পাঁচজন রয়েছেন অস্ট্রেলিয়ার খেলোয়াড়। এ ছাড়া ভারতের তিন, নিউজিল্যান্ডের দুই ও ইংল্যান্ডের রয়েছে একজন করে খেলোয়াড়।ইত্তেফাক/জেডএইচ



23865,39682
অনুষ্ঠিত হলো গুডনেইবারস বাংলাদেশের সমঝোতা স্মারক স্বাক্ষর অনুষ্ঠান
টেক
প্রকাশ : ২৪ মার্চ ২০১৯, ২১:২৯
গুলশানের ভাটারা এলাকায় নিজ কার্যালয়ে অনুষ্ঠিত হলো 'গুডনেইবারস বাংলাদেশ আইসিটি এডুকেশন প্রজেক্ট হস্তান্তর ও সমঝোতা স্মারক স্বাক্ষর' অনুষ্ঠান। রবিবার অনুষ্ঠিত এই অনুষ্ঠানে কোরিয়া আর্ন্তজাতিক সহযোগী সংস্থার (কোইকা) অর্থায়নে প্রযুক্তি ভিত্তিক শিক্ষা প্রকল্পের তিন বছর মেয়াদ শেষ হলেও গুডনেইবারস বাংলাদশ এবং কোইকা যৌথভাবে বাংলাদেশের ৮ টি প্রকল্প এলাকার যুবকদের প্রযুক্তিগত উন্নয়ন এবং শিশু অধিকার প্রচারাভিযান চলমান রাখতে আবারও আগ্রহ প্রকাশ করেছে। এর মাধ্যমে প্রতিষ্ঠান দুইটি স্থানীয় সেচ্ছাসেবী সংগঠন ও বিভিন্ন কো-অপারাটিভ সোসাইটি মাধ্যমে সকল কারিগরি সুবিধা প্রদানে আশ্বাস দিয়েছে।  সমঝোতা স্মারক স্বাক্ষর অনুষ্ঠান গুড নেইবারস বাংলাদেশ এর গুলশান কার্যালয়ে আয়োজন করা হয়। বক্তারা প্রকল্পের বর্তমান অবস্থান এর উল্লেখযোগ্য বিষয় তুলে ধরেন যা প্রকল্পের আওতায় এ পর্যন্ত ৬ হাজার ৪৮৮ জন শিক্ষার্থী ট্যাবের মাধ্যমে শিশু অধিকার বিষয় জ্ঞান অর্জন করেছে এবং ২ হাজার ২৭০ জন যুবক সফলতার সঙ্গে কম্পিউটার প্রশিক্ষণ সম্পন্ন করেছে। যাদের মধ্যে বর্তমানে ১১ জন প্রশিক্ষণার্থী বিভিন্ন পদমর্যাদায় চাকুরীরত আছেন।  অনুষ্ঠানে প্রধান অতিথি হিসেবে উপস্থিত ছিলেন কোইকা ডেপুটি কান্ট্রি ডিরেক্টর থে গিন কিম, বিশেষ অতিথি হিসেবে ছিলেন কোইকার কো-অর্ডিনেটর মিন শ জো, গুডনেইবারস বাংলাদেশের সভাপতি ও কান্ট্রি ডিরেক্টর মাঈনউদ্দিন মইনুল, আইসিটি এডুকেশন প্রজেক্টের ডিরেক্টর মিনহো কিম, গুলশান এফডিপির প্রকল্পের ব্যবস্থাপক কিলিয়ন কিশোর দাস, আইসিটি প্রকল্প ব্যবস্থাপক সবুর রাকসামসহ অন্যান্য কর্মীবৃন্দ। আরও পড়ুন:  কালীগঞ্জ উপজেলা মহিলা ভাইস চেয়ারম্যান শর্মিলা রোজারিও
 
অনুষ্ঠানে কোইকা ডেপুটি কান্ট্রি ডিরেক্টর থে গিন কিম বলেন, 'কোইকা-বাংলাদেশ সরকারী বিভিন্ন প্রকল্পে সহযোগিতার পাশাপাশি বাংলাদেশের সার্বিক উন্নয়নের জন্য এনজিও সেক্টরেও শিক্ষা, স্বাস্থ্য, আইসিটি, সুশাসনসহ আরও বিভিন্ন খাতে সহযোগিতা করে যাচ্ছে। আমি বাংলাদেশকে একটি উন্নত সম্ভাবনার দেশ হিসেবে দেখি এবং সকলের সহযোগিতায় এ দেশ সমৃদ্ধ হোক এ কামনা করি'। উন্নয়নের জন্য প্রযু্িক্ত শিক্ষার বিকল্প নাই বলে অনুষ্ঠানে উপস্থিত অন্যান্য বক্তারা উল্লেখ করেন। অনুষ্ঠানে আরও বক্তব্য রাখেন শিশু প্রতিনিধি ও বিভিন্ন মাধ্যমিক স্কুলের শিক্ষকবৃন্দ। ইত্তেফাক/জেডএইচডি



23866,39683
যে ছিল দৃষ্টির সীমানায়..
অন্যান্য
প্রকাশ : ২৫ মার্চ ২০১৯, ০০:০০
এদেশে শাহনাজ রহমতুল্লাহর গান অন্য সব শিল্পীর গানের ডিসেড়াগ্রাফী থেকে আলাদা হবে কারণ শাহনাজ রহমতুল্লাহ তার গানের ক্ষেত্রে কথা-সুরের ব্যাপারে কখনও কম্প্রোমাইজ করেননি। ওপার বাংলার মান্না দে আর আমাদের শাহনাজ রহমতুল্লাহযে দুজনার গান, গান বাছাইয়ের ক্ষেত্রে রুচিবোধ সমান এবং অধিকাংশ শিল্পী কেই বলতে শোনা যায়,সবার গান আনায়াসে তোলা গেলেও শাহনাজ আপার গান কণ্ঠে তোলা খুব কঠিন। সত্যিই তাই, এরকম মহীরুহ পৃথিবীতে দীর্ঘ বিরতি নিয়ে আসেন। শাহনাজ রহমতুল্লাহ এই মহাপ্রয়ানে শিল্পীর প্রতি গভীর শ্রদ্ধা জানাই বিনোদন প্রতিদিনের পক্ষ থেকে। শিল্পীর প্রতি শ্রদ্ধার্ঘ হিসেবে তার সঙ্গীত জীবনের খুব কাছের ৪ বরেণ্য শিল্পীর  স্মৃতিস্মারক প্রকাশ করা হলো—দেশের সঙ্গীতের একজন উজ্জ্বল তারাকে আমরা হারালাম। খুব কাছে থেকে দেখা এই মানুষটার চলে যাওয়ার সংবাদ ভীষণভাবে ব্যথিত করে। আমাদের তরুণ সময়ের কথাগুলো মনে পড়ছে খুব। আমাদের সেই সময়টায় অনেক পরিশ্রম করে গান তুলতে হতো। সেই জায়গা থেকে শাহনাজ রহমতউল্লাহ এক উদাহরণ। আমাদের সঙ্গীতাঙ্গণে এখনো যাদের গানের জনপ্রিয়তা রয়েছে তাদের একজন শাহনাজ রহমতউল্লাহ। জানি না, আর কত সেরা শিল্পীকে আমাদের হারাতে হবে। তিনি ওপারে ভালো থাকুক। আল্লাহ তার আত্মাকে শান্তিতে রাখুক।— রুনা লায়লাশাহনাজ আপা তার গানের অনুরণন দিয়ে তৈরি করে দিয়ে গেছেন হেলায় অবহেলায়। অথচ এগুলো তিনি জেনেশুনে সুনিপুণভাবে করেন নাই। তিনি গান গেয়েছেন অসম্ভব ভালবেসে এবং অতিরিক্ত অপেশাদার ভঙ্গিতে। গানের জগতে প্রথম-দ্বিতীয় হওয়ার ইঁদুর দৌঁড়ে কখনই সামিল হননি। নিজের এই বিশেষত্বকে তিনি কখনই সিরিয়াসলি নেননি।তারপরও যা গান গেয়েছেন একটা গানও মাটিতে পড়েনি। তা সারা দেশের গানপ্রিয় মানুষের হূদয়ে ঢুকে স্থায়ীভাবে বসতি গড়েছে। আমি তার কণ্ঠের চাইতেও এই আন্ডার ভয়েজের কারুকার্যময় দীর্ঘ নিঃশ্বাসের অন্ভক্ত। এজন্য যতবার আমি তাকে দেখেছি অটোমেটিক আমি কেঁদেছি। উনি তখন বলতেন এই মেয়ে, এই বোকা মেয়ে তুমি কাঁদো কেনো, তুমি আমার কাছে এসো!— কনকচাঁপাপ্রিয় মানুষগুলো হয়তো হঠাত্ করেই চলে যায়। শাহনাজ রহমতউল্লাহর চলে যাওয়াটাও তেমনটাই হলো। তার অসংখ্য গান আমার প্রিয়। শুধু আমার নয় এদেশের মানুষ তার গান এতটাই ভালোবাসে যে সারাজীবন এই মানুষটার গান বেঁচে থাকবে। একজন গুণী সঙ্গীতশিল্পীর পাশাপাশি ভালো একজন মানুষ ছিলেন তিনি। আর গানের প্রতি তার যেমন ভালোবাসা ছিল তা উল্লেখ করার মতো। বিশেষ করে তার কণ্ঠে দেশাত্মবোধক গানের জনপ্রিয়তা অনেক। গানের মধ্য দিয়ে এই মানুষটা দেশকে ভালোবাসার কথা বলতে পেরেছেন। একজন শিল্পীর কাছে এটি অনেক পাওয়া।— সাবিনা ইয়াসমিনবাংলাদেশের কিছু শিল্পী আছেন যাদের নাম বললে সারা পৃথিবীর মানুষ চিনবে। শাহনাজ রহমতউল্লাহ তাদের মধ্যে একজন। সঙ্গীত জগতে বাংলার অ্যাম্বাসেডর ছিলেন শাহনাজ রহমতউল্লাহ। আমরা যে স্বাধীনতার যুদ্ধটা করেছি শারীরিকভাবে, স্বাধীন দেশের নাগরিক হিসেবে দাবি করছি নিজেদের, সে দাবীর পেছনে আমরা মনে করি সঙ্গীত অঙ্গনের মানুষের ভূমিকা অত্যন্ত স্পষ্ট।শিল্পী তৃপ্তির জন্য কাজ করেন, খ্যাতির জন্য নয়। তবে এই অঙ্গনের মানুষদের কেউ শেষ পর্যন্ত মনে রাখে না, এই অঙ্গণে যারা বিরাজ করে জীবনের শেষ বেলায় পয়সার অভাবে কোনঠাসা বোধ করেন। সেই পরিস্থিতিতেই যেন আমরা এসে পৌঁছেছি। তারপরও বলবো, এমন কীর্তিমান শিল্পীদের যেন দেশের মানুষ মনে রাখেন।— গাজী মাজহারুল আনোয়ার জন্ম: ০২ জানুয়ারি, ১৯৫৩ — মৃত্যু: ২৩ মার্চ, ২০১৯ 



23867,39684
উল্লেখযোগ্য গান...
অন্যান্য
প্রকাশ : ২৫ মার্চ ২০১৯, ০০:০০
দীর্ঘ ৫০ বছর সঙ্গীত ক্যারিয়ারে অসংখ্য জনপ্রিয় গান রয়েছে। যার মধ্যে চলচ্চিত্র ও দেশাত্মবোধক গান উল্লেখযোগ্য। এমনকি বিবিসির বাংলা গান জরিপে সেরা ২০টি গানের মধ্যে রয়েছে শাহনাজ রহমতউল্লাহর ৪টি গান—— যে ছিলো দৃষ্টির সীমানায়— একবার যেতে দে না আমার ছোট্ট সোনার গাঁয়— একতারা তুই দেশের কথা বল রে আমায় বল— আমায় যদি প্রশ্ন করে— কে যেন সোনার কাঠি— মানিক সে তো মানিক নয়— যদি চোখের দৃষ্টি— সাগরের তীর থেকে— খোলা জানালা— পারি না ভুলে যেতে— ফুলের কানে ভ্রমর এসে— আমি তো আমার গল্প বলেছি— আরও কিছু দাও না— একটি কুসুম তুলে নিয়েছি— প্রথম বাংলাদেশ আমার শেষ বাংলাদেশ— এক নদী রক্ত পেরিয়ে— আমার দেশের মাটির গন্ধে 



23868,39685
‘জয় বাংলা, বাংলার জয়—গানটি গেয়েছিলাম মাত্র আধ ঘণ্টায়’
অন্যান্য
প্রকাশ : ২৫ মার্চ ২০১৯, ০০:০০
কিংবদন্তী সঙ্গীতশিল্পী শাহনাজ রহমতউল্লাহর অসংখ্য জনপ্রিয় গানগুলোর মধ্যে উল্লেখযোগ্য ‘জয় বাংলা, বাংলার জয়’। গানটির কথা লিখেছেন গাজী মাজহারুল আনোয়ার ও সুর করেছেন আনোয়ার পারভেজ। গানটির গল্প নিয়ে গতবছর গাজী মাজহারুল আনোয়া গণমাধ্যমে প্রকাশ করেন। তিনি বলেন,‘ফার্মগেটে আমার একটা স্টুডিও ছিল। নিয়মিত বসতাম সেখানে। ওখানে বসে গানও লিখতাম। একদিন বসে ভাবছিলাম নতুন কিছু লিখতে হবে। দেশের জন্য। বঙ্গবন্ধুর বলা জয় বাংলা শব্দটাই ছিল আমার গানের শুরুর শব্দ। এটা নিয়েই শুরু করলাম একদিন। সেই সময় স্টুডিওতে এলেন আনোয়ার পারভেজ। আসার পর ওকে বললাম, আমাদের একটা দায়িত্ব পালন করতে হবে। এটা শুনেই আমার সঙ্গে বসল ও। লেখা চলতে থাকল। হঠাত্ ওই স্টুডিওতে হাজির হলেন আলতাফ মাহমুদ। তাঁর উত্সাহে লেখার গতি বাড়ল। এটা বেশ বড় গান। লেখা শেষ হতেই আলতাফ ভাই ও আনোয়ার ভাই বললেন, এটা এখনই গাওয়ার ব্যবস্থা করতে হবে।ানটি তৈরি করে পরে পাঠানো হয় স্বাধীন বাংলা বেতার কেন্দ্রে। গানের কথা লিখেছেন গাজী মাজহারুল আনোয়ার, সুর করেছেন আনোয়ার পারভেজ। আর গানটিতে কণ্ঠ দিয়েছিলেন শাহনাজ রহমতউল্লাহসহ আরও কয়েকজন।  



23869,39686
শাহনাজ রহমতউল্লাহর বয়ানে গুরু মেহেদী হাসান
অন্যান্য
প্রকাশ : ২৫ মার্চ ২০১৯, ০০:০০
কলেজ অব মিউজিকে পড়ি তখন। সে সময় কলেজ অব মিউজিকের প্রিন্সিপাল ছিলেন বারীন মজুমদার। আমাদের বাপ্পা মজুমদারের বাবা। একবার কলেজ ফাংশন হবে খুব বড় করে। অনেকেই গান করবেন। আমাকে বারীন দা বললেন, শাহনাজ তুমি তো ভালো উর্দু পারো, আমাদের এশিয়ান ফেস্টিভ্যাল হবে অনেক শিল্পীরা আসবে তুমিও গাইবে। মেহেদী হাসান তো আমাদের সকলের গুরু মানুষ। তো আমার গান শুনে বললেন, তুমি খুব ভালো গান করো। তখন আমার গানে মুগ্ধ হয়ে একটি ডুয়েট গান গাইতে বললেন। গানটি ছিল ‘আপকো ভুল যায় হাম’। গানটি তিনি ম্যাডাম নুরজাহানের সাথে করেছিলেন মেহেদী সাব। আমি তার সাথে এই গানটি ডুয়েট গাইলাম। এরপর মেহেদী হাসান বললেন, ‘আমি বাংলাদেশে একজনকে আমার শিষ্যা বানাবো। সে হবে তুমি।’ সেই থেকেই আমি তার শিষ্যত্ব গ্রহন করি। 



23870,39687
তিনজনই আজ ওপারে...
অন্যান্য
প্রকাশ : ২৫ মার্চ ২০১৯, ০০:০০
বিনোদন রিপোর্ট  পরিবারে তিন সন্তান। আনোয়ার পারভেজ, শাহনাজ রহমতুল্লাহ ও জাফর ইকবাল। সঙ্গীতাঙ্গনে তিনজনই পরিচিত হলেও জাফর ইকবাল চিত্রনায়ক হিসেবেই বেশি জনপ্রিয়। চট্টগ্রাম বেতারে সুরকার হিসেবে সঙ্গীতজীবন শুরু করেন। বাংলাদেশের স্বাধীনতা যুদ্ধ চলাকালীন তিনি স্বাধীন বাংলা বেতার কেন্দ্র থেকে ‘জয? বাংলা বাংলার জয়’ গানের সুর করেন। এরপর দীর্ঘ ৪০ বছর তিনি দুই হাজারেরও বেশি গানে সুর দিয়েছেন। ২০০৬ সালে ১৭ জুন মারা যান তিনি। জাফর ইকবাল পরিবারের মেজ সন্তান। চিত্রনায়ক হিসেবে জনপ্রিয়তা পেলেও ক্যারিয়ার শুরু করেন সঙ্গতিশিল্পী হিসবে। গায়ক হওয়ার স্বপ্ন নিয়েই তিনি বেড়ে উঠেছিলেন। তার প্রথম প্লেব্যাক করা গান ছিল ‘পিচ ঢালা পথ’। ১৯৭৫ সালে ‘মাস্তান’ ছবির মধ্য দিয়ে নায়ক হিসেবে চিত্রনায়কের ক্যারিয়ার শুরু করেন। ১৯৯২ সালের ৮ জানুয়ারি মৃত্যুবরণ করেন তিনি।  



23871,39688
ছবি ও কথা
অন্যান্য
প্রকাশ : ২৫ মার্চ ২০১৯, ০০:০০
ওপরের ছবিটি ১৯৬০ সালের। ভাই জাফর ইকবালে সাথে গান করছেন শাহনাজ রহমতউল্লাহ০২০১৬ সালে চ্যানেল আই মিউজিক অ্যাওয়ার্ড মঞ্চে সৈয়দ আব্দুল হাদী ও শাহনাজ রহমতউল্লাহ০তরুণ সময়ের শাহনাজ রহমতউল্লাহ। বিটিভির একটি স্টুডিও গানের দৃশ্যে তিনি০০মানুষ চলে গেলেও ছবির মধ্য দিয়ে অসংখ্য দৃশ্যমান স্মৃতি রেখে যান। ওপরের ছবির মুখগুলো পরিচিত হলেও আজ ছবির দুজন মানুষ নেই। কয়েকবছর আগেই চলে গেছেন অভিনেত্রী দিতি। গতকাল চলে গেলেন দেশের কিংবদন্তি সঙ্গীতশিল্পী শাহনাজ রহমতউল্লাহ  



23872,39689
এই পৃথিবী হউক মানবের তরে
অন্যান্য
প্রকাশ : ২৫ মার্চ ২০১৯, ০০:০০
গরিব উপেনের দুই বিঘা জমির উপর শ্যেনদৃষ্টি পড়িয়াছিল মহারাজের। তাহার নূতন বাগানটি আরো সুন্দর করিয়া সাজাইতে চাহেন উপেনের শেষসম্বল জমিটুকু দিয়া। রবীন্দ্রনাথ ঠাকুর তাহার ‘দুই বিঘা জমি’ কবিতায় আঁকিয়াছেন পরাশক্তিধরদের লোভের এমন মানসভূমি। লেভ তলস্তয় তাহার ‘সাড়ে তিন হাত জমি’ গল্পে দেখাইয়াছেন, আদিগন্ত বিপুল ভূমি ক্রয় করিতে গিয়া পাখোম কীভাবে মারা গেল জমি দখলের অন্তিম মুহূর্তে। শেষাবধি কবরের জন্য তাহার প্রয়োজন হইল মাত্র সাড়ে তিন হাত জমি।এইসকল কথা এখন অবশ্য চর্বিতচর্বণ। পরাশক্তিদের নিকট ইহার কোনো মূল্য নাই। পরাশক্তিধররা যেন একটি রোবোটিক সিস্টেমের মধ্যে পরিচালিত হন। তাহাদের কোনো মানবিক বোধ নাই, সহমর্মিতা নাই, সমব্যথিতা নাই। তাহারা কেবল আগ্রাসন বোঝেন, লাভ আর লোভের বেসাতিতে ডুবিয়া থাকেন। অথচ মানবসভ্যতা বিকাশের নেপথ্যে ছিল জীবনকে সহজ-সুন্দর-স্বস্তিময় ও নির্মল করা। একবিংশ শতাব্দীতে আসিয়া বিজ্ঞান-প্রযুক্তির কল্যাণে বিশ্বব্যাপী উত্পাদন বাড়িতেছে, সম্পদ বাড়িতেছে, মাথাপিছু গড় আয়, অর্থনৈতিক প্রবৃদ্ধি বাড়িতেছে। সকল দেশেই কমবেশি বাড়িতেছে প্রাচুর্য ও ভোগবিলাস। কিন্তু এত প্রাচুর্যময় পৃথিবীতেও মানুষের মনে স্বস্তি নাই, শান্তি নাই, মুক্ত বাতাসে নিঃশ্বাস লইবার ফুরসত নাই। কাউন্সিল অন ফরেন রিলেশন্সের সর্বশেষ গবেষণা অনুযায়ী, বর্তমানে বিশ্বের প্রায় ২০টি রাষ্ট্রে সংঘর্ষ বা যুদ্ধ পরিস্থিতি বিদ্যমান রহিয়াছে। ইহার মধ্যে ১৬টি রাষ্ট্র সংকটময় অবস্থায়। আমরা দেখিয়াছি, ২০০১ সালে টুইন টাওয়ার ধ্বংসের পর নূতন নূতন অজুহাতে যুদ্ধ-মৃত্যু আর আগ্রাসন বিস্তৃত হইয়াছে বিশ্বজুড়িয়া। দেশে দেশে নিভৃতে ছড়াইয়া পড়িতেছে এক হিমশীতল ‘ভয়ের সংস্কৃতি’।ইহা ঠিক যে, বিশ্ব ইতিহাস কখনই একই ছন্দে চলে নাই। পরাশক্তির দ্বন্দ্বের বিস্তার ঘটিয়াছে নূতন নূতন জনপদের উপর প্রভাব সৃষ্টি করিয়া। বিশ্বের বর্তমান এই টান টান উত্তেজনার নেপথ্যেও রহিয়াছে আন্তঃসাম্রাজ্যবাদী দ্বন্দ্ব-সংঘাত। অথচ স্বস্তিদায়ক বিশ্বের স্বার্থে দ্বিতীয় বিশ্বযুদ্ধের পর গঠন করা হইয়াছিল জাতিসংঘ। কথা ছিল সেইখানে উন্নত-অনুন্নত, ধনী-গরিব—সকল রাষ্ট্রের প্রতিনিধিরাই নিজেদের কথা বলিতে পারিবে। কিন্তু নিরাপত্তা পরিষদ গঠন করিয়া নষ্ট করা হইয়াছে জাতিসংঘের মূলশক্তিকে। যাহার ফলে পরাশক্তিসম্পন্ন রাষ্ট্রসমূহ জাতিসংঘকে পাশ কাটাইয়া নিজেদের মনপছন্দ সিদ্ধান্ত লইতে দ্বিধা করে না। পরাশক্তিধরদের ইচ্ছাতেই চলে নূতন ভাঙাগড়া। এই ভাঙাগড়ায় কত জনপদ ধ্বংস হইল, কত মানুষ প্রাণ হারাইল, কত মানুষ ছিটকাইয়া পড়িল তাহার উন্নত জীবন হইতে, গায়ে গাঁথিল শরণার্থীর তকমা—পরাশক্তিদের তাহাতে কিছুই আসে যায় না।পরাশক্তিধররা যেন দানব হইয়া উঠিয়াছে। তাহাদের মনে রাখা উচিত—মানবের তরে মাটির পৃথিবী, দানবের তরে নয়। তাহারা অন্যের ঘরে নাক না গলাইয়া নিজেদের ঘরে মনোনিবেশ করুন, নিজেরা শান্তিতে থাকুন, অন্যদেরও স্বস্তিতে থাকিতে দিন। নচেত্ দেয়ালে পিঠ ঠেকিয়া যাওয়া বিপন্ন মানুষেরা রুখিয়া দাঁড়াইবেই, বাহির করিবেই নূতন পথ।   



23873,39690
সড়কে বিশৃঙ্খলা কি চলিতেই থাকিবে?
অন্যান্য
প্রকাশ : ২৫ মার্চ ২০১৯, ০০:০০
দুই শিক্ষার্থীকে একটি বাস চাপা দিয়া হত্যা করিবার পর, ২০১৮ সালে নিরাপদ সড়ক আন্দোলন শুরু করে বিদ্যালয়-মহাবিদ্যালয়ের শিক্ষার্থীরা। সেই আন্দোলন নাকি প্রশাসনের কর্তাব্যক্তিদের চক্ষু খুলিয়া দিয়াছিল। কিন্তু সেই চক্ষু মুদিত হইতে বেশি সময় লাগে নাই। সকল কিছুই চলিতেছে পূর্বের ন্যায়। দেশে আজও প্রতিদিন গড়ে প্রায় ২০ জন নিহত হইতেছে সড়ক দুর্ঘটনায়। ১৯ মার্চ রাজধানীর যমুনা ফিউচার পার্কের সামনে বিশ্ববিদ্যালয় শিক্ষার্থী আবরারকে বাসচাপা দিবার পূর্বে এক তরুণীকেও বাসচাপা দিয়েছিলেন সুপ্রভাত পরিবহনের চালক সিরাজুল ইসলাম। ওই তরুণীকে চাপা দিয়া পালাইয়া আসেন ওই চালক। আবরারকে হত্যা করিয়াও পালাইবার চেষ্টা করিয়া ব্যর্থ হন বেপরোয়া ওই চালক। এইদিকে বাংলাদেশের ওয়ার্কার্স পার্টির সভাপতি ও সাবেক মন্ত্রী রাশেদ খান মেননের প্রাইভেটকারে ধাক্কা দেওয়া বাসের কাগজপত্র ঠিক থাকিলেও চালকের ড্রাইভিং লাইসেন্স ছিল না। উভয়ক্ষেত্রেই মামলার বোঝা লইয়া সর্বপ্রকার নিয়মনীতির তোয়াক্কা না করিয়া বাসদুইটি রাস্তায় চলাচল করিতেছিল বলিয়া জানা যায়।চালকরা যদি এইরূপ দায়িত্বজ্ঞানহীন ও বেপরোয়া হয়, তবে দুর্ঘটনা কমিবে না। অন্যদিকে আইনের শাসনের অভাবে একজনকে আহত করিয়া, আরেকজনকে নিহত করিতে সময় লাগিবে না। সবচাইতে বড় বিষয় হইল পরিস্থিতির বিশেষ উন্নতি নাই, সবকিছুই যেন গা-সওয়া হইয়া গিয়াছে। একেকটি দুর্ঘটনা ঘটে, যদি কোনো আন্দোলন হয়, কর্তাব্যক্তি ও পুলিশের তত্পরতা বৃদ্ধি পায়, প্রচুর মামলা হয়, কিন্তু একসময় সকলই স্তিমিত হইয়া যায়। আর যদি আন্দোলন প্রতিবাদ না হয়, তবে সবই পূর্বেকার ন্যায় চলিতে থাকে। গত বছরের আন্দোলনের উদ্দিষ্ট ছিল যেই বাস-কোম্পানি, সেই জাবালে নূরের বাস ঠিকই রাস্তায় চলাচল করে। সুপ্রভাত পরিবহনও চলাচল করিবে, তাহাদের মেয়াদোত্তীর্ণ জরাজীর্ণ বাসটিও চলিবে। রাজধানী ঢাকায় দালান-কোঠা-রাস্তা-ঘাট উন্নত ও সুদৃশ্য হইতেছে, কিন্তু সেই রাস্তায় যেই জরাজীর্ণ বাস চলে, তাহার রূপ বড়ই প্রকট। বহু মানুষের শহরে এক চরম বিশৃঙ্খলার সহিত চলাচল করিতেছে যানবাহন ও মানুষ।প্রশ্ন হইল, এই পরিস্থিতির উন্নতি হইবে কী প্রকারে? যেহেতু সড়ক ব্যবস্থাপনায় কোনো উন্নতি হইতেছে না, মানুষজনকে সড়কের তুলনায় অন্যান্য পথে চলাচলের ব্যবস্থা করিয়া দিতে হইবে। শহর ও দেশজুড়িয়া অধিক রেলপথের ব্যবস্থা করিতে হইবে। প্রতিটি মহাসড়কে আইন-শৃঙ্খলা রক্ষাকারী বাহিনীকে স্পিডগান ও চালক লাইসেন্স পরীক্ষার যন্ত্র দিতে হইবে। এক-দুই কিলোমিটার পরপর বিশেষ ক্যামেরা স্থাপন করিতে হইবে যাহাতে ক্যামেরার তথ্য বিশ্লেষণ করিয়া আইনি ব্যবস্থা লওয়া যায়। রাস্তার বাঁকগুলি সোজা করিতে হইবে। সকল মহাসড়ককেই ন্যূনতম চার লেনে উন্নীত করিতে হইবে, ডিভাইডারসহ। সিরাজগঞ্জ-বনপাড়া মহাসড়কে যেমন ধীরগতির ও ক্ষুদ্র যানবাহনের জন্য পৃথক লেন রহিয়াছে, তেমনি সকল মহাসড়কেই এই ব্যবস্থা রাখিতে হইবে। ড্রাইভিং লাইসেন্স প্রদানের ক্ষেত্রে যাবতীয় দুর্নীতি বন্ধ করিতে হইবে। মেয়াদোত্তীর্ণ ও ফিটনেসবিহীন যানবাহন রাস্তা হইতে উঠাইয়া লইতে হইবে। কিছুকাল পর হঠাত্ হঠাত্ অভিযান চালাইয়া এই কাজটি সম্পন্ন করিলে হইবে না। ইহার সার্বক্ষণিক তদারকি পদ্ধতি দাঁড় করাইতে হইবে। তবে সমস্যা হইল পরিবহন সমিতি শক্তিশালী হওয়ায় অভিযুক্ত ড্রাইভারদের শাস্তি প্রদানও অনেক সময় কঠিন হইয়া যায়। 



23874,39691
ইতিহাসের সত্য ও গণহত্যা দিবস
অন্যান্য
প্রকাশ : ২৫ মার্চ ২০১৯, ০০:০০
প্রকৃতপক্ষে ১৯৭১-এর ১লা মার্চ থেকেই অসহযোগ আন্দোলন শুরু হয়। সাতই মার্চ জাতির জনক তাঁর জীবনের শ্রেষ্ঠ বক্তৃতার মধ্য দিয়ে- যে বক্তৃতা আজ বিশ্বের অন্যতম শ্রেষ্ঠ বক্তৃতা- একটি নিরস্ত্র জাতিকে সশস্ত্র জাতিতে রূপান্তরিত করেন। বক্তৃতায় তিনি আমাদের মুক্তিযুদ্ধের যে নির্দেশনা দিয়েছিলেন, একাত্তরের দিনগুলিতে আমরা অক্ষরে অক্ষরে সেসব নির্দেশ পালন করেছি। এই বক্তৃতার মধ্য দিয়ে তিনি একটি জাতিরাষ্ট্র প্রতিষ্ঠা করেছিলেন। বাঙালি জাতিকে এক মোহনায় দাঁড় করিয়েছিলেন।মধ্য মার্চে ইয়াহিয়া খানের সঙ্গে যখন বঙ্গবন্ধুর সংলাপ চলে, তখন প্রতিদিনই আমাদের চারজনকে- যারা আমরা পরে মুক্তিযুদ্ধের কালপর্বে মুজিব বাহিনীর অধিনায়কের দায়িত্ব পালন করেছি- মণি ভাই, সিরাজ ভাই, রাজ্জাক ভাই এবং আমাকে ব্রিফ করতেন যে কী হয়েছে, কী ঘটছে এবং কী হতে চলেছে। তিনি কখনোই মনে করেননি যে সামরিক শাসক ইয়াহিয়া খান ক্ষমতা হস্তান্তর করবেন। তিনি বলেছিলেন, ‘ইয়াহিয়া খানের সময় দরকার, আমারও সময় দরকার। তোমরা প্রস্তুতি নাও। আমি আক্রান্ত হবো; কিন্তু আক্রমণকারী হবো না। যখনই ওরা আক্রমণ করবে এবং আমরা আক্রান্ত হবো, তখনই পৃথিবীর মানুষ বুঝবে স্বাধীনতা ঘোষণা করা ছাড়া আমার আর কোনো বিকল্প ছিল না।’ তেইশে মার্চ ছিল পাকিস্তান দিবস। সেদিন পাকিস্তানের পতাকা কোথাও ওড়েনি। শুধু ক্যান্টনমেন্ট ছাড়া। আসগর খান তার বইতে লিখেছেন, ‘পূর্ব পাকিস্তান সফরে গিয়ে আমি অবাক হয়েছি। কারণ, পাকিস্তানের চিহ্ন আমি পূর্ব পাকিস্তানের কোথাও দেখিনি। শুধু ক্যান্টনমেন্ট ছাড়া।’ ইয়াহিয়া খানের সঙ্গে আলোচনা শুরুর আগে বঙ্গবন্ধুর সঙ্গে বৈঠকে আসগর খান জিজ্ঞাসা করেছিলেন, ‘এরপর কী হতে পারে?’ বঙ্গবন্ধু উত্তর দিয়েছিলেন, ‘ইয়াহিয়া খান আসবে। তার সঙ্গে অর্থনীতিবিদ আসবে। প্ল্যানিং কমিশনের ডেপুটি চেয়ারম্যান এম এম আহমেদ আসবে। তার সঙ্গে বিচারপতি কর্নেলিয়াস আসবে। আরো কিছু লোক আসবে এবং এসে আমার সঙ্গে আলোচনা করবে; কিন্তু এ আলোচনা ফলপ্রসূ হবে না। একদিন সে বাঙালি জাতির উপর আক্রমণ করবে এবং সেদিনই পাকিস্তানের সমাধি রচিত হবে।’ তেইশে মার্চ আমরা ঘরে ঘরে স্বাধীন বাংলাদেশের পতাকা উড়িয়েছি।’৭১-এর পঁচিশে মার্চ দিনটি ছিল বৃহস্পতিবার। মনে পড়ে, বাইশে মার্চ বঙ্গবন্ধুর বাসভবনে প্রাক্তন বাঙালি সৈনিকদের সঙ্গে বৈঠকে কর্নেল ওসমানী বঙ্গবন্ধুকে জিজ্ঞাসা করেন, ‘ডু ইউ থিংক দ্যাট টুমরো উইল বি এ ক্রুসিয়াল ডে?’ বঙ্গবন্ধু জবাবে বলেন, ‘নো, আই থিংক, ইট উইল বি টুয়েন্টি ফিফথ্।’ তখন ওসমানী সাহেব পুনরায় তীক্ষ স্বরে তাঁর কাছে প্রশ্ন রাখেন, ‘কাল তো তেইশে মার্চ। পাকিস্তান দিবস। সে উপলক্ষে ওরা কি কিছু করতে চাইবে না?’ বঙ্গবন্ধু বলেন, ‘ওরা যেকোনো মুহূর্তে যেকোনো কিছু করতে পারে। তার জন্য কোনো দিবসের প্রয়োজন হয় না।’ কী নিখুঁত হিসাব বঙ্গবন্ধুর! হিসাব করেই তিনি বলেছিলেন পঁচিশে মার্চেই পাকিস্তানিরা ক্র্যাকডাউন করবে।সেই পঁচিশে মার্চের কথা মনে পড়ে। অসহযোগ আন্দোলন চলাকালে শিল্পপতি শ্রদ্ধেয় জহিরুল ইসলামের কাছ থেকে আমরা একটা গাড়ি চেয়ে নিয়েছিলাম। এই গাড়ির পেছনে আমাদের ব্যাগ থাকতো। কারণ, আমরা তৈরি থাকতাম, কোন সময় কী ঘটে। বঙ্গবন্ধু সবসময় বলেছেন, ‘প্রস্তুত থেকো।’ যুদ্ধ শুরু হলে কলকাতা গেলে আমরা কোথায় থাকবো? ফেব্রুয়ারির ১৮ তারিখ বঙ্গবন্ধু আমাদের ঠিকানা মুখস্থ করিয়েছেন। সানি ভিলা, ২১ নম্বর রাজেন্দ্র রোড, নর্দার্ন পার্ক, ভবানীপুর, কলকাতা। পঁচিশে মার্চ বহু লোক বঙ্গবন্ধুর বাসভবনে এসেছেন। অনেকেই অনুরোধ করে বলেছেন, ‘বঙ্গবন্ধু, ৩২ নম্বরের বাসভবন ত্যাগ করেন।’ বঙ্গবন্ধু বলেছেন, ‘ওরা যদি আমাকে না পায়, ঢাকা শহরকে ওরা তছনছ করবে। লক্ষ লক্ষ লোককে ওরা হত্যা করবে। আমি তো সংখ্যাগরিষ্ঠ দলের নেতা। জনগণের নির্বাচিত প্রতিনিধি। আমি এভাবে অন্য জায়গায় গিয়ে আশ্রয় নিতে পারি না। আমি আমার বাড়িতেই থাকবো। কারণ, আমি আমার জীবন বাংলার মানুষের জন্য উত্সর্গ করেছি। জীবন এবং মৃত্যু একসাথে। আমি আমার লক্ষ্যে পৌঁছার জন্য মৃত্যুকে বারবার আলিঙ্গন জানিয়েছি। এবারও আমি এখানেই থাকবো। আমার দেশ যে স্বাধীন হবে এতে কোনো সন্দেহ নাই।’বঙ্গবন্ধু সকলের শুভ কামনা করে বিদায় জানিয়ে বলেছেন, ‘তোমরা যাও, আমার যা করার আমি করেছি।’ আমার মনে আছে ২৫ মার্চ তিনি বলেছিলেন, ‘সত্যিই আমার জীবন সার্থক। আমি যা চেয়েছিলাম আজ তাই হতে চলেছে। এই তো প্রথম বাঙালিরা বাংলার ভাগ্যনিয়ন্তা হতে পেরেছে। আজ আমার কথা মতো, আমার নির্দেশিত পথে বাংলাদেশ পরিচালিত হচ্ছে। আজ আমি যা বলি মানুষ তা পালন করে। আমার অসহযোগ আন্দোলন সার্থক ও সফল হয়েছে।’ আমরা যখন বঙ্গবন্ধুকে বলেছিলাম, ওরা তো আপনাকে গ্রেফতার করবে। আপনাকে হত্যাও করতে পারে। উত্তর দিয়েছিলেন, ‘আমাকে গ্রেফতার করে, হত্যা করে ওদের লাভ হবে না। ওরা আগেও আমাকে গ্রেফতার করেছিল। ওদের লাভ হয় নাই। এবারও আমাকে গ্রেফতার করুক, হত্যা করুক ওদের লাভ হবে না। আমার বাংলাদেশ স্বাধীন হবেই। আমার মৃত্যুর পরে কেউ যদি আমার মৃতদেহ দেখে, দেখবে আমার মুখে হাসি। আমার জীবন সার্থক। কারণ, বাংলাদেশ আজ স্বাধীন হতে চলেছে।’আমি এবং মণি ভাই সবশেষে রাত ১১টায় বঙ্গবন্ধুর কাছ থেকে বিদায় নিয়েছিলাম। তিনি আমাদের দুজনের মাথায় হাত দিয়ে আশীর্বাদ করেছিলেন। কোথায় গেলে অর্থ ও সাহায্য পাবো সে-সব কথা বলে আমাদের কপালে চুমু দিয়ে সে রাতে বিদায় দিয়েছিলেন। বঙ্গবন্ধুর কাছ থেকে বিদায় নিয়ে যখন যাচ্ছি, তখন রাস্তায় রাস্তায় ব্যারিকেড। সেগুনবাগিচার একটি প্রেসে মণি ভাই লিফলেট ছাপতে দিয়েছিলেন। সেগুনবাগিচা গেলাম। আমরা পায়ে হেঁটে মণি ভাইয়ের বাসায় গেলাম। এরপর রাত ১২টা ১ মিনিটে অপারেশন সার্চলাইটের মাধ্যমে শুরু হয় ইতিহাসের নৃশংসতম গণহত্যা। পঁচিশে মার্চ রাতে ঢাকা নগরীর নিরীহ-নিরস্ত্র মানুষের ওপর বর্বর পাকবাহিনী ট্যাংক ও ভারী অস্ত্রসহ ঝাঁপিয়ে পড়ে। শুরু হয় বাঙালি নিধনে গণহত্যা। লক্ষাধিক লোককে এক রাতেই হত্যা করেছে পাকবাহিনী। ২৬ মার্চ জাতির উদ্দেশে দেওয়া ভাষণে ইয়াহিয়া খান বলেন, শেখ মুজিবকে গ্রেফতার করা হয়েছে। ‘মুজিব ইজ এ ট্রেইটর। দিস টাইম হি উইল নট গো আনপানিশড।’ বক্তৃতায় তিনি আওয়ামী লীগকে নিষিদ্ধ ঘোষণা করে বলেন, ‘আওয়ামী লীগকে আরো আগেই আমার নিষিদ্ধ ঘোষণা করা উচিত ছিল। এদের নেতাদের আগেই আমার গ্রেফতার করা উচিত ছিল।’পরদিন ২৭ মার্চে যখন দু’ঘণ্টার জন্য কারফিউ প্রত্যাহূত হলো তখন আমরা ঢাকা থেকে কেরানিগঞ্জে আওয়ামী লীগ নেতা বোরহানউদ্দিন গগনের- যিনি পরে সংসদ সদস্য নির্বাচিত হয়েছিলেন- বাড়িতে আশ্রয় নেই। কেরানিগঞ্জে দু’রাত থাকার পর ২৯ মার্চ আমি, মণি ভাই, জাতীয় নেতা ক্যাপ্টেন মনসুর আলী, কামারুজ্জামান সাহেব এবং আমাদের বন্ধু ’৭০-এ নির্বাচিত প্রাদেশিক পরিষদ সদস্য ডা. আবু হেনাসহ- যিনি অসহযোগ আন্দোলনের সময় যে পথে কলকাতা গিয়েছিলেন এবং এসেছিলেন, সেই পথে- আমরা প্রথমে দোহার-নবাবগঞ্জ, পরে মানিকগঞ্জ, সিরাজগঞ্জ, সারিয়াকান্দি, বগুড়া হয়ে বালুরঘাট দিয়ে ভারতে প্রবেশ করে ৪ এপ্রিল, সেই ‘সানি ভিলা’য় আশ্রয় গ্রহণ করি। মার্চের ২৫ থেকে ডিসেম্বরের ১৬ তারিখ পর্যন্ত কালপর্বে পাকিস্তান সেনাবাহিনী বাঙালি নিধনে ৯ মাসব্যাপী বর্বর গণহত্যা পরিচালনা করে।‘অপারেশন সার্চলাইট’-এর নীলনকশায় ঢাকার ৪টি স্থান পাকিস্তান সেনাবাহিনীর মূল লক্ষ্য ছিল। এর মধ্যে বঙ্গবন্ধুর বাসভবন, ঢাকা বিশ্ববিদ্যালয় ক্যাম্পাস, রাজারবাগ পুলিশ লাইন এবং তত্কালীন পিলখানা ইপিআর (বর্তমান বিজিবি)। ঢাকা বিশ্ববিদ্যালয়ে আমার শ্রদ্ধেয় শিক্ষকবৃন্দসহ ইকবাল হলের (বর্তমানে শহীদ সার্জেন্ট জহুরুল হক হল) ছাত্রলীগ নেতা চিশতী হেলালুর রহমান ও বর্তমান ক্যাবিনেট সেক্রেটারির ভাই জাফর আহমদকে হত্যা করে। এছাড়াও জগন্নাথ হলের অনেক ছাত্রকে হত্যা করা হয়। ঢাকার ৪টি স্থান ছাড়াও রাজশাহী, যশোর, খুলনা, রংপুর, সৈয়দপুর, কুমিল্লা, সিলেট ও চট্টগ্রাম ছিল ‘অপারেশন সার্চলাইট’-এর আওতাভুক্ত এলাকা। ’৭১-এর গণহত্যা বিশ্বের ইতিহাসে বিরল। ‘গিনেস বুক অব ওয়ার্ল্ড রেকর্ডস’-এ বাংলাদেশের হত্যাযজ্ঞকে বিশ শতকের পাঁচটি ভয়ঙ্কর গণহত্যার অন্যতম বলে উল্লেখ করা হয়েছে। আন্তর্জাতিক মহলের মতে ’৭১-এ পাকিস্তান সেনাবাহিনী ‘তিন মিলিয়ন’ বা ত্রিশ লাখ বাঙালিকে হত্যা করেছে। এই সংখ্যার সমর্থন রয়েছে Encyclopedia Americana এবং National Geographic Magazine-এ। এসব রিপোর্টে লেখা আছে, বাংলাদেশের মাটিতে পাকিস্তান বাহিনীর নিষ্ঠুরতা ছিল দ্বিতীয় বিশ্বযুদ্ধে পোল্যান্ডে নাজী বাহিনীর বর্বরতার চাইতেও ভয়াবহ।আমি অকপটে স্বীকার করি, পঁচিশে মার্চ ‘গণহত্যা দিবস’ রাষ্ট্রীয় মর্যাদায় পালনের সিদ্ধান্ত আরো আগেই নেওয়া উচিত ছিল। বহুবিধ কারণে এটি সম্ভবপর হয়ে ওঠেনি। ’৭১-এর গণহত্যাকে ভিন্নখাতে চালিত করার জন্য দেশ-বিদেশের অনেকেই অপকর্ম করে থাকে। দুঃখজনক হলেও একথা সত্য যে, এজন্য আমাদের দেশের কতিপয় রাজনৈতিক নেতা দায়ী। বিশেষ করে বিএনপির নেতৃবৃন্দ। যেদিন বিএনপি নেত্রী প্রশ্ন উত্থাপন করে বলেছিলেন, ৩০ লক্ষ শহীদের সংখ্যা নিয়ে তার প্রশ্ন আছে, সেদিন থেকে অনেকেই শহীদের সংখ্যা নিয়ে বিভ্রান্তিকর লেখাপত্র প্রকাশের সাহস পেয়েছে।বিএনপি নেত্রী বেগম খালেদা জিয়া বা তার দোসররা স্বাধীন বাংলাদেশে ’৭১-এর গণহত্যার সংখ্যা নিয়ে প্রশ্ন তুলে তা দীর্ঘকাল ধরে বিতর্কিত ও বিকৃত করে অস্বীকার করবার চেষ্টা করেছে। মহান মুক্তিযুদ্ধের ইতিহাস বিকৃতির নিরন্তর প্রয়াস চালিয়ে বিএনপি নামক দলটি যে রাজনৈতিক পাপ করেছে, তাতে করে দলটির অস্তিত্ব আজ বিলুপ্তির দ্বারপ্রান্তে পৌঁছে গেছে। আর এর বিপরীতে আওয়ামী লীগ জেল-জুলুম-হুলিয়ার মুখেও অবিচল থেকে ইতিহাসের সত্যকে ঊর্ধ্বে তুলে ধরে রেখেছে বলেই আজ প্রধানমন্ত্রী বঙ্গবন্ধু কন্যা শেখ হাসিনার নেতৃত্বে দেশে গণহত্যায় লিপ্ত যুদ্ধাপরাধীদের বিচারিক প্রক্রিয়া অব্যাহত আছে এবং যথাযোগ্য মর্যাদায় শহীদদের প্রতি বিনম্র শ্রদ্ধা জ্ঞাপন করে রাষ্ট্রীয়ভাবে পঁচিশে মার্চ ‘গণহত্যা দিবস’ হিসেবে পালিত হচ্ছে।n লেখক: আওয়ামী লীগ নেতা, সংসদ সদস্য, সভাপতি, বাণিজ্য মন্ত্রণালয় সম্পর্কিত সংসদীয় স্থায়ী কমিটি



23875,39692
লিফট দুর্ঘটনা ও নিয়মিত সার্ভিসিংয়ের গুরুত্ব
অন্যান্য
প্রকাশ : ২৫ মার্চ ২০১৯, ০০:০০
গাজী নাসিমুর রেজাঅতি সমপ্রতি লিফট দুর্ঘটনায় ১২ জন গুরুতর আহত এবং একজন শিশুর মর্মান্তিক মৃত্যুর সংবাদ প্রকাশিত হয়েছে। এই ধরনের ঘটনা অত্যন্ত বেদনাদায়ক। আধুনিক প্রযুক্তির এই যুগে ঢাকাস্থ জজ কোর্টের মতো জায়গায় কেন লিফট ছিঁড়ে পড়বে? আবার ঢাকাস্থ শান্তিনগরে আধুনিক বহুতল ভবনে লিফটের দরজার ত্রুটির কারণে এক শিশুর মর্মান্তিক মৃত্যু হয়েছে। এর জবাবদিহিতা কে করবেন? এই ধরনের ক্রটিজনিত দুর্ঘটনা কোনো নিছক দুর্ঘটনা নয়। এটা হলো দায়িত্বহীনতা। কারণ গাড়ি হলো ‘হরিজেন্টাল ট্রান্সপোর্ট’, আর লিফট হলো ‘ভার্টিকেল ট্রান্সপোর্ট’। কিন্তু কারিগরি প্রযুক্তির দিক দিয়ে ভার্টিকেল  ট্রান্সপোর্ট সম্পূর্ণরূপে পৃথক ধরনের প্রযুক্তি। যেমন- যানবাহনের কোনো কিছু অকেজো হলে অর্থাত্ ব্রেক ফেইল করলে নির্ঘাত দুর্ঘটনা ঘটবে। কিন্তু লিফট কারিগরিতে কোনো যন্ত্রাংশ অকার্যকর হলে তাত্ক্ষণিকভাবে লিফট থেমে যাবে। অর্থাত্ কোনো দুর্ঘটনা ঘটার আশঙ্কা নেই।প্রকৃতপক্ষে লিফট প্রযুক্তি হচ্ছে ফেইল সেফ (Fail Safe Technology) প্রযুক্তি নির্ভর। তারপরও কেন দুর্ঘটনা ঘটছে? আন্তর্জাতিক মানদণ্ড অনুযায়ী যে কোনো লিফটের ন্যূনতম পক্ষে ৬ (ছয়)টি নিরাপত্তামূলক (Safety Device) যন্ত্র থাকা বাধ্যতামূলক। এসব নিরাপত্তামূলক যন্ত্র ছাড়াও লিফট চলাচলে কোনো প্রতিবন্ধকতা হয় না বিধায় ব্যবহারকারী, স্বত্বাধিকারী, রক্ষণাবেক্ষণ কোম্পানিসমূহ নিরাপত্তামূলক যন্ত্রাংশসমূহের কার্যকারিতা নিয়মিত পরীক্ষা-নিরীক্ষা করেন না। এমনকি দুঃখজনক হলেও সত্যি যে, ভবনসমূহের মালিক, ছোট ছোট ডেভেলপার নির্মাণ খরচ হ্রাস করার জন্য সেফটি যন্ত্রাংশ বাদ দেন। অথবা নিম্নমানের অকার্যকর যন্ত্রাংশ স্থাপন করে থাকেন। সাম্প্রতিককালে গড়ে উঠা একশ্রেণির লিফট রক্ষণাবেক্ষণ কোম্পানিসমূহের কাজের ব্যাপারে পর্যাপ্ত জ্ঞান নেই। তারা অত্যন্ত নিম্নদরে মাসিক/বাত্সরিক চুক্তি দরে লিফট রক্ষণাবেক্ষণ করে থাকেন। ফলে পর্যায়ক্রমে লিফটের গুণগত মান বহুলাংশে হ্রাস পেতে থাকে যা দুর্ঘটনার অন্যতম কারণ। এজন্য লিফটসমূহ দায়িত্বশীল নামী-দামি প্রতিষ্ঠান দ্বারা রক্ষণাবেক্ষণ করা প্রয়োজন।প্রসঙ্গক্রমে উল্লেখ্য যে, অতি সম্প্রতি জজ কোর্টে লিফটের রোপ ছিঁড়ে/স্লিপ করে দুর্ঘটনায় ১২ (বার) জন আহত হয়েছেন। এক্ষেত্রে লিফটের নিরাপত্তামূলক কার্যকর যন্ত্রাংশ যেমন, স্পিড গভর্নর, সেফটি গিয়ার, আপার ও লোয়ার ফাইনাল লিমিট, বাফার প্রভৃতি যন্ত্রাংশের যে কোনো একটি কার্যকর থাকলে দুর্ঘটনা ঘটার সম্ভাবনা থাকতো না। কিন্তু লিফট পিটে থাকা ‘বাফার’ যা শক অবজারভারের মত কাজ করে থাকে তার যে কোনো একটি কার্যকর থাকলে তাত্ক্ষণিকভাবে মটর ব্রেক কার্যকর হয়ে লিফট থেমে যেত। লিফট ছিঁড়ে দুর্ঘটনা বর্তমান বিশ্বে নেই বললেই চলে। লিফটের দুর্ঘটনা প্রায় ৯৫-৯৮% হয় লিফটের দরজার ক্রটিজনিত কারণে। দরজার সেফটি ডিভাইসসমূহ অর্থাত্ ‘ফুল হাইট ডোর সেন্সর’ (Full  Height Door Sensor) এবং ‘ডোর কন্টাক্ট’ (Door contact) যন্ত্রাংশসমূহ কার্যকর না থাকলে, দরজা খোলা অবস্থায় লিফট কেবিন চলাচল করতে পারে। যার কারণে অধিকাংশ দুর্ঘটনা ঘটে থাকে। এমনটি শান্তিনগরে বহুতল ভবনে ঘটেছিল বলে প্রতীয়মান হয়। অনেক সময় বলা হয়ে থাকে, অধিক যাত্রী উঠার জন্য লিফট পড়ে গেছে। যা সম্পূর্ণরূপে একটি ভ্রান্ত ধারণা। লিফটের ওয়েট সেন্সর কার্যকর থাকলে অধিক যাত্রী ওঠার সুযোগ নেই। কারণ পূর্ব নির্ধারিত ওজনের অতিরিক্ত হলে লিফটের দরজা বন্ধ হবে না অর্থাত্ লিফট চলাচল করবে না।  লিফটের বিষয়ে পেশাজীবীরা (১) গুণগত মান ৩৫% (২) স্থাপন ৪৫%  ও (৩) বিক্রয়োত্তর সেবা ১৫% বিবেচনা করে থাকেন। এক্ষেত্রে গুণগত মান  অবশ্যই গুরুত্বপূর্ণ। কিন্তু সাধারণ জনগণের পক্ষে গুণগত মান নির্ধারণ করা খুবই কষ্টকর। এক্ষেত্রে তারা সাধারণত ব্র্র্যান্ড নাম, প্রস্তুতকারী প্রতিষ্ঠান, মূল্যের উপর বেশি নির্ভর করে থাকেন। আমরা জানি, স্থানীয় এজেন্ট/স্থাপনকারী প্রতিষ্ঠান কর্তৃক লিফটের যন্ত্রাংশ আমদানি করা হয়। পরবর্তীতে স্থানীয় কোম্পানি/প্রতিষ্ঠান দ্বারা যন্ত্রাংশসমূহ পর্যায়ক্রমে সংযোজন করে স্থাপন করতে হয়। এক্ষেত্রে সামান্য ভুল-ক্রটি হলে, এমনকি গাইড রেল (Guide Rail) ৪ ডিগ্রি এর বেশি পার্থক্য হলে অথবা অন্য কোনো ক্রটির জন্য স্থাপিত লিফটটি যথাযথভাবে কাজ করবে না। যার জন্য লিফট স্থাপনকারী প্রতিষ্ঠানের ভূমিকা অত্যন্ত গুরুত্বপূর্ণ। স্থাপনকারী প্রতিষ্ঠানের দক্ষতা, জনবল, যন্ত্রপাতি, দায়িত্ব, কর্তব্য, সুনাম প্রভৃতি বিবেচনায় নিতে হবে। অন্যদিকে অনেক স্থানীয় প্রতিষ্ঠান বিশ্বের নামী-দামি বিখ্যাত ব্র্যান্ডের স্থানীয় এজেন্ট। কিন্তু তারা দক্ষ জনবলের অভাব, খুচরা যন্ত্রাংশের মজুত না থাকা এবং উচ্চমূল্য থাকার কারণে যথাযথ বিক্রয়োত্তর সেবা প্রদান করতে পারে না। ফলে ব্যবহারকারী নানা প্রকার অসুবিধা ভোগ করে থাকেন। বর্তমানে অনেক ভবনে দামি ব্র্যান্ডের লিফট বিক্রয়োত্তর সেবা না পাওয়ায় স্থানীয় বাজারে সহজলভ্য, সহজ কারিগরি সম্পন্ন (Friendly Technology) লিফট দ্বারা প্রতিস্থাপন করতে বাধ্য হচ্ছেন। সর্বোপরি ক্রয়ক্ষমতা, রক্ষণাবেক্ষণ ব্যয়, স্থানীয় বাজারের সহজলভ্য যন্ত্রাংশ, দেশে কারিগরি জ্ঞানসম্পন্ন জনবল, স্থানীয় স্থাপনকারী প্রতিষ্ঠানের গুণগত মান ও বিশ্বস্ততা, পে ব্যাক (Pay Back) প্রভৃতি বিবেচনা করা প্রয়োজন।লিফটের সার্ভিসিং বা রক্ষণাবেক্ষণ অত্যন্ত গুরুত্বপূর্ণ। আন্তর্জাতিক নিয়ম অনুযায়ী দৈনিক, মাসিক, অর্ধবার্ষিক এবং বার্ষিক ভিত্তিতে যন্ত্রপাতি পরীক্ষা-নিরীক্ষা করা প্রয়োজন। এছাড়া লিফট যথাযথভাবে স্থাপন না হলে লিফট চলাচলে বিঘ্ন ঘটবে। সর্বোপরি যথাযথভাবে রক্ষণাবেক্ষণ এবং পরীক্ষা-নিরীক্ষা ছাড়া লিফট পরিচালনা করলে যে কোনো সময় দুর্ঘটনা ঘটার আশঙ্কা থেকেই যায়। এসব ব্যাপারে আমাদের সতর্ক হওয়া প্রয়োজন।n  লেখক : তত্ত্বাবধায়ক প্রকৌশলী, গণপূর্ত ই/এম সার্কেল, চট্টগ্রামE-mail:[email protected]  



23876,39693
জনসংখ্যা ও যানজটের জাঁতাকলে বাংলাদেশ
অন্যান্য
প্রকাশ : ২৫ মার্চ ২০১৯, ০০:০০
হিমেল আহমেদযানজট বাংলাদেশের প্রধান একটি সমস্যায় পরিণত হয়েছে যা বলার অপেক্ষায় নেই। ঢাকা, চট্টগ্রাম, সিলেট, রাজশাহী, টাংগাইল, বগুড়াসহ দেশের প্রায় জনবহুল শহরে যানজট মারাত্মক আকার ধারণ করেছে। যানজটের কারণে নষ্ট হচ্ছে সময়। কাঙ্ক্ষিত গন্তব্যে পৌঁছাতে সময় লাগছে দ্বিগুণ। ঘণ্টার পর ঘণ্টা যানজটে বসে ব্যাপক ক্ষতির সম্মুখীন হতে হচ্ছে সবাইকে। বিশেষ করে রাজধানী ঢাকা। যাকে একসময় মসজিদের আর মসলিন কাপড়ের শহর বলা হতো। সেই ঢাকা আজ যানজটের ঢাকা। বাংলাদেশের প্রাণকেন্দ্র, রাজধানী, বৃহত্তম মহানগরী এই ঢাকা শহর।  যা আজ বিশ্বের কাছে তার জৌলুস আর সম্মান হারাচ্ছে। এটা কিন্তু মোটেও সুখবর নয় আমাদের জন্য। যত দিন যাচ্ছে ততই রাজধানী ঢাকার অবস্থা খারাপ হয়ে যাচ্ছে। ইতোমধ্যে বসবাসের অযোগ্য ঘোষণা করা হয়েছে। সম্প্রতি সারাবিশ্বে যানজটের শহরের মধ্যে প্রথম স্থান দখল করেছে আমাদের ঢাকা। বহুজাতিক গবেষণা প্রতিষ্ঠান ‘নামবিও’র প্রকাশিত ওয়ার্ল্ড ট্রাফিক ইনডেক্স-২০১৯-তে এ তথ্য উঠে এসেছে। প্রতিষ্ঠানটি বলছে, মানুষ সময় বাঁচাতে গণপরিবহন বাদ দিয়ে ব্যক্তিগত গাড়ি ব্যবহার করছে। এতে করে রাস্তায় গাড়ির সংখ্যা বেড়ে গেছে। বর্তমান যান্ত্রিক জীবনে সময়ের মূল্য অনেক বেশি। মানুষ তার গন্তব্যে পৌঁছানোর লক্ষ্যে প্রতিনিয়ত যুদ্ধ করে যাচ্ছে। রাজধানী ঢাকায়; যেখানে জীবনযাত্রা এতটাই ব্যস্ত হয়ে গিয়েছে যে মানুষের কাছে জীবনটা একটি চ্যালেঞ্জ হয়ে দাঁড়িয়েছে। বাংলাদেশের প্রধান একটি সমস্যা হলো জনসংখ্যা। ২০১৮ সালের ১ জানুয়ারি পর্যন্ত দেশের জনসংখ্যা ১৬ কোটি ৩৬ লাখ ৫০ হাজার বলে জানিয়েছে বাংলাদেশ পরিসংখ্যান ব্যুরো (বিবিএস)। বাংলাদেশের আয়তন অনুযায়ী জনসংখ্যা অধিক। বহুদিন ধরে প্রায় সব সমস্যা আর সংকটের উপসর্গ হিসেবে এই অধিক জনসংখ্যা বিবেচিত হচ্ছে। যেটার আশু সমাধানও পাওয়া যাচ্ছে না। তবে ভালো খবর হলো ২০১৩ সাল থেকে একই হারে জনসংখ্যা বৃদ্ধি পাচ্ছে বলে প্রতিবেদনে বলা হয়েছে। অর্থাত্ জনসংখ্যা বৃদ্ধির হার ১ দশমিক ৩৭ শতাংশেই স্থির রয়েছে। সরকার দেশের জন্মনিয়ন্ত্রণ ও জনসংখ্যা হ্রাসে কাজ করে যাচ্ছে তবুও যেন মূল্যবোধ ও সচেতনতার অভাবে জনসংখ্যা বৃদ্ধি পুরোপুরিভাবে নিয়ন্ত্রণ করা যাচ্ছে না। ফলে অতিরিক্ত জনসংখ্যার চাপে দেশের সামগ্রিক পরিবেশ নিয়ন্ত্রণের বাইরে চলে যাচ্ছে। ফলে ক্রমাগত দেশ বসবাসের অযোগ্য হয়ে পড়ছে। বর্তমানে এই অধিক জনসংখ্যাই দেশের জন্য মারাত্মক হুমকি হয়ে দাঁড়িয়েছে। তাই যানজট নিরসনের উদ্যোগ নেওয়ার আগে জনসংখ্যা আয়ত্তের মধ্যে রাখার পদক্ষেপ নেওয়া উচিত। জাতিসংঘের ওয়ার্ল্ড আরবানাইজেশন প্রসপেক্টের তথ্য অনুযায়ী ঢাকার জনসংখ্যা বর্তমানে এক কোটি ৭০ লাখ, যা ২০৩০ সালের মধ্যে পৌঁছে যাবে দুই কোটি ৭৪ লাখে। বাংলাদেশের সবচাইতে জনবহুল নগরী রাজধানী ঢাকা। উইকিপিডিয়া বলছে বিশ্বের বৃহত্তম নবম শহর আমাদের ঢাকা। আয়তন ও সুযোগ-সুবিধা অনুযায়ী ঢাকায় সর্বাধিক ৩০ লাখ লোক সুষ্ঠুভাবে বসবাস করতে পারে, কিন্তু  সেখানে স্থায়ীভাবে বাস করছে প্রায় এক কোটি ৭০ লাখ মানুষ। বিভিন্ন কাজে প্রতিদিনই লাখ লাখ মানুষ ঢাকায় আসছে, অনেকেই স্থায়ী বসবাস করছে। ফলস্বরূপ ক্রমান্বয়ে ঢাকা ধ্বংসের দিকে ধাবিত হচ্ছে। অতিরিক্ত লোক সমাগমের কারণে বসতি নির্মাণের জন্য খাল, বিল, পুকুর, নদী ভরাট করা হচ্ছে প্রতিনিয়ত। কেটে ফেলা হচ্ছে বনাঞ্চল। কর্মসংস্থানের কারণে নির্মাণ করা হচ্ছে নতুন নতুন কল-কারখানা। ক্রমাগত নাভিশ্বাস হয়ে উঠছে প্রাকৃতিক পরিবেশ। এখন প্রশ্ন হলো, কেন এত লোক ঢাকায় আসে? কেন জীবিকা নির্বাহের জন্য মানুষ ঢাকাকেই পছন্দের তালিকায় প্রথম রাখে? কেননা ঢাকা অন্য সব শহরের তুলনায় উন্নত বেশি। ঢাকাতেই রয়েছে দেশের সব বড় বড় প্রতিষ্ঠান। আছে স্কুল, কলেজ, ক্লিনিক, হাসপাতাল। তাই মানুষ উন্নত সেবা পেতে ঢাকাতেই ভিড় করে। ঢাকার আদলে দেশের অন্যান্য শহরকে গড়ে তুলতে হবে। ঢাকাকেন্দ্রিক মানুষদের নিজ শহরমুখি করাটা খুবই জরুরি। এতে করে ঢাকার উপর অতিরিক্ত চাপ কমবে বলে আমি আশা করি। বাংলাদেশে যাত্রী অনুযায়ী পাবলিক যানবাহনের সংখ্যা কম। যানবাহন বাড়লে যানজটও বাড়বে। তাই ব্যস্ততম সকল সড়ক প্রশস্ত করা জরুরি। ক্রমে বাংলাদেশ উন্নত হচ্ছে। বাড়ছে জীবনযাত্রার ব্যয়। মানুষ তাই ব্যক্তিগত পরিবহনে ঝুঁকছে। দেশের বিভিন্ন সড়ক প্রসারিত করার উদ্যোগ নেওয়া হয়েছে। দুই লাইন থেকে চার লাইন সড়ক নির্মাণ করা হচ্ছে। এটা নিঃসন্দেহে সরকারের ভালো উদ্যোগ দেশের যানজট নিরসনে। রাস্তা যত প্রশস্ত হবে যানজট ততই কম হবে। প্রধানমন্ত্রী ইতোমধ্যে ঢাকাকে নতুন করে সাজানোর পরিকল্পনা হাতে নেওয়ার কথা বলেছেন। যা সত্যিই আনন্দের। জনসংখ্যা নিয়ন্ত্রণ  ও যানজট নিরসনে সরকার আরো উদ্যোগী হোক এই প্রত্যাশা সকলের।n লেখক:শিক্ষার্থী, সরকারি আজিজুল হক কলেজ, বগুড়া 



23877,39694
একজন কালজয়ী কণ্ঠশিল্পীর বিদায়
অন্যান্য
প্রকাশ : ২৫ মার্চ ২০১৯, ০০:০০
ড. আব্দুল্লাহ আল মামুনহারিয়ে যাচ্ছে একে একে আমার ভালোলাগার শিল্পীগণ। কেন জানি না, যতই দিন যাচ্ছে এই তালিকা দীর্ঘ থেকে দীর্ঘতর হচ্ছে। দুরন্ত কৈশোর ও টগবগে যৌবনের দিনগুলো মুখরিত ছিল যাদের গানে, তাদের অন্যতম একজন ছিলেন শাহনাজ রহমতুল্লাহ।শাহনাজের অসাধারণ গায়কী, আমেজ ভরা গলার কারুকাজ, বাংলা গানে যোগ করেছিল এক নতুন মাত্রা। এ জন্য সংগীত জগতে ব্যতিক্রমী আসনে সমাসীন হয়েছিলেন তিনি। সংগীতপ্রিয় মানুষের ভালোবাসা আর ভালোবাসায় সিক্ত হয়েছেন। ১৯৫২ সালে ঢাকার এক শিল্পী পরিবারে শাহনাজ রহমতুল্লাহর জন্ম। মায়ের কাছেই তাঁর সংগীতের হাতে খড়ি। বড়ভাই প্রখ্যাত সুরকার ও সংগীত পরিচালক আনোয়ার পারভেজ আর আরেক ভাই হলেন জনপ্রিয় নায়ক ও গায়ক জাফর ইকবাল। খুব কম বয়সেই তিনি শিল্পী হিসেবে খ্যাতি পান। জাতশিল্পীদের ক্ষেত্রে মনে হয়ে এমনই হয়।মাত্র ১১ বছর বয়সে তিনি ‘নতুন সুর’ চলচ্চিত্রের গানে কণ্ঠ দেন। এত কম বয়সে বাংলাদেশের সংগীত জগতে কেউ প্লে-ব্যাক করেছেন কিনা আমার জানা নেই। জীবন্ত কিংবদন্তি রুনা লায়লা ১২ বছর বয়সে একটি শিশুশিল্পীর চরিত্রের জন্য প্লে-ব্যাক করেন। কিন্তু এত অল্প বয়সেও শাহনাজের গলার পরিপক্বতায় মুগ্ধ হয়ে সংগীত পরিচালক নায়িকার জন্যই প্লে-ব্যাক করান তাঁকে দিয়ে।গজলসম্রাট মেহেদী হাসানের শিষ্য হয়ে সরাসরি তালিম নেবার মতো ভাগ্য হয় ক’জনের? শাহনাজ রহমতুল্লাহ ছিলেন সেই বিরল দলের একজন। তাঁর গায়কীতে ছিল গজল ও ধু্রপদ সংগীতের মায়াবী ছোঁয়া। আরো কিছুু দাও না দুঃখ আমায়, মানিক সেতো মানিক নয়-এর মতো গানে তাঁর গলার রেওয়াজী ঢং লক্ষণীয়। ব্যতিক্রমী গায়কীর জাদুতে প্রচলিত ধারার আধুনিক বাংলাগানও শাহনাজের কণ্ঠে কালজয়ী হয়ে গেছে। এটিই তাঁকে জনপ্রিয়তা এনে দিয়েছে।২০১৪ সালে সংগীতশিল্পী হিসাবে ৫০ বছর পূর্ণ করেন শাহনাজ রহমতুল্লাহ। পাঁচ দশকের সংগীত জীবনে তাঁর সাফল্য ছিল আকাশ ছোঁয়া। ২০০৫ সালে বিবিসির জরিপে সর্বকালের সেরা ২০টি গানের তালিকায় শাজনাজের গাওয়া চার-চারটি গান স্থান পায়। গানগুলো হলো— ‘এক নদী রক্ত পেরিয়ে’, ‘জয় বাংলা বাংলার জয়’, ‘একবার যেতে দে না আমার ছোট্ট সোনার গাঁয়’ আর ‘এক তারা তুই দেশের কথা’। দুই বাংলায় কোনো শিল্পীর গাওয়া এতগুলো গান কালজয়ী গানের তালিকায় ঠাঁই পায়নি। বাঙালি শ্রোতাদের কাছে তিনি যে কতটা জনপ্রিয় এটাই তাঁর অকাট্য নিদর্শন। দেশাত্মবোধক গানের অপ্রতিদ্বন্দ্বী কণ্ঠশিল্পী হলেন শাহনাজ। দেশাত্মবোধক গানকে নতুন মাত্রা দিয়েছেন তিনি। বহু জনপ্রিয় দেশাত্মবোধক গান কেবল একটি বিশেষ দিনে বাজতে দেখা যায়। কিন্তু শাহনাজের গাওয়া দেশাত্মবোধক গানগুলো অন্য ধারার জনপ্রিয় গানগুলোকে ডিঙিয়ে মানুষের হূদয়ে চিরতরে ঠাঁই করে নিয়েছে। ‘প্রথম বাংলাদেশ আমার শেষ বাংলাদেশ’, ‘এক তারা তুই দেশের কথা’, ‘আমায় যদি প্রশ্ন করে’-এর মতো গান সব ধরনের গানের জলসায়, সব বয়সের শিল্পীদের কণ্ঠে শোনা যায়।শাহনাজের গাওয়া জনপ্রিয় গানের তালিকা অনেক দীর্ঘ। তবে অন্য সব গান বাদ দিলেও তাঁর কণ্ঠের ‘জয় বাংলা বাংলার জয়’, শুধু এই একটি গানের জন্য তিনি বাঙালির হূদয়ে অমর হয়ে থাকবেন। মুুক্তিযুদ্ধের সময় স্বাধীনবাংলা বেতার কেন্দ্রের সূচনাসংগীত হিসেবে পরিবেশিত হতো এই গানটি। মুক্তিযোদ্ধা ও দেশবাসীকে উদ্দীপ্ত করতে এই গানটির ভূমিকা ছিল অবিস্মরণীয়। রবি ঠাকুরের ‘আমার সোনার বাংলা’ যদি বাংলাদেশের জাতীয় সংগীত হিসাবে মনোনীত না হতো, তাহলে ‘জয় বাংলা বাংলার জয়’ গানটিই হতে পারত আমাদের জাতীয় সংগীত।১৯৯২ সালে একুশে পদক, জাতীয় চলচ্চিত্র পুরস্কারসহ গান গেয়ে তিনি পেয়েছেন অসংখ্য পুরস্কার ও সন্মাননা। সংগীত জীবনের ৫০ পূর্তির পর গান থেকে বিদায় নেন শাহনাজ রহমতউল্লাহ। তবে মাঝেমধ্যে ঘরোয়া জলসায় ভক্তদের পীড়াপীড়িতে হারমোনিয়াম নিয়ে বসতেন তিনি। নিয়মিত গান করা ছেড়ে দিলেও তাঁর গায়কী ও কণ্ঠের ধার এতটুকু কমেছে বলে কখনো মনে হয়নি।তুমি ছিলে সবই ছিল, তুমি নেই কিছু নাই। হঠাত্ করে যেন দৃষ্টির সীমানার ওপারে হারিয়ে গেলেন গানের পাখি শাহনাজ। তাঁর চলে যাওয়াটা আমার মতো লক্ষ কোটি ভক্তের হূদয়ে কষ্টের ফসল বুনছে। শাহনাজ রহমতউল্লাহ হলেন একজন কালজয়ী কণ্ঠশিল্পী, তিনি চলে গেলেও তাঁর গান আমাদের মন বাতায়নে ভালোলাগার সুবাস ছড়াবে অনন্তকাল ধরে।n লেখক : সংগীতশিল্পী, গীতিকার ও প্রকৌশলী  



23878,39695
সুস্থ জীবনের জন্য চাই বিশুদ্ধ পানি
অন্যান্য
প্রকাশ : ২৫ মার্চ ২০১৯, ০০:০০
জয়নুল হকআমরা জানি, ‘পানির অপর নাম জীবন’। পানি পান করা ব্যতীত জীবনধারণ করা অসম্ভব। এমনকি আমাদের দেহের দুই-তৃতীয়াংশ পানি। জীবনধারণের অতি জরুরি উপকরণ পানি বিশ্বের সর্বত্রই একটি স্পর্শকাতর বিষয়। কিন্তু খুবই অনুতাপের বিষয়, যে পানি পান না করলে আমাদের অস্তিত্বই থাকবে না, সেই পানি আজ দূষণের কারণে পান অযোগ্য হয়ে পড়েছে। বিশেষ করে ঢাকা শহরের ঘনবসতি সম্পন্ন এলাকায় পানির অভাব বেশি পরিলক্ষিত হচ্ছে। ওয়াসার পানি সরবরাহের অপ্রতুলতার কারণে বেশিরভাগ মানুষ অনিরাপদ পানি ব্যবহার করে থাকে। যার ফলে বিভিন্ন ধরনের রোগের উপদ্রব লক্ষ্য করা যায়। যেখানে নিরাপদ পানি রোগ প্রতিরোধ করতে সাহায্য করে সেখানে অনিরাপদ পানি ব্যবহারের ফলে রোগ প্রতিরোধ ক্ষমতা লোপ পেয়ে নতুন রোগের উপদ্রব লক্ষ্য করা যাচ্ছে।ঢাকা শহরে পানি সরবরাহকারী প্রতিষ্ঠান ওয়াসা মূলত বুড়িগঙ্গা ও শীতলক্ষ্যা থেকে পানি এনে শোধন করে সরবরাহ করে থাকে। কিন্তু এ দুই নদীর পানি এতটাই দূষিত যে তা শোধন করেও পানযোগ্য করা সম্ভব হচ্ছে না। কারণ, নদী দূষণের কারণে নদীর অবস্থা বেশ নাজুক। এসব নদীতে এখনো পানি আছে বটে, কিন্তু সে পানি এতই দূষিত যে তা মানুষের পানের উপযোগী নয়। তাছাড়াও অনেক সময় ওয়াসার পানিতে মাত্রাতিরিক্ত দুর্গন্ধ ও ময়লা থাকে। দীর্ঘ সময় ধরে ফোটানো হলেও কিছু এলাকায় সরবরাহকৃত পানি থেকে দুর্গন্ধ যায় না, ফলে তা পানযোগ্য করাও সম্ভব হয় না।সম্প্রতি বিশুদ্ধ পানির অভাবে ভয়াবহহারে বেড়ে গেছে পানিবাহিত রোগের প্রকোপ। দূষিত পানি পানে নানা জটিল রোগের উত্পত্তি হতে পারে। হেপাটাইটিস, টাইফয়েড, ডায়রিয়া, কলেরা, আমাশয়, জন্ডিসের মতো মারাত্মক ব্যাধির উেস থাকে দূষিত পানি। বিশেষজ্ঞ ডাক্তারদের অভিমত, এ রকম দূষিত পানি দীর্ঘদিন পান করতে থাকলে আরো জটিল রোগ, এমনকি মরণ ব্যাধি ক্যান্সারও হতে পারে। কিডনি রোগ, আলসার, রক্তচাপ, অ্যাজমা ইত্যাদি রোগের প্রকোপ বাড়তে পারে। এক্ষেত্রে অবশ্যই স্মরণ রাখতে হবে বিশুদ্ধ পানির নিশ্চয়তা দিতে না পারলে জনস্বাস্থ্যকে সম্পূর্ণভাবে হুমকিমুক্ত করা যাবে না। বিশুদ্ধ পানির নিশ্চয়তা বিধান করে বহু রোগ থেকে আত্মরক্ষা করা যায়। তাই, সবার জন্য নিরাপদ পানি নিশ্চিতকরণের জন্য ওয়াসাকে পানি পানের উপযোগী করার লক্ষ্যে মূল শোধনাগারে নেওয়ার আগে একটি প্রাক-শোধনাগারে নিয়ে একবার শোধন করতে হবে এবং দুটি পৃথক শোধনাগারে দুই দফায় শোধন করার পরেই কেবল তা মানুষের পানের জন্য সরবরাহ করতে হবে।n লেখক:শিক্ষার্থী, জগন্নাথ বিশ্ববিদ্যালয়  



23879,39696
সড়ক নাকি মৃত্যুফাঁদ!
অন্যান্য
প্রকাশ : ২৫ মার্চ ২০১৯, ০০:০০
বর্তমান বাংলাদেশে সড়ক-মহাসড়ক মানেই এক-একটি মৃত্যুর ফাঁদ। প্রতি বছরই এই মৃত্যুফাঁদে পড়ছে অনেক তাজা প্রাণ। তাদের রক্ত শুকোতে না শুকোতেই ঝরে পড়ছে আরো প্রাণ। তাহলে কেন এত আন্দোলন? এখনো সড়কে চলছে ফিটনেসবিহীন গাড়ি। ড্রাইভাররা বেপরোয়াভাবে গাড়ি চালাচ্ছে। উপযুক্ত প্রশিক্ষণ ছাড়াই স্টিয়ারিং ধরছে অনেক ড্রাইভার, চলছে অবাধে ওভারটেকিং। ফলে গন্তব্যে বের হয়ে কে কোথায় লাশ হয়ে ফিরছে তার হিসেব নেই। এমনকি জেব্রা ক্রসিংয়ের ওপরেও পিষ্ট হতে হচ্ছে। এই মৃত্যুর ফাঁদ বন্ধ করতেই হবে—এটা সময়ের দাবি। সড়ক আইন অতি সত্বর বাস্তবায়ন করা হোক এবং উপযুক্ত প্রশিক্ষণপ্রাপ্তদের হাতে স্টিয়ারিং দেওয়া হোক।জুয়েনা আক্তারইতিহাস বিভাগ, ঢাকা বিশ্ববিদ্যালয় 



23880,39697
বিদ্যুত্ খরচে প্রান্তিক চাষিদের আবেদন
অন্যান্য
প্রকাশ : ২৫ মার্চ ২০১৯, ০০:০০
একটি বাড়ি, একটি খামার প্রকল্প বাস্তবায়নে বিদ্যুত্ একটি অন্যতম নিয়ামক। পল্লি বিদ্যুত্ সমিতির মাধ্যমে প্রান্তিক চাষিদের বিদ্যুত্ সরবরাহ করা হয়। পল্লি বিদ্যুত্ সমিতি গ্রাহকদের (প্রান্তিক চাষিদের) আবেদনের পরিপ্রেক্ষিতে আবাসিক মিটারের সঙ্গে বাড়ির আঙিনায় আবাসিক কাজের জন্য এক থেকে দেড় অশ্বশক্তির মোটর পাম্প সংযোগের অনুমতি মিলেছে। এই এক অশ্বশক্তি মোটরে তিন রকমের পানি ডেলিভারি পাওয়া যায়। প্রত্যেকটি মোটর একই শক্তির হওয়ায় সাধারণত একই রকম বিদ্যুত্ খরচ হয়। কিন্তু কোনো প্রান্তিক চাষি যদি আবাসিক কাজে ব্যবহার করা ছাড়াও ঐ পাম্প দ্বারা সবজি চাষের সঙ্গে মত্স্য ও ইরি-বোরো ধান আবাদ করেন, তাহলে পল্লি বিদ্যুত্ সমিতি বিদ্যুত্ বিলের সঙ্গে জরিমানা আদায় করে থাকেন।প্রত্যেকটি ধনী পরিবারে এক-দেড় হাজার ওয়াটের রাইস কুকার, এক-দুই হাজার ওয়াটের আয়রন, ১ থেকে ৩ হাজার ওয়াটের হিটার, ৩ হাজার ওয়াটের ওভেনসহ বিদ্যুতের বহুমাত্রিক ব্যবহার করছেন আবাসিক মিটারের সঙ্গে। সেখানে মাত্র ৭৫০ ওয়াটের অশ্বশক্তির মোটর পাম্প ব্যবহার করে একজন প্রান্তিক চাষি অনায়াসে বাড়ির পাশের ২০-২৫ শতক জমিতে সবজি, মত্স্য ও ধান আবাদ করে পরিবারে আর্থিক সচ্ছলতা এনে স্বনির্ভর জাতি গঠনে অংশ নিতে পারেন। এই প্রান্তিক চাষিদের আবাসিক মিটারের সঙ্গে বাড়ির আঙিনাসহ পার্শ্ববর্তী জমিতে ফসল আবাদের জন্য ১ থেকে ১.৫ অশ্বশক্তির মোটর পাম্প সেচকাজে ব্যবহূত মিটারের বিদ্যুত্ বিলে যেন জরিমানা করা না হয়, সেই বিষয়ে সংশ্লিষ্ট ঊর্ধ্বতন কর্তৃপক্ষের দৃষ্টি আকর্ষণ করছি।তপন বিশ্বাস পবনতাহেরপুর, মণিরামপুর, যশোর 



23881,39698
শিক্ষাসফরে শিক্ষা অর্জন কতটুকু হয়?
অন্যান্য
প্রকাশ : ২৫ মার্চ ২০১৯, ০০:০০
মানুষ স্বভাবতই ভ্রমণপিপাসু জীব। ভ্রমণের কথা শুনলে মনটা আনন্দে উদ্বেলিত হয় না এমন মানুষ পাওয়া বড় কষ্টকর। আর তা যদি হয় শিক্ষাসফর তাহলে তো কথায় নেই। জ্ঞানার্জনের জন্য দুটি প্রথা বেশি প্রচলিত—বই পড়া এবং অপরটি বিভিন্ন দর্শনীয় স্থান ভ্রমণ করা। বিভিন্ন শিক্ষাপ্রতিষ্ঠান, সংগঠন শিক্ষাসফরের আয়োজন করে থাকে। তবে বিভিন্ন দর্শনীয় স্থনে শিক্ষাসফরে গেলেও প্রকৃতপক্ষে সেই সফর থেকে কতটুকু শিক্ষা অর্জিত হচ্ছে তা একটি প্রশ্ন বটে! সফরে গিয়ে অতিমাত্রায় ছবি তোলায় ব্যস্ত থাকা, অবাধে নৃত্যগীত এবং এসবের মাঝে শিক্ষা অর্জন আদৌ কি হয়? এইজন্য অনেক বাবা-মা সন্তানদের শিক্ষাসফরে যেতে দিতে অনীহা প্রকাশ করে থাকেন। তাই শিক্ষাসফরে যেন প্রকৃত শিক্ষা অর্জিত হয় সেজন্য আয়োজকদের সচেতন হতে বিনীত আবেদন জানাই।মো. শাহজালালশিক্ষার্থী, ইসলামী বিশ্ববিদ্যালয়, কুষ্টিয়া  



23882,39699
রংপুর সদর উপজেলায় চেয়ারম্যান হলেন নাছিমা জামান
সারাদেশ
প্রকাশ : ২৪ মার্চ ২০১৯, ২১:৩৬
রংপুর সদর উপজেলায় চেয়ারম্যান পদে নির্বাচিত হয়েছেন আওয়ামী লীগের যুব মহিলা লীগের নেত্রী ও দুইবারের উপজেলা চেয়ারম্যান নাছিমা জামান ববি (নৌকা)।তিনি পেয়েছেন ২৩ হাজার ৯২৫ ভোট। তার নিকটতম প্রতিদ্বন্দ্বী আওয়ামী লীগের বিদ্রোহী প্রার্থী ডা. মো. দেলোয়ার হোসেন  (হেলিকপ্টার) পেয়েছেন ১৬ হাজার ৬১৯ ভোট।ভাইস চেয়ারম্যান পদে নির্বাচিত হয়েছেন জাতীয় পার্টির প্রার্থী মাসুদার রহমান মিলন। তিনি পেয়েছেন ২৫ হাজার ৩৮০ভোট। তার নিকটতম প্রতিদ্বন্দ্বী ওবায়দুল ইসলাম (চশমা) পেয়েছেন ১৩ হাজার ৭১৭ ভোট। মহিলা ভাইস চেয়ারম্যান পদে নির্বাচিত হয়েছেন জাতীয় পার্টির প্রার্থী কাজলী বেগম (লাঙ্গল)। তিনি পেয়েছেন ৪২ হাজার ৫১০ ভোট। তার নিকটতম প্রতিদ্বন্দ্বী  আর্জিনা বেগম (প্রজাপতি) পেয়েছেন ২০ হাজার ৩১১ ভোট। অপরদিকে মিঠাপুকুর উপজেলা পরিষদ নির্বাচনে, উপজেলা আওয়ামী লীগের সাধারণ সম্পাদক মো. জাকির হোসেন (নৌকা) চেয়ারম্যান নির্বাচিত হয়েছেন। চেয়ারম্যান (পুরুষ) নিরঞ্জন মোহন্ত (তালা),  ভাইস চেয়ারম্যান (মহিলা) শামিমা আক্তার (কলস) বিজয়ী হয়েছেন।ইত্তেফাক/জেডএইচ



23883,39700
আবাহনী-মোহামেডান মর্যাদার লড়াই আজ
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারকাগজে-কলমে শক্তিমত্তার বিচারে আবাহনী ক্রীড়াচক্রের ধারে কাছেও নেই কোনো ক্লাব। জাতীয় দলের তারকা ক্রিকেটারে ঠাসা আবাহনীই এবার ঢাকা প্রিমিয়ার ক্রিকেট লিগের সবচেয়ে শক্তিশালী দল। তাই বলে আবাহনী অজেয় নয়। লিগের পঞ্চম রাউন্ডেই প্রাইম ব্যাংকের কাছে হেরেছে ক্লাবটি।আর আবাহনীর এই হারই আজ টোটকা হতে পারে মোহামেডান স্পোর্টিং ক্লাবের জন্য। কারণ এর বাইরে আবাহনীর বিরুদ্ধে ম্যাচটা মোহামেডানের জন্য পাহাড়সম চ্যালেঞ্জেরই নামান্তর। প্রিমিয়ার লিগে দুই দলের সর্বশেষ তিন সাক্ষাতের সবক’টিই জিতেছে আবাহনী। ২০১৭ সালে দুইবার ও ২০১৮ সালে একবার চিরপ্রতিদ্বন্দ্বী মোহামেডানকে হারিয়েছিল আবাহনী।প্রতিদ্বন্দ্বিতার ঝাঁঝ কমেছে, লড়াইয়ের জৌলুসও আগের মতো নেই। তারপরও দুই দলের ম্যাচটা এখনও ঘরোয়া ক্রিকেটের অন্যতম আকর্ষণীয় ম্যাচ। প্রিমিয়ার লিগের ষষ্ঠ রাউন্ডের ম্যাচে আজ মুখোমুখি হচ্ছে দুই চিরপ্রতিদ্বন্দ্বী আবাহনী-মোহামেডান। মিরপুর শেরেবাংলা স্টেডিয়ামে অনুষ্ঠিত হবে ম্যাচটি। এছাড়া আজ দিনের অপর দুই ম্যাচে ফতুল্লায় শেখ জামাল-গাজী গ্রুপ ক্রিকেটার্স, বিকেএসপিতে লিজেন্ডস অব রূপগঞ্জ-খেলাঘর সমাজ কল্যাণ সমিতি পরস্পরের বিপক্ষে মাঠে নামছে। সবগুলো ম্যাচই শুরু হবে সকাল নয়টায়।গত কয়েক বছরের তুলনায় শক্তিধর দল গড়লেও টানা তিন ম্যাচ জেতার পর ছন্দপতন হয়েছিল মোহামেডানের। টানা দুই ম্যাচ হারের ধকল নিয়ে আজ আবাহনীর বিরুদ্ধে নামবে দলটি। রকিবুল হাসান, আশরাফুল, নাদিফ চৌধুরী, শফিউল, সোহাগ গাজীদের সঙ্গে আজ খেলবেন লিটন কুমার দাস। টানা চার ম্যাচ জেতার পর একটি হার দেখেছে আবাহনীও। মাশরাফি, সৌম্য, সাব্বির, মোসাদ্দেক, রুবেল, নাজমুল হোসেন শান্তরা আছেন আবাহনী শিবিরে। ইনজুরি কাটিয়ে আজ খেলার কথা সাইফউদ্দিনেরও। সবকিছু মিলে এটুকু নিশ্চিত, গত বছরের লিগের তুলনায় দু’দলের আজকের লড়াইটা জমজমাট হতে পারে। তবে সেক্ষেত্রে তারকা খচিত আবাহনীকে হারাতে হলে সামর্থ্যের সেরাটাই খেলতে হবে মোহামেডানকে।প্রতিদ্বন্দ্বিতাপূর্ণ লড়াইয়ের আশা করছেন আবাহনী অধিনায়ক মোসাদ্দেক হোসেন সৈকতও। গতকাল বিসিবি একাডেমি দুই চিরপ্রতিদ্বন্দ্বী দলের ম্যাচ নিয়ে মোসাদ্দেক বলেছেন, ‘আসলে সকালে প্র্যাকটিসে আসার পর মনে হয়েছে কাল (আজ) মনে হয় আবাহনী-মোহামেডান ম্যাচ। আবাহনী-মোহামেডান সবসময়ই শুনে আসছি খুব প্রতিদ্বন্দ্বিতাপূর্ণ একটা ম্যাচ হয়। আমাদের টিম ভালো। মোহামেডানও টিম হিসেবে ভালো। একটা ম্যাচ হয়তো হারছি। তবে আমাদের দল খুব ভালো পজিশনে আছে। আমরা আসলে ওদের দিকে ফোকাস না করে ম্যাচের দিকে ফোকাস করছি।’বড় ম্যাচ, মর্যাদার লড়াই না ভেবে আর দশটা ম্যাচের মতোই প্রতিপক্ষ নিয়ে চিন্তা করছেন মোহামেডানের কোচ মঞ্জুরুল ইসলাম মঞ্জু। আজ দল হিসেবে মাঠে পারফর্ম করার দিকেই গুরুত্ব দিচ্ছেন তিনি। গতকাল মোহামেডানের শক্তির জায়গা সম্পর্কে বলতে গিয়ে মঞ্জু বলেছেন, ‘আবাহনীর বিপক্ষে দল হিসেবে যদি খেলতে পারে, তাহলে সেটাই হবে আমাদের শক্তির জায়গা।’টানা দুই ম্যাচ হারলেও সেসব ভুলে যেতে চান মোহামেডান কোচ। গতকাল তিনি বলেছেন, ‘পেছনে ফিরে তাকালে দলের জন্য ভালো হবে না। আমাদের গ্রাফ ঊর্ধ্বমুখী ছিল। পরে নিচের দিকে নেমেছে। কালকের (আজ) ম্যাচটা আসলে গ্রাফ তৈরি করে দিবে না। পুরো টুর্নামেন্টের জন্য মাইলফলক হবে ম্যাচটি। এটা অবশ্যই চ্যালেঞ্জ। আমরা ম্যাচ বাই প্ল্যান করছি। পেছনের ম্যাচগুলো অতটা সমস্যা তৈরি করবে না।’



23884,39701
কলকাতাকে ভুলতে পারেন না সাকিব
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারকলকাতা নাইট রাইডার্সের (কেকেআর) প্রতীক হয়ে গিয়েছিলেন এক সময়। লম্বা সময় ধরে এই দলটার হয়ে খেলেছেন, এই দলের হয়ে আইপিএল শিরোপাও জিতেছেন। সময়ের বৃত্তে সেই সাকিব আল হাসান এই দুই মৌসুম ধরে খেলছেন সানরাইজার্স হায়দারাবাদে। গতকাল হায়দারাবাদের হয়ে পুরনো দল কেকেআরের বিপক্ষে আবারও খেলতে নেমেছিলেন সাকিব। তাও আবার ইডেন গার্ডেন্সেই।এই ম্যাচের আগে সাকিব বলছিলেন, ইডেন ও কেকেআর তার কাছে একটা আলাদা আবেগের নাম। ভারতের এই বাংলা দৈনিকে দেওয়া সাক্ষাত্কারে সাকিব বলছিলেন, ‘কেকেআর, ইডেন! এই দুটো নাম বললে অনেক স্মৃতি ভিড় করে আসে। প্রথম মৌসুম থেকে যতদিন ছিলাম, সব ক’টাই আমার কাছে স্মরণীয়। চ্যাম্পিয়ন হয়েছি, মানুষের মন জয় করেছি। আরও একটা ব্যাপার ছিল। ঢাকা আর কলকাতা খুব কাছাকাছি বলে আমার বন্ধুবান্ধব, পরিবার, সবাই ম্যাচ দেখতে আসত। কলকাতার মানুষ, ইডেনের দর্শকদের কাছ থেকে প্রচুর ভালবাসা পেয়েছি। যা কোনো দিন ভুলব না।’তবে কেকেআরের সঙ্গে সেই সম্পর্ক ছিন্ন করে এখন সাকিব হায়দারাবাদের ক্রিকেটার। তাই নিজের বর্তমান দলেরই শক্তি বিশ্লেষণ করছিলেন। নিজেদের দল নিয়ে বলতে গিয়ে সাকিব বলছিলেন, ‘এই দলটার আসল শক্তি হলো, যে কোনো পরিবেশ, যে কোনো পরিস্থিতিতে খেলতে পারে। অলরাউন্ড শক্তি এতটাই ভাল যে, কোনো প্রতিপক্ষের সঙ্গে খেলার জন্য আমরা তৈরি। এবার কোচ এবং টিম ম্যানেজমেন্টকে ঠিক করতে হবে, পরিস্থিতি অনুযায়ী সেরা দল কোনটা হবে।’      আইপিএলের পাশাপাশি সাকিবের নিজের কথা হলো। অনেকদিন ধরে ইনজুরিতে ভুগেছেন। এর মধ্যে এশিয়া কাপে যে ইনজুরি নিয়ে খেলেছিলেন, তাতে আঙুল নষ্ট হয়ে যাওয়ার ভয় তৈরি হয়েছিল। সেই প্রসঙ্গে বলতে গিয়ে সাকিব বলছিলেন, ‘সত্যি কথা বলতে কী, আমি জানতাম না আঙুলটার অত খারাপ অবস্থা হয়েছে। প্রথমে ভেবেছিলাম, বেশি চাপ পড়ছে বলে আঙুলটা ফুলে যাচ্ছে। পেইনকিলার ইঞ্জেকশন নিয়ে খেলে যাই। তার পরে যখন একেবারে অসম্ভব হয়ে ওঠে, দেশে ফিরে যাই। প্রচণ্ড সংক্রমণ হয়ে গিয়েছিল আঙুলে। একটু দেরি হলে পুরো হাতের ভিতরে ছড়িয়ে যেতে পারত। সেটা মারাত্মক হতো। ভাগ্য ভাল, সেটা থেকে রক্ষা পাওয়া গিয়েছে।’এখন ফিরে এসেছেন পরের ইনজুরিও পার করে। ফিরে এসে নিতে হচ্ছে নতুন নতুন চ্যালেঞ্জ। সাকিব বলছিলেন, এখনকার দিনে ক্রিকেট যেভাবে বদলে যাচ্ছে, তাতে প্রতিনিয়ত নতুন কিছু করার চ্যালেঞ্জ নিতে হয়, ‘বিশেষ কিছু তো করতেই হবে। না হলে টিকে থাকা যাবে না। সেই লক্ষ্য সামনে রেখে ট্রেনিং করছি। বোলিংয়ে বৈচিত্র্য আনার চেষ্টা করছি। নতুন, নতুন জিনিস পরীক্ষা করছি। ওই যে বললাম, ক্রিকেট এখন প্রত্যেক দিন বদলে যাচ্ছে। যার সঙ্গে তাল মিলিয়ে চলতে গেলে আপনাকেও নতুন কিছু আমদানি করতে হবে।’ 



23885,39702
অ্যাশেজের আগে কাউন্টিতে আগ্রহ স্মিথের
অন্যান্য
প্রকাশ : ২৫ মার্চ ২০১৯, ০০:০০
অ্যাশেজের আগে কন্ডিশনের সাথে মানিয়ে নিতে ইংলিশ কাউন্টি ক্রিকেট খেলতে চান অস্ট্রেলিয়ার সাবেক অধিনায়ক স্টিভেন স্মিথ। আগামী এক আগস্ট বার্মিংহাম ম্যাচ দিয়ে শুরু হবে পাঁচ টেস্টের অ্যাশেজ। গত বছর মার্চে দক্ষিণ আফ্রিকায় বল টেম্পারিং কেলেংকারির দায়ে এক বছরের নিষেধাজ্ঞা থাকায় ১২ মাস যাবত্ লঙ্গার ভার্সনের বাইরে আছেন ২৯ বছর বয়সী স্মিথ। তবে নিষেধাজ্ঞার মেয়াদ শেষ হওয়ার পর আগামী ২৯ মার্চ থেকে আন্তর্জাতিক ক্রিকেট খেলতে তার কোনো বাধা থাকবে না। জানা গেছে, মিডলসেক্স, সারে, নটিংহামশায়ার, হ্যাম্পশায়ার এবং ইয়র্কশায়ার সংক্ষিপ্ত চুক্তির জন্য তাকে প্রস্তাব দিয়েছে। তবে কোনো প্রস্তাব তিনি গ্রহণ করেছেন কিনা তা নিশ্চিত নয়। আগামী বিশ্বকাপে স্মিথের অংশগ্রহণের বিষয়টি মাথায় রেখেই চুক্তির বিষয়টি বিবেচনা করতে হবে। টুর্নামেন্ট শুরু হবে ৩০ মে এবং অস্ট্রেলিয়া দল যদি ফাইনালে ওঠে তবে ১৪ জুলাই পর্যন্ত ব্যস্ত থাকবেন স্মিথ। তিনি কেবল তারপরই খেলতে পারবেন। 



23886,39703
রাসেলের ব্যাটে সাকিবদের পরাজয়
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারগতকাল ছিল সাকিব আল হাসানের জন্মদিন। এই দিনেই নিজের পুরানো দল কলকাতা নাইট রাইডার্সের (কেকেআর) বিপক্ষে ম্যাচ ছিল সাকিবের দল সানরাইজার্স হায়দরাবাদের। খেলা শুরুর আগেই সাকিবের জন্য স্মরণীয় হয়ে গেলো দিনটা। তাকে দিয়ে বাজানো হলো ইডেন্স গার্ডেন্সের ম্যাচ শুরুর ঘণ্টা।এমন একটা দিনে ব্যাটে-বলে খুব একটা পারফরম করতে পারলেন না সাকিব। তার দলও হেরে গেলো প্রথম ম্যাচ। আন্দ্রে রাসেলের অবিশ্বাস্য ব্যাটিংয়ে ভর করে ৬ উইকেটের জয় পেল কলকাতা। আগে ব্যাট করে ৩ উইকেটে ১৮১ রান তুলেছিল সাকিবদের দল। জবাবে রাসেলের ১৯ বলে ৪৯ রানের ইনিংসে ২ বল বাকি থাকতেই চলে আসে কলকাতার জয়।হায়দরাবাদ এদিন খেলতে নেমেছিল তাদের নিয়মিত অধিনায়ক কেন উইলিয়ামসনকে ছাড়াই। উইলিয়ামসন ইনজুরিতে ভুগছিলেন। তার বদলে অধিনায়কত্ব করেন ভুবনেশ্বর কুমার। তবে খেলার শুরুর ছন্দ তৈরি করে দেন ওয়ার্নার। তিনি ও জনি বেয়ারস্টো বিনা উইকেটে ১২.৫ ওভারে ১১৮ রান তুলে ফেলেন। বেয়ারস্টো ৩৫ বলে ৩৯ রান করে ফেরেন। অন্য দিকে ঝড় তোলেন ওয়ার্নার। তিনি ৫৩ বলে ৯টি চার ও ৩টি ছক্কায় ৮৫ রানের ইনিংস খেলেন। অন্য দিকে বিজয় শঙ্কর ২৪ বলে ৪০ রান করে অপরাজিত থাকেন।জবাব দিতে নেমে শুরু থেকে একদমই লড়াইয়ে ছিল না কলকাতা। মাত্র ৭ রানে তারা ক্রিস লিনের উইকেট হারায়; প্রথম আঘাত হানেন সাকিব। এরপর নীতিশ রানা ও রবিন উথাপ্পা দলকে লড়াইয়ে রাখেন। উথাপ্পা ৩৫ রান করেন। রানা ৪৭ বলে ৬৮ রান করে ফেরেন।  কিন্তু আসল ভেল্কিটা দেখান আন্দ্রে রাসেল। রাসেল যখন উইকেটে আসেন তখন ৫০ বলে ৯৫ রান দরকার ছিল কলকাতার।ম্যাচ পুরো হায়দরাবাদের নিয়ন্ত্রণে ছিল। কিন্তু কাউলের এক ওভারে ১৮ রান নিয়ে ঝড় শুরু করেন রাসেল। এরপর শেষ ওভারে সাকিবকে দুই ছক্কা মেরে শেষ করে দেন হিসাব।  



23887,39704
অপেক্ষা কেবল টি-টোয়েন্টি বিশ্বকাপের
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারলাসিথ মালিঙ্গা আগেও শ্রীলঙ্কা দলের অধিনায়কত্ব করেছেন। অধিনায়ক হিসেবে টি-টোয়েন্টি বিশ্বকাপও জিতেছেন। যদিও, ২০১৪ সালে সেবার মাঠের দায়িত্বটা আদতে দুই মহীরূহ কুমার সাঙ্গাকারা ও মাহেলা জয়াবর্ধনেই সামলেছেন। তাই, অধিনায়ক হিসেবে মালিঙ্গার অর্জনের খাতাটা এখন অবধি শূন্যই বলা যায়।সম্প্রতি নেতৃত্বশূন্য এক শ্রীলঙ্কা দলে আবারো সীমিত ওভারের অধিনায়কত্ব পেয়েছেন মালিঙ্গা। যদিও, এই অবস্থাতেও ক্যারিয়ারটাকে খুব বেশি লম্বা করার স্বপ্ন দেখছেন না তিনি। ৩৫ বছর বয়সী এই ফাস্ট বোলার জানালেন, ২০২০ সালের টি-টোয়েন্টি বিশ্বকাপ দিয়েই ক্যারিয়ারের ইতি টানবেন তিনি।মানে, আর মাত্র একটা বছর আন্তর্জাতিক ক্রিকেটে দেখা যাবে তাকে। দক্ষিণ আফ্রিকার মাটিতে বসে তিনি বলেন, ‘আমি আগামী টি-টোয়েন্টি বিশ্বকাপটা খেলতে চাই। এরপরই আমি ক্যারিয়ারের ইতি টানবো।’২০০৪ সালে শ্রীলঙ্কার হয়ে অভিষেক হয় মালিঙ্গার। দলটির হয়ে খেলেছেন ৩০টি টেস্ট, ২১২টি ওয়ানডে ও ৭৩ টি-টোয়েন্টি। তিনি মুত্তিয়া মুরালিধরন ও চামিন্দা ভাসের পর ওয়ানডেতে শ্রীলঙ্কার তৃতীয় সর্বোচ্চ উইকেটশিকারী।চলমান ইন্ডিয়ান প্রিমিয়ার লিগে (আইপিএল) চতুর্থ আসর থেকে তিনি আছেন মুম্বাই ইন্ডিয়ান্সের সাথে। এর মধ্যে ২০১৮ সালে থেকেছেন কেবলই মেন্টর হিসেবে। ফ্র্যাঞ্চাইজিভিত্তিক এই টি-টোয়েন্টি টুর্নামেন্টের ইতিহাসেও তিনি সর্বোচ্চ উইকেট সংগ্রাহক। ৬.৮৬ ইকোনমি রেটে তিনি পেয়েছেন ১৫৪টি উইকেট।যদিও, এই আসরের প্রথম ছয়টি ম্যাচে মুম্বাইয়ের সাথে থাকছেন না মালিঙ্গা। এই সংখ্যাটা আরো বাড়তেও পারে। কারণ, আপাতত তিনি আছেন জাতীয় দলের সাথে। আর এটাও বলে দেওয়া দরকার যে শ্রীলঙ্কা ক্রিকেটের (এসএলসি) পক্ষ থেকে সব লঙ্কান ক্রিকেটারদের সাফ বলে দেওয়া হয়েছে বিশ্বকাপ দলে সুযোগ পাওয়ার জন্য দেশটির ঘরোয়া ক্রিকেট টুর্নামেন্ট সুপার প্রোভিন্সিয়ার ওয়ানডে ডমেস্টিক টুর্নামেন্টে অংশ নেওয়ার কোনো বিকল্প নেই। যারা এই আসরে খেলবে না, তাদের বিশ্বকাপ দলে বিবেচনা করা হবে না বলে সাফ জানিয়ে দিয়েছে এসএলসির নির্বাচক কমিটি। তাই, এবার মালিঙ্গার আইপিএলে অংশ নেওয়াটা ঝুঁকির মুখেই পড়ে গেছে। 



23888,39705
আইসিসির বর্ষসেরা টি-টোয়েন্টি দলে রুমানা
অন্যান্য
প্রকাশ : ২৫ মার্চ ২০১৯, ০০:০০
বাংলাদেশের প্রথম নারী ক্রিকেটার হিসেবে আইসিসির বর্ষসেরা টি-টোয়েন্টি দলে ঠাই পেয়েছেন আগেই। গতকাল আইসিসির কাছ থেকে সেই স্বীকৃতির ক্যাপ বুঝে পেলেন রুমানা আহমেদ—বিসিবি  



23889,39706
ফিলিস্তিনের কাছে হারে বাংলাদেশের বিদায়
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারফিফার র্যাংকিংয়ে ফিলিস্তিন ১০০ নম্বরে এবং বাংলাদেশ ১৯২ নম্বরে রয়েছে। অনূর্ধ্ব-২৩ ফুটবলের গ্রুপ পর্বের বাছাইয়ে শ্রীলঙ্কার বিপক্ষে ফিলিস্তিন ৯-০ গোলে জিতেছিল। সেই শক্তিশালী দল ফিলিস্তিনের বিপক্ষে বাংলাদেশ হেরেছে মাত্র ১-০ গোলে। হারতো হারই ৯ গোলেও হার, ১ গোলেও হার। তারপরও বাংলাদেশের ফুটবলাররা ভালো খেলেছে। ফিলিস্তিনকে বড় ব্যবধানে জিততে দেয়নি। ২ হারে গ্রুপ পর্ব হতে বিদায় বাংলাদেশের। এএফসি কাপের এই বাছাই হতে প্রত্যেক গ্রুপ চ্যাম্পিয়ন চূড়ান্ত পর্বে উঠবে। গ্রুপ সেরা রানার্সআপ হলে চূড়ান্ত পর্বে যাওয়ার সুযোগও থাকবে। সেই সুযোগ বাংলাদেশ পাবে কিনা তা বলা কঠিন। কারণ দুই ম্যাচ হেরে এখন বাংলাদেশের সামনে সব সম্ভাবনা ক্ষীণ হয়ে গেল।গতকাল রাতে বাহরাইনের খলিফা স্পোর্টস সিটি স্টেডিয়ামে সাড়ে ৮ হাজার দর্শক গিয়েছিলেন খেলা দেখতে। তাদের মধ্যে প্রায় সবই বাংলাদেশি প্রবাসী। ২২ মিনিটে আচমকা একটা গোল হজম করে বাংলাদেশ। ফিলিস্তিনিদের আক্রমণের চাপে মাঝমাঠের নিচে চলে বাংলাদেশের সব ফুটবলার। ফিলিস্তিনের হানি আব্দুল্লাহ সবার মাথার ওপর দিয়ে দূর হতে আচমকা শট করেন। সেই বল খুব সহজেই বাংলাদেশের জালে ঢুকে যায় ১-০। বাংলাদেশের গোলকিপার পাপ্পু হোসেন অসতর্ক ছিলেন। আচমকা বল আসতে পারে সেই ধারণাও ছিল না। গোলকিপারের দোষেই কাল প্রথমার্ধ গোল হজম করে পিছিয়ে যায় বাংলাদেশ। গ্রুপ পর্বের প্রথম খেলায় বাংলাদেশ বাহরাইনের কাছে ১-০ গোলে হেরেছিল। সেই ম্যাচে দারুণ খেলেছিলেন গোলকিপার জিকো। গতকাল তাকে সেরা একাদশ রাখেননি কোচ। বি গ্রুপে শেষ ম্যাচ শ্রীলঙ্কার বিপক্ষে মঙ্গলবার।বাংলাদেশ অনূর্ধ্ব-২৩ : পাপ্পু হোসেন, সুশান্ত, বিশ্বনাথ, রিয়াদুল, রহমত মিয়া, টুটুল, রবিউল, জনি (অধিনায়ক), বিপলু আহমেদ, সুফিল, আলামিন।  



23890,39707
অনুশীলনের জন্য ল্যাপটপ চায় ফাহাদ
অন্যান্য
প্রকাশ : ২৫ মার্চ ২০১৯, ০০:০০
সোহেল সারোয়ার চঞ্চলবাংলাদেশের দাবাড়ু নতুন খেতাব পাওয়া আন্তর্জাতিক মাস্টার ফাহাদ রহমান বিশ্বকাপে খেলার যোগ্যতা অর্জন করে দেশের মুখ উজ্জ্বল করলেও তার নিজের মুখটা দুর্ভাবনায় ভরা। একরাশ অন্ধকার নিয়ে এখন মেরুল বাড্ডার ভাড়া বাসায়। সেপ্টেম্বরে রাশিয়ায় বিশ্বকাপ দাবা। যেখানে পৃথিবীর সেরা দাবাড়ুরা অংশগ্রহণ করবেন। তাদের বিপক্ষে বাংলাদেশের পতাকা নিয়ে লড়াই করবেন নবম শ্রেণির ছাত্র ফাহাদ রহমান। প্রথম ম্যাচ হারলেই বিদায়। এমন বিদায় নিতে চান না ফাহাদ। ভালোভাবে অনুশীলন করে লড়াই নামতে চান। কিন্তু সেই অবস্থা নেই ফাহাদের। কারণ ফাহাদ অন্যের কাছ থেকে বই পড়ে লড়াই করতে কতো দূরই বা যাবেন। বিশ্বকাপ দাবায় খেলতে হলে আধুনিক প্রশিক্ষণ নিতে হবে। ফাহাদের এই মুহূর্তে একটি ল্যাপটপ দরকার। ফাহাদ বললেন, ‘আসুস কোর আই সেভেন, এইট জেনারেশন ল্যাপটপ দরকার। এখন আধুনিক যুগে বই পড়ে আর যাই হোক পৃথিবীর বড় বড় দাবাড়ুর সঙ্গে লড়াই করা যায় না।’ফাহাদের বাবা নজরুল ইসলাম বললেন, ‘বাসা ভাড়া মিটিয়ে চালডাল কেনার পর ল্যাপটপ কেনার ক্ষমতা কোথায়।’ফাহাদ জানালেন দাবা ফেডারেশনে যেতে হয় বাসে চড়ে। সিএনজিতে চড়ে। দাবার প্রশিক্ষণের জন্য আধুনিক ল্যাপটপ কেনার মতো অবস্থা নেই।’ ফাহাদের পরিবার প্রধানমন্ত্রীর কাছে সহযোগিতা চাইলেন।রাজধানীর মেরুল বাড্ডার লিটল জুয়েলস ইন্টারন্যাশনাল স্কুলের ছাত্র ফাহাদ অসাধারণ মেধাবী। এই শিক্ষার্থী পঞ্চম শ্রেণিতে এ প্লাস এবং অষ্টম শ্রেণিতে এ প্লাস পেয়েছিলেন। এবার নবম শ্রেণিতে। সপ্তাহে দুই দিন স্কুলে যান ফাহাদ। বাকিটা সময় দাবার অনুশীলন। আন্তর্জাতিক দাবায় লড়াই করে এপর্যন্ত ১০টি সোনার পদকসহ ২২টি পদক রয়েছে। তার বাবার দাবি ‘বাংলাদেশের কোনো ক্রীড়াবিদের এই সাফল্য নেই।’ তারপরও ফাহাদের বাবার মন খারাপ। মা হামিদা খাতুনেরও মন ভালো না। এক কন্যা, দুই পুত্র, তিন সন্তানের সবচেয়ে ছোট ফাহাদ দেশের দাবা অঙ্গন আলোকিত করে যাচ্ছে অথচ তাকে এগিয়ে নেয়ার সরকারি কোনো সহযোগিতা নেই। গত বছর এই ফাহাদ ভারতের গ্র্যান্ডমাস্টার ললিত বাবু, গ্র্যান্ডমাস্টার নিহাল সারিন এবং সুপার গ্র্যান্ডমাস্টার এসপি সেতুরামের সঙ্গে ড্র করে।গত বছর জর্জিয়াতে ১৮৫ দেশের সাড়ে ৪ হাজার দাবাড়ু লড়াই করেছিলেন। সেখানে বাংলার দাবাড়ু ফাহাদ পঞ্চম স্থান পায়। আন্তর্জাতিক নর্ম অর্জন করেছিল। ফাহাদের বাবার দাবি, ‘ফাহাদকে আধুনিক সুযোগ সুবিধায় উন্নত প্রশিক্ষণ দিতে পারলে এই ছেলে বিশ্ব চ্যাম্পিয়ন হবে। ১৬ বছরের এটা ছেলে বিশ্বকাপ দাবায় খেলার যোগ্যতা অর্জন করল অথচ একটা অভিনন্দনও দেয়নি আমার ছেলেকে।’বাংলাদেশে এবারই প্রথম মাত্র ১৬ বছরের একজন খুদে দাবাড়ু বিশ্বকাপে খেলার যোগ্যতা অর্জন করেছেন। শুধুমাত্র দাবার পুঁথিবিদ্যার উপর ভর করে কতো দূরেই বা যাওয়া যায়। ফাহাদ বললেন, ‘রাশিয়াতে বিশ্বকাপ দাবা হবে। একদিকে আমার ল্যাপটপ দরকার, অন্যদিকে আমার স্পন্সর দরকার। আমি একা রাশিয়ায় যেতে পারব না। আমার স্পন্সর লাগবে।’যার ঘরে সাফল্যে ভরপুর সেই ঘরে অন্ধকারও আছে। সেই অন্ধকার সরিয়ে দিতে ফাহাদের দাবিগুলো বিবেচনার অনুরোধ জানিয়েছেন ফাহাদের পরিবার।  



23891,39708
ড্রতে উদ্বিগ্ন নন ব্রাজিল কোচ
অন্যান্য
প্রকাশ : ২৫ মার্চ ২০১৯, ০০:০০
আন্তর্জাতিক প্রীতি ম্যাচস্পোর্টস ডেস্কআন্তর্জাতিক প্রীতি ম্যাচে পানামার সঙ্গে ১-১ গোলে ড্র করেছে নেইমার-ভিনিসিয়াস বিহীন ব্রাজিল। তবে দলের কোচ তিতে জানালেন এতে মোটেও উদ্বিগ্ন নন তিনি।ডান পায়ের মেটাটার্সাল হাঁড়ে চোট নিয়ে জানুয়ারি থেকেই মাঠের বাইরে নেইমার। এদিকে প্রথমবারের মত জাতীয় দলে ডাক পাওয়া রিয়াল মাদ্রিদ তারকা ভিনিসিয়াসও চোটের কারণে ছিটকে যান দল থেকে। অগত্যা মাত্র দুইটি আন্তর্জাতিক ম্যাচের অভিজ্ঞতাসম্পন্ন ফরোয়ার্ড লুকাস পাকুয়েতার হাতে দারুণ মর্যাদার দশ নম্বর জার্সিটি তুলে দেন কোচ তিতে।ম্যাচের ৩৪ মিনিটে গোল করে কোচের আস্থার দারুণ প্রতিদানও দেন এসি মিলানের এই ফরোয়ার্ড। তবে এর মিনিট দুয়েক পরেই পানামার আদলফো মাকাদো গোল করলে সমতা ফেরে ম্যাচে। দ্বিতীয়ার্ধে আক্রমণের ধার বাড়ালেও কাঙ্ক্ষিত গোলের দেখা পাননি কোটিনহোরা। ফলে কোচ তিতেকে সন্তুষ্ট থাকতে হয় ১-১ গোলের ড্র নিয়েই। জুনে ঘরের মাঠে অনুষ্ঠিত হবে কোপা আমেরিকা। শিরোপা পুনরুদ্ধারের মিশনে নিখুঁত এক দল নিয়ে যাওয়ার লক্ষ্যে দলের প্রতিটি খেলোয়াড়কে বাজিয়ে দেখছেন ব্রাজিল কোচ। তাই অপেক্ষাকৃত দুর্বল দল পানামার বিপক্ষে এমন ড্রতেও চিন্তিত নন। তিতের ভাষায়, ‘আমরা এই পর্যায়ে জিতে কী প্রতিষ্ঠা করবো? তার চেয়ে তরুণ খেলোয়াড়দের সুযোগ দেয়ায় মনোযোগ দিয়েছিলাম আমরা।’তবে এই ড্রতে উদ্বিগ্ন না হলেও সন্তুষ্ট হতে পারেননি তিতে। তিনি বলেন, ‘এটা একটা বাজে ফলাফল এবং প্রথমার্ধ আমাদের প্রত্যাশার চেয়ে অনেক নিচুমানের ছিলো। প্রথমার্ধের পর আমরা কিছু পরিবর্তন এনেছিলাম। বিরতির সময় সমস্যাগুলোকে চিহ্নিত করতে সক্ষম হয়েছিলাম আমরা। তারপরই স্বাভাবিক খেলাটা খেলতে সক্ষম হয়েছি।’তরুণদের সুযোগ দেয়ার কারণে এই অবস্থাকে ‘স্বাভাবিক’ বলেই দেখছেন তিনি। ব্রাজিল কোচের ভাষ্যমতে, ‘এটা স্বাভাবিক। আজ আমাদের রক্ষণে ছিলো মিলিতাও ও তেলেস। আমরা এমন অবস্থায়ই আছি এখন।’তিনি আরো বলেন, ‘যখন আমরা কোপা আমেরিকায় যাব, আরো ভালো পারফর্ম করতে আমরা উপযুক্ত খেলোয়াড়দেরই নির্বাচন করব। আরো সৃজনশীল খেলার প্রত্যাশা ছিল আমার। ফরোয়ার্ডদের আরো সৃষ্টিশীল করার লক্ষ্যে এই পরিবর্তনগুলো আনতে হয়েছিলো আমাকে।’সমর্থকদের এখনই ধৈর্য না হারানোর পরামর্শ দিলেন তিতে। তিনি বলেন, ‘সমর্থকদের কাজই শোনা, বুঝা এবং মনমতো ফলাফল না এলে বিরক্তি প্রকাশ করা। সাধারণত এমনই হয়। যদি আমি ভক্ত হতাম তাহলে পানামার বিপক্ষে জিততেই চাইতাম। কিন্তু দল গোছানোর ব্যাপারটার সাথে সাথে আমাদেরকে বর্তমান অবস্থাও বুঝতে হবে।’তিনি আরো বলেন, ‘আমরা উদীয়মান খেলোয়াড়দের সুযোগটা বাড়াতে চাই, কেননা অচিরেই আমরা আর কিছু করার সুযোগ পাব না।’   



23892,39709
বাংলাদেশের প্রথম লক্ষ্য সেমিফাইনাল
অন্যান্য
প্রকাশ : ২৫ মার্চ ২০১৯, ০০:০০
এশিয়া কাপ আরচারি শুরু আজস্পোর্টস রিপোর্টারএশিয়া কাপ ওয়ার্ল্ড র্যাংকিং আরচারির স্টেজ ওয়ানে শেষ চার নিশ্চিত করার প্রাথমিক লক্ষ্য নিয়ে গতকাল রবিবার থাইল্যান্ড গেছে বাংলাদেশ দল। আরচারির এশীয় শ্রেষ্ঠত্বের এ লড়াই আজ থেকে শুরু হয়ে  চলবে আগামী ৩০ মার্চ পর্যন্ত।রিকার্ভ ও কম্পাউন্ড দুই বিভাগে ছয়জন করে মোট ১২ জন আরচ্যার ১০টি ইভেন্টে বাংলাদেশের প্রতিনিধিত্ব করবেন।সদ্য শেষ হওয়া আইএসএসএফ ইন্টারন্যাশনাল সলিডারিটি আরচারির নারী রিকার্ভ এককে দিয়া সিদ্দিকী এবং দলগত নারী কম্পাউন্ড ইভেন্টে বন্যা আক্তার, সুস্মিতা বনিক ও শ্যামলী রায়দের কল্যাণে স্বর্ণপদক জয় করে বাংলাদেশ।সে ধারা অব্যাহত রেখে এশিয়া কাপের সব ইভেন্টেই সেমিফাইনালকে পাখির চোখ করছেন কোচ ফ্রেডেরিখ। তিনি বলেন, ‘এ বছর অনুষ্ঠেয় বিশ্ব চ্যাম্পিয়নশিপ ও এশীয় চ্যাম্পিয়নশিপের কথা মাথায় রেখেই প্রস্তুতি নিয়েছি আমরা। এশিয়া কাপ ওয়ার্ল্ড র্যাংকিং আরচারিতে আমাদের প্রাথমিক লক্ষ্য থাকবে সেমিফাইনাল নিশ্চিত করা।’ শনিবার সফরপূর্ব সংবাদ সম্মেলনে এ কথা জানান জার্মান এই কোচ। আরচারি এশিয়া কাপে এ পর্যন্ত ১৫ বারের অংশগ্রহণে দুইটি স্বর্ণসহ সর্বমোট ১৮টি পদক জয় করেছে বাংলাদেশ। 



23893,39710
লালমনিরহাটে কারাতে প্রশিক্ষণে উপকৃত মেয়েরা
অন্যান্য
প্রকাশ : ২৫ মার্চ ২০১৯, ০০:০০
লালমনিরহাট প্রতিনিধিপথেঘাটে বিদ্যালয়ে আসা যাওয়া করতে হয়রানির শিকার মেয়েদের আত্মরক্ষার পরিবর্তে প্রতিরোধ ভাবনায় কৌশল হতে পারে মার্শাল আর্ট বা কারাতে প্রশিক্ষণ। এরই ধারাবাহিকতায় লালমনিরহাট জেলার হাতীবান্ধা উপজেলায় বেসরকারি সংস্থা রূপান্তরের প্রশিক্ষণ সহযোগিতায় এ উপজেলার ২৫টি উচ্চ বিদ্যালয়ের মেয়েদের কারাতে প্রশিক্ষণের ব্যবস্থা করা হচ্ছে।উপজেলার কেতকীবাড়ি বালিকা উচ্চ বিদ্যালয়ে গিয়ে দেখা যায়, তাদের কারাতে প্রশিক্ষণের প্রস্তুতি চলছে। কথা হয় প্রশিক্ষণের দলপতি রাবেয়া বাসরী হিমুর (১০ম শ্রেণি) সঙ্গে। তিনি বলেন, ‘রূপান্তর থেকে প্রথমে আমাদের ২৫ জনকে প্রশিক্ষণ দিয়েছে। এর পর আমরা প্রশিক্ষণ নিয়ে আমাদের বিদ্যালয়ের মোট প্রায় চারশ শিক্ষার্থীকে প্রশিক্ষণ দিচ্ছি। এ প্রশিক্ষণ পেয়ে আমরা অনেক উপকৃত হয়েছি। বিদ্যালয়ে আসা যাওয়া করতে অনেক ছেলে বিভিন্ন ধরনের কথা বার্তা বলতো, ইভটিজিং করতো। সে সময়ে কিভাবে আমরা নিজেকে আত্মরক্ষা করব, প্রতিরোধ করব এবং অভিযোগ কোথায় জানাবো এ সব বিষয় আমরা এখন জেনেছি এ প্রশিক্ষণ ও লাইফ স্কিল মেসেজ এর মাধ্যমে।’ এ কারাতে প্রশিক্ষণ ও লাইফ স্কিল মেসেজ বিষয়ে কেতকীবাড়ি বালিকা উচ্চ বিদ্যালয়ের প্রধান শিক্ষক এ কে এম আব্দুস সালাম বলেন, রূপান্তর-এর সহযোগিতায় এ বিদ্যালয়ের ২৫ জন মেয়েকে তারা কারাতে প্রশিক্ষণ ও লাইফ স্কিল মেসেজ দেয়। পরবর্তীতে বাকি শিক্ষার্থীদের আগ্রহের কারণে এ ২৫ জনই আবার আমার অনুমতিতে প্রায় চারশ শিক্ষার্থীকে এ প্রশিক্ষণ দিচ্ছে। সংশ্লিষ্টদের দাবি এ প্রশিক্ষণের ফলে আগে বিদ্যালয়ে আসার পথে শিক্ষার্থীদের বখাটে ছেলেদের বিভিন্ন কথার সম্মুখীন হতে হলেও এখন সেসব বন্ধ হয়েছে। হাতীবান্ধা রূপান্তরের এরিয়া অফিসের প্রকল্প সমন্বয়কারী মস্তাফিজুর রহমান বলেন, ‘আমরা এ উপজেলায় প্রায় অনেক বিদ্যালয়ে বালিকাদের মাঝে এ কারাতে প্রশিক্ষণ ও লাইফ স্কিল মেসেজ দেয়ার চেষ্টা করছি। যার কারণে মেয়েরা আত্মবিশ্বাসী হয়ে উঠতে পারে। তারা নিজেরা আত্মবিশ্বাসী হয়ে ইভটিজিংসহ বিভিন্ন যৌন হয়রানিমূলক আচরণ থেকে নিজেকে রক্ষা করতে পারে এবং প্রতিরোধসহ কিভাবে আইনের আশ্রয় ও অভিযোগ জানাতে পারে সেই বিষয়ে আমাদের এ প্রশিক্ষণ দেওয়া হচ্ছে।’ 



23894,39711
মিয়ামিতে ফেদেরারের জয়ী সূচনা
অন্যান্য
প্রকাশ : ২৫ মার্চ ২০১৯, ০০:০০
রজার ফেদেরার রাদু আলবতকে হারিয়ে মিয়ামি ওপেনে শুভসূচনা করেছেন। এটিপি ১০০০ এই ইভেন্টের দ্বিতীয় রাউন্ডে এই ৬-৪, ৭-৫, ৬-৩ গেমের এই জয় পেতে প্রতিযোগিতার চতুর্থ বাছাই ফেদেরারকে খেলতে হয়েছে দুই ঘণ্টা নয় মিনিট। খেলাটির প্রথম সেটে মলদোভান প্রতিপক্ষের কাছে যখন ৪-৬ গেমে হেরে বসেন ফেদেরার, তখন গেলবছরের দুঃস্বপ্ন আবারও মাথাচাড়া দিয়ে উঠছিলো তার সামনে। গত আসরে প্রতিযোগিতার দ্বিতীয় রাউন্ড থেকেই বিদায় নিয়েছিলেন সুইস এই খেলোয়াড়। তবে পরের দুই সেটে জয় নিয়ে তৃতীয় রাউন্ডে পা রাখেন ফেদেরার, যেখানে আজ সার্বিয়ান খেলোয়াড় ফিলিপ ক্রাজিনোভিচের মুখোমুখি হবেন তিনি। এদিকে বাম পায়ে চোটের কারণে প্রতিযোগিতা থেকে নিজেকে সরিয়ে নিয়েছেন সেরেনা উইলিয়ামস। 



23895,39712
নারী ক্রিকেট প্রিমিয়ার লিগ শুরু ২৫ এপ্রিল
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টারনারী ক্রিকেটারদের ঢাকা প্রিমিয়ার ক্রিকেট লিগ শুরু করতে যাচ্ছে বাংলাদেশ ক্রিকেট বোর্ডের (বিসিবি) উইমেন্স উইং। আগামী ২৫ এপ্রিল মাঠে গড়াবে প্রিমিয়ার লিগ। গতকাল উইমেন্স উইংয়ের এক সভায় সিদ্ধান্ত হয়েছে- আগামী ২০ এপ্রিল নারী ক্রিকেটারদের দলবদল অনুষ্ঠিত হবে। এসব তথ্য জানিয়েছেন, বাংলাদেশ নারী দলের টিম অপারেটিং ম্যানেজার নাজমুল আবেদীন ফাহিম।গতকাল সাংবাদিকদের তিনি বলেছেন, ‘আমাদের ইচ্ছা থাকা সত্ত্বেও মাঠের স্বল্পতায় আমরা প্রিমিয়ার লিগ শুরু করতে পারিনি। তাই আমরা সিদ্ধান্ত নিয়েছি, ঢাকা প্রিমিয়ার লিগটা শুরু করব ছেলেদের খেলা শেষ হলে। কারণ তখন মেয়েদের জন্য ভালো মাঠ পাওয়া সহজ হবে আমাদের জন্য।’নাজমুল আবেদীন ফাহিম আরো বলেছেন, ‘আমরা ২৫ এপ্রিল লিগ শুরু করার সিদ্ধান্ত নিয়েছি এবং দলবদল অনুষ্ঠিত হবে ২০ এপ্রিল।’সাধারণত নিয়ম অনুযায়ী একই মৌসুমে প্রথম বিভাগ ক্রিকেট ও প্রিমিয়ার লিগ খেলতে পারেন না কোনো ক্রিকেটার। তবে এবার নারী প্রিমিয়ার লিগে নতুন নিয়ম করছে উইমেন্স উইং। যেখানে প্রথম বিভাগ ক্রিকেট লিগে খেলা ২০-২২ ক্রিকেটার খেলতে পারবেন প্রিমিয়ার লিগেও। এ সম্পর্কে নাজমুল আবেদীন ফাহিম বলেছেন, খেলোয়াড় স্বল্পতার কারণেই এমন সুযোগ দেওয়া হয়েছে। ক্লাবগুলো চাইলে প্রথম বিভাগ লিগ থেকেও ক্রিকেটার দলে টানতে পারবে।  



23896,39713
স্পেন-ইতালির শুভসূচনা
অন্যান্য
প্রকাশ : ২৫ মার্চ ২০১৯, ০০:০০
ইউরো ২০২০ বাছাইস্পোর্টস ডেস্কশিরোপা প্রত্যাশী স্পেন ইউরো ২০২০ বাছাইয়ের প্রথম ম্যাচে নরওয়েকে ২-১ গোলে হারিয়ে প্রতিযোগিতায় শুভসূচনা করেছে। প্রতিযোগিতার অন্য ম্যাচে ইতালি ফিনল্যান্ডকে ২-০ গোলে হারিয়েছে। স্পেন নিজেদের মাঠ মেস্তায়ায় এফ গ্রুপের ম্যাচটির শুরু থেকেই নরওয়ের উপর চাপটা ধরে রেখেছিলো। রদ্রিগো মোরেনোর গোলে ১৭তম মিনিটে এগিয়ে যায় তারা। ৬৫ মিনিটে সফরকারী ফরোয়ার্ড জশ কিং গোল করলে সমতা ফেরে ম্যাচে। এমন অবস্থায় দলের ত্রাতারূপে আবির্ভূত হন সার্জিও রামোস। ৭১ মিনিটে  পেনাল্টি থেকে গোল করে টানা পাঁচ ম্যাচে গোল করার কীর্তি গড়েন স্পেন অধিনায়ক।  এদিকে বাছাইপর্বের জে গ্রুপের ম্যাচে জয়ী সূচনা করেছে সাবেক ইউরোজয়ী ইতালিও। নিজেদের মাঠে ফিনল্যান্ডকে ২-০ গোলে হারিয়েছে আজ্জুরিরা। গোল দুইটি এসেছে তরুণ দুই ফুটবলার নিকোলো বারেলা ও মইসে কিনের পা থেকে।দলের দ্বিতীয় গোলটি করে ইতালির হয়ে অভিষেকেই গোল করা সর্বকনিষ্ঠ গোলদাতা বনে যান কিন।  



23897,39714
চট্টগ্রামে অনি স্মৃতি স্কুল টিটি আজ শুরু হচ্ছে
অন্যান্য
প্রকাশ : ২৫ মার্চ ২০১৯, ০০:০০
স্পোর্টস রিপোর্টার, চট্টগ্রাম অফিসচট্টগ্রামের অনি স্মৃতি আন্তঃ স্কুল টেবিল টেনিস প্রতিযোগিতা আজ সোমবার সকালে জেলা ক্রীড়া সংস্থার জিমনেসিয়াম ভবনে শুরু হচ্ছে। প্রতিযোগিতায় খেলার জন্য তালিকাভুক্ত হয়েছে নগরীর ১৮টি শিক্ষা প্রতিষ্ঠান। প্রত্যেক দলে রয়েছে ৩ জন করে খেলোয়াড়। সে হিসেবে খেলোয়াড় রয়েছে ৫৪ জন। বাকলিয়া সরকারি স্কুল, কাফকো স্কুল, কধুরখীল স্কুল, চট্টগ্রাম সরকারি স্কুল, কাজেম আলী স্কুল, সানশাইন স্কুল, চট্টগ্রাম কলেজিয়েট স্কুল, কদম মোবারক স্কুল, আল হিদাইয়া স্কুল, হালিশহর ক্যান্টঃ পাবলিক স্কুল, প্রেসিডেন্সি স্কুল, সেন্ট্রাল পাবলিক স্কুল, অপর্ণাচরণ বালিকা স্কুল, সেন্ট মেরিস স্কুল, হাজী মুহম্মদ মহসিন সরকারি স্কুল, চট্টগ্রাম ক্যান্টঃ ইংলিশ স্কুল।  



23898,39715
আজকের টিভি
অন্যান্য
প্রকাশ : ২৫ মার্চ ২০১৯, ০০:০০
ক্রিকেটআইপিএল : রাজস্থান-পাঞ্জাবসরাসরি রাত সাড়ে ৮ টাস্টার স্পোর্টস ১ ওস্টার স্পোর্টস সিলেক্ট ১ফুটবল : ইউরো বাছাইপর্বমন্টেনেগ্রো-ইংল্যান্ডসরাসরি রাত পৌনে ২ টাপর্তুগাল-সার্বিয়া, সরাসরি রাত পৌনে ২ টাফ্রান্স-আইসল্যান্ডসরাসরি রাত পৌনে ২ টাসনি টেন ১ ও টেন ২ 



23899,39716
সম্প্রীতির অনন্য নজির দেখাল নিউজিল্যান্ড
ফিচার
প্রকাশ : ২৫ মার্চ ২০১৯, ০০:০০
শিফারুল শেখ ২০১৮ সালে বিশ্বের শান্তির সূচকে দ্বিতীয় নম্বরে নিউজিল্যান্ড। কিন্তু গত ১৫ মার্চ সেই দেশটিতেই নেমে আসে অশান্তি। দু’টি মসজিদে প্রার্থনারত মুসলিমদের ওপর শ্বেতাঙ্গ শ্রেষ্ঠত্ববাদী জঙ্গির হামলায় ৫০ মুসল্লির প্রাণ যায়। এই প্রাণহানির ঘটনা যতটা না বিশ্বের নজর কেড়েছে তার চেয়ে বেশি নজর কেড়েছে এক শতাংশ মুসলিমের জন্য নিউজিল্যান্ডবাসীর সমবেদনা আর ভালোবাসা। বিশেষ করে প্রধানমন্ত্রী জেসিন্ডা আর্ডেন যে নজির স্থাপন করেছেন তা প্রশংসিত হয়েছে পুরো বিশ্বে। ধর্মীয় হিংসা-বিদ্বেষ আর বর্ণবাদের এই যুগে তার মতো নেতা বিশ্বে কতটা প্রয়োজন তা বিভিন্ন গণমাধ্যমে প্রকাশ পেয়েছে।হামলা এবং সম্প্রীতির দৃষ্টান্ত: মার্কিন মানবাধিকার কর্মী মার্টিন লুথার কিং বলেছিলেন, সত্যিকারের নেতারা ঐক্য খোঁজেন না, তারাই ঐক্য তৈরি করেন। নিউজিল্যান্ডের প্রধানমন্ত্রী আর্ডেন সেই কাজটিই করেছেন। মুসলিমদের ওপর হামলার কয়েক ঘণ্টা পরই বিবৃতিতে স্পষ্টভাবে বন্দুক হামলাকে সন্ত্রাসী হামলা বলে বর্ণনা করেন। বহু মানুষ মনে করেন, শ্বেতাঙ্গ কোনো ব্যক্তির দ্বারা এ ধরনের হামলার ক্ষেত্রে (এমনকি সেটা যদি রাজনৈতিক মতাদর্শের প্রভাবেও হয়ে থাকে) কর্তৃপক্ষ এ ধরনের শব্দ ব্যবহার করতে অনীহা বা অনিচ্ছুক মনোভাবের পরিচয় দিয়ে থাকেন। কিন্তু আর্ডেনের বিবৃতিতে সেই ধারণা মিথ্যা প্রমাণিত হয়। মুসলিম সম্প্রদায়ের মানুষদের শোক এবং ভীতির প্রতি তার স্বীকৃতি সেখানেই ফুরিয়ে যায়নি। ক্রাইস্টচার্চে ঘটনার শিকার পরিবারগুলোর স্বজনদের জড়িয়ে ধরে সান্ত্বনা ও সমবেদনা জানান। সেই সময় মাথায় কালো রঙের স্কার্ফ পরেন তিনি যা তাদের প্রতি শ্রদ্ধারই বহিঃপ্রকাশ। তিনি মানুষকে একতার বন্ধনে বেঁধে বলেছেন, তারা আমাদের। এর কয়েকদিন পর পার্লামেন্টে ভাষণ দিয়েছেন। কোরআন তেলাওয়াত করে অধিবেশন শুরু হয়েছে। আসসালামু আলাইকুম (তোমার ওপর শান্তি বর্ষিত হোক) বলে ভাষণ শুরু করেছেন জেসিন্ডা। তিনি দেশের অস্ত্র আইনেও পরিবর্তন এনেছেন। প্রধানমন্ত্রী বিশ্ব থেকে বর্ণবাদ বিতাড়িত করার আহবান জানিয়েছেন। তিনি জোর দিয়ে বলেছেন, এ বিষয়ে সীমানা নিয়ে ভাবলে হবে না। এরপর গত শুক্রবার ভিন্ন নিউজিল্যান্ডকে দেখা গেল। জুমার নামাজের আজান এবং নামাজ রাষ্ট্রীয় মিডিয়ায় সরাসরি সম্প্রচারে মুখরিত ছিল দেশ। ক্রাইস্টচার্চের পার্কে প্রায় ২৫ হাজার মানুষের সমাগম ঘটে যেখানে মুসলমান ছাড়া অন্যান্য ধর্মের লোকও আসেন। প্রধানমন্ত্রী আগের মতোই স্কার্ফ পরে আসেন। ওইদিন অন্যান্য ধর্মের সব নারীও মুসলিম নারীদের প্রতি সহমর্মিতা প্রকাশ করে মাথায় স্কার্ফ পরেন। ভাষা, জাতি, ধর্ম, বর্ণ নির্বিশেষে মিলেমিশে একাকার হয়ে যায়। প্রধানমন্ত্রী ইসলামের শেষ নবী হযরত মুহাম্মদ (সা) এর বাণী উদ্ধৃত করে বলেন, দয়া, সমবেদনা, সহানুভূতি একই শরীরে থাকে। কোনো একটি অংশ জখম হলেই গোটা শরীরে যন্ত্রণা হয়। আমরাও এক। গোটা দেশ শোকার্ত। ঠিক দুপুর দেড়টা নাগাদ দুই মিনিট নীরবতা পালন করা হয়। কেবল ক্রাইস্টচার্চের ওই সমবেতে নয়, পুরো নিউজিল্যান্ড যেন শোকস্তব্ধ হয়ে পড়েছিল। ওই সময়টাতেই মসজিদে হত্যালীলা চালিয়েছিল জঙ্গি ব্রেন্টন টারান্ট। সহমর্মিতার মূল্যায়ন করেন আল নূর মসজিদের ইমাম ফাউদা। তার কথায়, যেভাবে নিউজিল্যান্ডের প্রধানমন্ত্রী এই ঘটনার নিন্দা করেছেন এবং শোকসন্তপ্তদের জন্য এগিয়ে এসেছেন তা গোটা বিশ্বে দৃষ্টান্ত।আর্ডেন সম্পর্কে কিছু কথা: সুশীল অ্যারোন নিউ ইয়র্ক টাইমসে লিখেছেন, আর্ডেন ডানপন্থি শক্তিশালীদের ভিড়ে দৃঢ় প্রগতিশীল প্রতিদ্বন্দ্বী হিসেবে উঠে আসছেন যার ক্যারিয়ার গড়ে উঠেছে উদারতাহীন ও মুসলিম বিদ্বেষী আড়ম্বরের মধ্যে। তিনি দেখিয়ে দিয়েছেন, বিভিন্ন ধর্মের মানুষ কিভাবে একসঙ্গে থাকা যায়।১৯৮০ সালে জন্ম নেওয়া আর্ডেন বেড়ে ওঠেন মুরপাড়া নামে নিউজিল্যান্ডের মাউরি আদিবাসী অধ্যুষিত ছোট্ট শহরে। সেখানে শিশুদের পায়ে দেওয়ার মতো জুতা ছিল না, এমনকি দুপুরে তারা খাবারও পেত না। এই ঘটনাই তাকে রাজনীতিতে উদ্বুদ্ধ করে। উচ্চ মাধ্যমিক শেষে আর্ডেন পড়াশোনা করেন যোগাযোগ বিভাগে। এর আগে ১৭ বছর বয়সেই যুক্ত হন নিউজিল্যান্ডের লেবার পার্টির রাজনীতিতে। ২০০৮ সালে আর্ডেন লেবার পার্টির সংসদ সদস্য হিসেবে নির্বাচনে অংশ নিয়েও ১৩ হাজার ভোটে হারলেও সংবিধানিক নিয়মে তিনি সংসদে যাওয়ার সুযোগ পান।২০১৭ সালে লেবার পার্টির উপ-প্রধান নির্বাচিত হন আর্ডেন। নির্বাচনের মাত্র দুই মাস আগে দলটির প্রধান পদত্যাগ করলে সেই ভারও চাপে তার কাঁধে। তাকে নিয়ে এসময় দেশটিতে জনপ্রিয়তার যে ঢেউ ওঠে তা পরিচিত হয় ‘জেসিডামেনিয়া’ নামে। মাত্র দুই মাসের নেতৃত্বে অনেকটা অপ্রত্যাশিতভাবেই দলকে নির্বাচনে বিজয়ী করেন আর্ডেন। ২০১৭ সালে ৩৭ বছর বয়সে বিশ্বের সর্বকনিষ্ঠ নারী প্রধানমন্ত্রী হিসেবে দায়িত্ব নেন।  



23900,39717
বিরোধীদের অনৈক্যই মোদির জন্য সুযোগ
ফিচার
প্রকাশ : ২৫ মার্চ ২০১৯, ০০:০০
ভারতের   লোকসভা   নির্বাচনতালেব রানা প্রধানমন্ত্রী নরেন্দ্র মোদির দল ভারতীয় জনতা পার্টি-বিজেপি ২০১৪ সালের নির্বাচনে বিপুল বিজয় নিয়ে ক্ষমতায় আসে। সেবার একক সংখ্যাগরিষ্ঠতা পেয়েছিল দলটি। দীর্ঘদিন পর ভারতে এককভাবে সরকার গঠনের কৃতিত্ব দেওয়া হয়েছিল প্রধানমন্ত্রী মোদিকে। ওই নির্বাচনে প্রধান বিরোধীদল কংগ্রেস ৪৪টি আসনে জয় পায়। পাঁচ বছর পর আবারো লোকসভা নির্বাচন হতে চলেছে। সাত দফায় লোকসভার ৫৪৩টি আসনে ভোট গ্রহণ শুরু হবে ১১ এপ্রিল। শেষ দফার ভোট হবে ১৯ মে। ভোট গণনা হবে ২৩ মে।এই নির্বাচন নিয়ে পুরোদমে প্রচারণায় নেমে গেছে রাজনৈতিক দলগুলো। প্রতিদিনই চলছে রাজনৈতিক নেতাদের বাগযুদ্ধ। কিন্তু ভারতের রাজনৈতিক প্রেক্ষাপটে জাতীয় দলগুলো যতই শক্তিশালী হোক না কেন নির্বাচনে জিততে আঞ্চলিক দলগুলোকে হাতে রাখতে হয়। বিশ্লেষকরা মনে করছেন, নির্বাচনে আঞ্চলিক দলগুলোর সঙ্গে জোট গড়ার সামর্থ্যের ওপরই নির্বাচনে ভালো করার বিষয়টি অনেকখানি নির্ভর করছে। বলা হচ্ছিল, মন্থর অর্থনীতি, ব্যাপক বেকারত্ব ও গ্রামীণ জনগোষ্ঠীর অসন্তোষের কারণে এবারের নির্বাচনে বিজেপির সংখ্যাগরিষ্ঠতা পাওয়ার সম্ভাবনা ক্ষীণ। কিন্তু এক্ষেত্রে বিরোধীদের ঐক্য গুরুত্বপূর্ণ ফ্যাক্টর। গত জানুয়ারির শেষদিকে পশ্চিমবঙ্গের কলকাতায় কংগ্রেসসহ বিরোধীদলগুলো বিজেপি সরকারের বিরুদ্ধে একজোট হয়ে মাঠে নামার ঘোষণা দেয়। মুখ্যমন্ত্রী মমতা ব্যানার্জির ডাকা এক জনসভায় প্রাক্তন প্রধানমন্ত্রী, নানা রাজ্যের মুখ্যমন্ত্রী, শক্তিশালী নেতাসহ ভারতের ২০টির বেশি দলের নেতারা হাজির হয়েছিলেন।  ভারতের ইতিহাসে বিভিন্ন দলের এত বড় নেতাদের একমঞ্চে খুব কমই দেখা গেছে এর আগে। বিরোধী নেতারা দাবি করেছিলেন, সাম্প্র্রতিক যে কোনো নির্বাচনের ফলাফলে দেখা যায়, ভোট ভাগাভাগির একমাত্র ফায়দা নিয়েছে বিজেপি। এই বহুদলীয় মঞ্চে হাজির সব নেতা-নেত্রীদের এটা নিশ্চিত করতে হবে যে, বিরোধী ভোট যেন ভাগ না হয়। যেখানে ভোট ভাগ হয়নি, সেখানেই বিজেপি পরাস্ত হয়েছে।২০১৪ সালের লোকসভা নির্বাচনের ফলাফল বিশ্লেষণ করলে দেখা যায়, ৩০ শতাংশের কিছু বেশি ভোট পেলেও বিজেপি জোটের আসন সংখ্যা ছিল তিনশোর বেশি ছিল। বিরোধীদলগুলোর মধ্যে ভোট ভাগাভাগির সুযোগেই বিজেপি বহু আসনে সুবিধাজনক অবস্থানে থাকতে পেরেছিল। ধারণা করা হচ্ছিল, এসব দল একজোট হয়ে নির্বাচনে নামলে ভুগতে হবে বিজেপিকে। কিন্তু সব রাজ্যেই যে একইভাবে বিজেপি বিরোধীদলগুলো জোট করতে পারবে, সে সম্ভাবনা নিয়ে তখন সন্দেহ ছিল। নির্বাচনের আগ মুহূর্তে এসে তা বাস্তবে রূপ নিতে শুরু করেছে। সম্প্রতি ভারতীয় গণমাধ্যমগুলোর খবরে বলা হয়েছে, আঞ্চলিক দলগুলোর সঙ্গে জোট গড়তে গিয়ে জটিলতার মুখে পড়েছে কংগ্রেস। অন্যদিকে নিজেদের জোট গুছিয়ে নিচ্ছে বিজেপি নেতৃত্বাধীন এনডিএ।বিজেপির বিরুদ্ধে বিরোধীদলগুলো একক প্রার্থী দিতে কয়েকমাস আগে থেকেই দৌড়ঝাঁপ শুরু করেছিল। প্রথমে মমতা ব্যানার্জির নেতৃত্বে তৃণমূল কংগ্রেস এবং পরে জাতীয় কংগ্রেসের উদ্যোগে। কিন্তু দুটি উদ্যোগই  এখন অনেকটা স্তিমিত। ভোটের আগে নয় বরং ভোট পরবর্তী জোটেই আগ্রহী ভারতের অধিকাংশ ছোট রাজনৈতিক দল। সবচেয়ে জনবহুল রাজ্য উত্তর প্রদেশে সমাজবাদী পার্টি (এসপি) এবং বহুজন সমাজবাদী পার্টির (বিএসপি) সঙ্গে জোট গড়ার উদ্যোগ নিয়েছিল জাতীয় কংগ্রেস। কিন্তু কংগ্রেস নেতাদের অনমনীয় মনোভাবের কারণে তা ভেস্তে যাচ্ছে! উত্তর প্রদেশে কংগ্রেসের জন্য সোনিয়া গান্ধীর রায়বেরেলি ও রাহুল গান্ধীর আমেথি আসনটি ছেড়ে জোট করেছিল এসপি ও বিএসপি। তাদের জোটে রয়েছে রাষ্ট্রীয় লোকদল। কিন্তু জোট গড়তে মরিয়া কংগ্রেস এই দুই দলকে ৮০টির মধ্যে ৭টি আসন ছাড়ার প্রস্তাব দিয়েছিল। কংগ্রেসের ফাঁদে পা দেননি বিএসপি নেত্রী সাবেক মুখ্যমন্ত্রী মায়াবতী। তিনি জানিয়ে দিয়েছেন, কংগ্রেসের সঙ্গে কোথাও তার কোনো জোট নেই। কংগ্রেস চাইলে ৮০টি আসনেই প্রার্থী দিতে পারে। বিজেপিকে হারাতে এসপি-বিএসপি-আরএলডি জোটই সক্ষম। মায়াবতীর সুরেই অখিলেশ যাদব জানিয়ে দিয়েছেন, জাতীয় কংগ্রেস বিভ্রান্ত ছড়ানোর চেষ্টা করছে।পশ্চিমবঙ্গেও কংগ্রেসকে অতিরিক্ত সুবিধা দিতে নারাজ বামরা। পশ্চিমবঙ্গের ৪২ আসনে কংগ্রেস দাবি করেছিল ১৭টি। প্রথমদিকে টানা আলোচনার পর সিপিএম নেতৃত্বাধীন বামফ্রন্ট এ বিষয়ে অনেকটাই নমনীয় ছিল। কিন্তু রাজ্য কংগ্রেস নেতাদের সিদ্ধান্তহীনতায় এই জোটও ভেস্তে যাওয়ার পথে।  



23901,39718
পানি যখন সোনার চেয়ে দামি!
ফিচার
প্রকাশ : ২৫ মার্চ ২০১৯, ০০:০০
ভেনিজুয়েলা সংকটআশেক খান আলেখীন ভেনিজুয়েলায় চরম অর্থনৈতিক মন্দা আর রাজনৈতিক টানাপড়েনের প্রভাব পড়েছে দেশটির সরকারি সেবাখাতগুলোতেও। বিগত কয়েক মাস যাবত্ দেশটিতে পানির তীব্র সংকট চলছে। পুরনো লাইনগুলো সংস্কার না করায় যত্রতত্র পাইপের লিকেজের কারণে এমনিতেই সেখানে পানির সংকট চলছিল, তার ওপর চলতি মাসের শুরু থেকে টানা বিদ্যুত্ না থাকায় পানি সরবরাহ ব্যবস্থা পুরোপুরি ভেঙে পড়ে। অবস্থা এখন এতই খারাপ যে লোকজন পুকুর, নদী-নালার নোংরা পানিও ব্যবহার করতে বাধ্য হচ্ছে। জলাশয়ের ধারের মানুষের সেই সুবিধাটুকু থাকলেও অন্যদের তাও নেই।  দূরে কোথাও সামান্য পানি থাকার খবর পেলে তা আনতে ধেয়ে যাচ্ছে সবাই। সবার মধ্যে রীতিমত প্রতিযোগিতা লেগে যাচ্ছে। কোনোমতে কিছুটা পানি যোগাড় করে আনা গেলেও সেই সামান্য কয়েক লিটার পানিতে কি আর পুরো পরিবারের চাহিদা মেটে? কিন্তু উপায় নেই। ওই কয়েক লিটার পানি দিয়েই গোসল করা, কাপড়-হাঁড়িপাতিল ধোয়া এবং রান্নার কাজ সারতে হচ্ছে লোকজনকে। অবস্থাপন্নরা বোতলজাত পানি কিনে তাদের চাহিদা কিছুটা মেটাতে পারলেও দরিদ্রদের সেই উপায়ও নেই। ৫ লিটার পানি দুই ডলার দিয়ে কেনা কি চাট্টিখানি কথা! তবে ধনীরাও খুব ভালো নেই। কতদিন আর পানি কেনা যায়!জানা যায়, ভেনিজুয়েলার অনেক বহুতল ভবনের লিফট অকেজো হয়ে পড়েছে। ফলে কোথাও পানি মিললেও তা সিঁড়ি দিয়ে উপরে বয়ে নিতে লোকজনকে গলদঘর্ম হতে হয়।  উদিথ কনট্রেরাস নামে ৫০ বছর বয়সী এক আইনজীবী দুঃখ করে বললেন, আমরা গোসল করি বড় গামলার ওপর দাঁড়িয়ে। গোসল শেষে গামলায় জমা পানি দিয়ে বাথরুমের কমোড ফ্লাশ করা, রান্নাঘর পরিষ্কারসহ বিভিন্ন কাজ সারি।ইউনিসি ফ্লোরস নামে এক ঠিকাদারও জানালেন একই ধরনের কথা। তিনি আরও জানান, তিন বছরের মেয়েকে তিনি রান্নাঘরের সিংকের মধ্যে গোসল করান আর সিংকে জমানো পানি দিয়ে বিভিন্ন কাজ সারেন। ফ্লোরস দুঃখ ভারাক্রান্ত কণ্ঠে বলেন, ‘এ বড় কঠিন জীবন। পানি ছাড়া আমাদের এখন বেঁচে থাকাই দায়। পানি এখন আমাদের কাছে সোনার চেয়েও দামি।’ ভেনিজুয়েলার প্রেসিডেন্ট নিকোলাস মাদুরো অবশ্য বলছেন, দীর্ঘ খরার কারণেই দেশে পানির সংকট দেখা দিয়েছে। তবে সেই সঙ্গে তিনি জুয়ান গুয়াইদোর নেতৃত্বাধীন বিরোধী দলকেও দুষছেন। বলছেন- বিরোধী দলই স্যাবোট্যাজ করে দেশের পানি সরবরাহ ব্যবস্থাকে ধ্বংস করে দিয়েছে। বিরোধী দলীয় নেতা জুয়ান গুয়াইদোও ছেড়ে কথা কইছেন না। বলছেন- মাদুরো সরকার দেশের পানির লাইনগুলো সঠিকভাবে রক্ষণাবেক্ষণ না করার কারণেই বর্তমান সংকট দেখা দিয়েছে। তারা দু’জন পরস্পরকে দুষে যাচ্ছেন আর জনগণ পানির অভাবে মরতে বসেছে। ‘হিমালয় পর্বতসম’ এ সংকটের সমাধান যে কিভাবে হবে তা জানা নেই কারো!  



23902,39719
পাকিস্তানকে যুক্তরাষ্ট্রের হুমকি
ফিচার
প্রকাশ : ২৫ মার্চ ২০১৯, ০০:০০
বিশ্বপ্রবাহ ডেস্ক সন্ত্রাসবাদের বিরুদ্ধে দ্রুত, দীর্ঘমেয়াদি ও প্রমাণসাপেক্ষ ব্যবস্থা নেওয়ার জন্য পাকিস্তানের উপর চাপ আরো বাড়াল আমেরিকা। বিষয়টিকে লঘু করে দেখলে পাকিস্তানকে যে তার মূল্য দিতে হবে, সে ব্যাপারেও সম্প্রতি সতর্ক করে দিয়েছে ওয়াশিংটন। হোয়াইট হাউসের পক্ষ থেকে বলা হয়েছে, ‘আবারো যদি সন্ত্রাসবাদীরা ভারতের উপর আঘাত হানে আর জইশ-ই মোহাম্মদ ও লস্কর-ই-তৈয়বার মতো সন্ত্রাসবাদীরা তবে যুক্তরাষ্ট্র চুপ করে থাকবে না। এই সংগঠনগুলোর বিরুদ্ধে যদি কোনো দীর্ঘমেয়াদি ও ফলপ্রসূ পদক্ষেপ করতে না পারে ইসলামাবাদ, তাহলে পাকিস্তানের পক্ষে পরিস্থিতিটা অত্যন্ত জটিল হয়ে উঠবে। কারণ, আমেরিকা চায় না, কোনো সন্ত্রাসবাদী কার্যকলাপকে কেন্দ্র করে ভারত ও পাকিস্তানের মধ্যে উত্তেজনা বেড়ে যাক।’ওয়াশিংটন কী চাইছে, তা স্পষ্ট করে দিয়ে হোয়াইট হাউস বলেছে, ‘যেটা সকলেরই কাম্য তা হলো, নিজেদের ভূখণ্ডে ঘাঁটি গেড়ে থাকা জইশ ও লস্কর জঙ্গিদের বিরুদ্ধে দীর্ঘমেয়াদি ও ফলপ্রসূ ব্যবস্থা নিক ইসলামাবাদ। আর সেটা হোক প্রমাণসাপেক্ষ। কারণ, পাকিস্তানে জঙ্গি ঘাঁটিগুলোকে পুরোপুরি নির্মূল করা প্রয়োজন। এদের খাইয়ে-দাইয়ে বড় করে তোলার পেছনে পাকিস্তান কোনো যুক্তি দেখাতে পারবে না। তাই তাদের দেখা উচিত সেখানে যেন ঘাঁটি না গাড়তে পারে সন্ত্রাসবাদীরা।’ সন্ত্রাসবাদীদের বিরুদ্ধে ইমরান সরকারের চালানো অভিযানে যে ওয়াশিংটন সন্তুষ্ট নয়, তা বুঝিয়ে দিয়ে হোয়াইট হাউস বলেছে, ‘যা যা হয়েছে, সেই সবই খুব প্রাথমিক স্তরের। জনাকয়েক জঙ্গির ব্যাংক অ্যাকাউন্ট বাজেয়াপ্ত করা হয়েছে। কয়েকজন জঙ্গিকে গ্রেপ্তার করা হয়েছে। জইশের কয়েকটি ঘাঁটির উপর সরকারি কর্তৃত্ব কায়েম করেছে ইসলামাবাদ। এই টুকুই। কিন্তু আমরা আরো কিছু সদর্থক ও দীর্ঘমেয়াদি ব্যবস্থা দেখতে চাইছি। কারণ, আমরা দেখেছি, আগে যাদের গ্রেপ্তার করা হয়েছে, কিছু দিন পর তারা ছাড়াও পেয়ে  গেছে। তাদের পাকিস্তানে নানা জায়গায় ঘুরতেও দেওয়া হচ্ছে। জনসমাবেশে ভাষণও দিতে দেওয়া হচ্ছে।’এর ফলে যে ইসলামাবাদকে ভবিষ্যতে বিপদে পড়তে হতে পারে, সে কথাও মনে করিয়ে দিয়েছেন মার্কিন প্রেসিডেন্ট ডোনাল্ড ট্রাম্প। তিনি ইঙ্গিত দিয়েছেন, ঋণের বোঝা হাল্কা করার ব্যাপারে ইসলামাবাদ আন্তর্জাতিক অর্থ ভাণ্ডারের কাছে যে আবেদন জানাচ্ছে, সন্ত্রাসবাদ দমনে পাকিস্তানের অনীহা থাকলে, তা মেনে নেওয়ার ব্যাপারে অনিশ্চয়তা দেখা দেবে।  



23903,39720
মানিকগঞ্জে উপজেলা নির্বাচনে প্রায় ভোটার শূণ্য ছিল কেন্দ্রগুলো
সারাদেশ
প্রকাশ : ২৪ মার্চ ২০১৯, ২১:৫১
মানিকগঞ্জে উপজেলা নির্বাচনে ভোটারদের স্বতঃফূর্তভাবে কেন্দ্রে যাননি অধিকাংশ ভোটাররা। রবিবার (২৪ মার্চ) অনুষ্ঠিত হওয়া উপজেলা নির্বাচনে এই এলাকার ভোটগ্রহণ শেষ হয় একরকম ভোটারদের অনুপস্থিতির মধ্য দিয়েই।সদর উপজেলার লওখন্ডা সরকারী প্রাথমিক বিদ্যালয়ে দুপুর ২টার দিকে সরেজমিনে গিয়ে দেখা যায় এই কেন্দ্রে মোট ৭টি বুথে ৪১০টি ভোট জমা পড়েছে। এই কেন্দ্রের মোট ভোটার সংখ্যা ২ হাজার ৬৮১জন। জাগীর উচ্চ বিদ্যালয়েও এ সময় একই দৃশ্য চোখে পড়ে। দুপুর ২টা পর্যন্ত মোট ৫টি বুথে ১৯৪টি ভোট পড়ে যার মোট ভোটার ১৭৯৪ জন। এলাকার খান বাহাদুর আওলাদ হোসেন কলেজ কেন্দ্রে দুপুর পর্যন্ত মোট ৮টি বুথে ১৬৩টি ভোট পড়ে যার মোট ভোটার ২ হাজার ৯৮৭ জন। একইভাবে খান বাহাদুর আওলাদ হোসেন খান স্কুলে দুপুর পর্যন্ত মোট ৭টি বুথে ৪৫৪টি ভোট পড়ে, যার মোট ভোটার ২৭৮২ জন; মডেল হাই স্কুল বেলা ১টা পর্যন্ত ৩টি বুথে জমা পড়ে ১০৫টি ভোট, যার মোট ভোটার ১১৮৩ জন।এলাকার অন্যান্য কেন্দ্রের অবস্থাও প্রায় একই। সেওতা সরকারি প্রাথমিক বিদ্যালয়, বেলা ১টা পর্যন্ত মোট ৫টি বুথে ১৯৪ ভোট পড়ে, যার মোট ভোটার ২ হাজার ২৭৯ জন; টেকনিক্যাল স্কুল এন্ড কলেজে বেলা ১টা পর্যন্ত মোট ৬টি বুথে ১৬২ ভোট পড়ে, যার মোট ভোটার ২ হাজার ৩২ জন; নবগ্রাম সরকারি প্রাথমিক বিদ্যালয় কেন্দ্রে বেলা ৩টা পর্যন্ত ৫টি বুথে মোট ১৪৮টি ভোট পড়ে, যার মোট ভোটার ১৭৩২ জন; ৮৮ নং সরকারি প্রাথমিক বিদ্যালয় কেন্দ্রে বেলা ১১টা পর্যন্ত মোট ৬টি বুথে ৮৩টি ভোট পড়ে, যার মোট ভোটার ২ হাহার ২২৭ জন; মানিকগঞ্জ সরকারি উচ্চ বিদ্যালয় কেন্দ্রে সকাল ১১ টা পর্যন্ত মোট ৫টি বুথে ১১১টি ভোট জমা পড়ে। আরও পড়ুন:  উপজেলা পরিষদ নির্বাচন: জীবননগরে হাজী হাফিজ বেসরকারিভাবে জয়ীউল্লেখ্য, মানিকগঞ্জের সাত উপজেলায় মোট ভোটার রয়েছেন ১১ লাখ ১০হাজার ৬৯৫ জন। এর মধ্যে পুরুষ ভোটার ৫ লাখ ৫২ হাজার ৭২১জন এবং নারী ভোটার ৫ লাখ ৫৭ হাজার ৯৭৪ জন।ইত্তেফাক/জেডএইচডি



23904,39721
বাজেটে কর্পোরেট কর কমানোসহ আইন সহজ করার প্রস্তাব
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্টআসছে ২০১৯-২০ অর্থবছরের বাজেটে কর্পোরেট কর কমানোসহ আইনের প্রয়োগে স্বচ্ছতা নিশ্চিত করতে একগুচ্ছ প্রস্তাব দিয়েছে দ্য ইন্সটিটিউট অব চার্টার্ড একাউনটেন্টস অব বাংলাদেশ (আইসিএবি)। সেইসঙ্গে বাজেটে আইনের বৈপরীত্য পরিহার ও ফাঁক-ফোকর হ্রাসকরণ, বিনিয়োগ কার্যক্রমকে অধিকতর উত্সাহ ও দেশ থেকে মূলধন পাচার নিরুত্সাহিত করতে উদ্যোগ নেওয়ার আহ্বান জানিয়েছে। গতকাল আইসিএবি ভবনে আগামী অর্থবছরের বাজেট প্রস্তাবনা নিয়ে আয়োজিত সংবাদ সম্মেলনে এমন দাবি জানানো হয়। ট্যাক্সেশন ও কর্পোরেট ল’জ কমিটির চেয়ারম্যান ও আইসিএবি’র কাউন্সিল মেম্বার মো. হুমায়ুন কবীর সংবাদ সম্মেলনে মূল নিবন্ধ উপস্থাপন করেন। বক্তব্য রাখেন আইসিএবি’র প্রেসিডেন্ট এ এফ নেছারউদ্দিন। এসময় জানানো হয়, আইসিএবি জাতীয় রাজস্ব বোর্ডকে (এনবিআর) ২০১৯-২০ অর্থবছরের প্রস্তাবিত বাজেটে অন্তর্ভুক্তির জন্য আয়কর ও মূল্য সংযোজন কর সংক্রান্ত মতামতগুলো প্রেরণ করেছে।বিভিন্ন সেক্টরে কর্পোরেট কর ২ শতাংশ হ্রাস করার প্রস্তাবনায় বলা হয়, বাংলাদেশে কর্পোরেট কর পার্শ্ববর্তী দেশগুলোর মধ্যে সর্বোচ্চ। আইসিএবি মনে করে ২ শতাংশ কর হ্রাস করা হলে রাজস্ব আহরণ ও নতুন কর্মসংস্থান বাড়বে। বিদ্যমান করদাতাদের ওপর অতিরিক্ত কর আরোপ না চাপিয়ে করযোগ্য ব্যক্তিদের কর নেটে অন্তর্ভুক্ত করা প্রয়োজন। এক্ষেত্রে ব্যক্তি শ্রেণির জন্য বিদ্যমান কর স্তর দ্বিতীয় ধাপ ৫ শতাংশ থেকে শুরু করা এবং সর্বোচ্চ কর হার ২৫ শতাংশে সীমিত রাখার জন্য আইসিএবি প্রস্তাব করছে। এনবিআর কর প্রদান সহজীকরণে নানা উদ্যোগ নিয়েছে। কিন্তু বাস্তবে কর গণনা ও রিটার্ন ফর্ম ততটা সহজ নয়। আয়ের ২৫ শতাংশের ওপর সরাসরি ১৫ শতাংশ কর রেয়াত প্রদান করলে জটিলতা এড়ানো যেতে পারে।দেশের অর্থনীতিতে ক্ষুদ্র ব্যবসায়ীদের অবদান অনেক বেশি। এজন্য তাদের আয়কে ৩৬ লাখ থেকে বাড়িয়ে ৫০ লাখ টাকা পর্যন্ত করমুক্ত রাখার আহ্বান জানানো হয়। মো. হুমায়ুন কবীর বলেন, ১৯৯১ সালের ভ্যাট আইন অনুযায়ী চার্টার্ড একউনট্যান্টসরা করদাতার অনুমোদিত প্রতিনিধি হিসেবে শুনানিতে অংশগ্রহণ করতে পারে কিন্তু এ বিধান ২০১২ সালের মূসক আইনের ১৩০ ধারায় সন্নিবেশিত হয়নি। আইসিএবি এ ধারায় চার্টার্ড একাউনট্যান্টদের সংযোজন করতে জোর দাবি জানায়। ১৯৯১ সালের আইন অনুযায়ী যে কোনো পর্যায়ে মাত্র ১০ শতাংশ অর্থ জমার মাধ্যমে আপিল করার বিধান ছিল এবং সুপ্রিম কোর্টের হাইকোর্ট বিভাগের নিকট আপিল করার জন্য কোনো প্রকার অর্থ জমা করার বিধান নেই। কিন্তু ২০১২ সালের মূসক আইন মোতাবেক প্রতিটি আপিল পর্যায়ে হাইকোর্টে ১০ শতাংশ অর্থ জমার বিধান রয়েছে যা অযৌক্তিক। আইসিএবি এক্ষেত্রে ১৯৯১ সালের বিধান বলবত্ করার প্রস্তাব করেছে।সংবাদ সম্মেলনে অন্যদের মধ্যে উপস্থিত ছিলেন সহ-সভাপতি এন কে এ মুবিন এবং মো. মনিরুজ্জামান, সাবেক সভাপতি ড. আবু সাঈদ খান এবং মো. নাছির উদ্দিন আহমেদ, কাউন্সিল সদস্য মোহাম্মদ ফুরকান উদ্দিন এবং মারিয়া হাওলাদার, আইসিএবি’র ট্যাক্সেশন ও কর্পোরেট ল’জ কমিটির সদস্য স্নেহাশীশ বড়ুয়া এবং রাকেশ সাহা প্রমুখ। 



23905,39722
চৌকিদার হতে পারব না, কারণ আমি ব্রাহ্মণ: বিজেপি নেতা
বিশ্ব সংবাদ
প্রকাশ : ২৪ মার্চ ২০১৯, ২১:৫২
চৌকিদার হওয়ার লাইন লেগে গেছে বিজেপির গেরুয়া শিবিরে। ভারতীয় প্রধানমন্ত্রী নরেন্দ্র মোদীর ডাকে মন্ত্রী থেকে শুরু করে বিজেপির সব কেন্দ্রীয় ও স্থানীয় নেতৃত্ব টুইটার প্রোফাইলে নিজের নামের আগে চৌকিদার লিখে ফেলেছেন। মোদীর কথা মেনে সবাই চৌকিদার হয়ে গেলেও এত ‘নীচে’ নামতে পারবেন না বলে জানিয়ে দিলেন বিজেপি সাংসদ সুব্রহ্মণ্যম স্বামী। তাঁর এই মন্তব্যে তুমুল বিতর্ক উঠেছে ভারতের সামাজিক মাধ্যমে।  টাইমস অব ইন্ডিয়া।থান্থি টিভি নামে এক তামিল সংবাদ চ্যানেলকে সাক্ষাত্কার দিতে গিয়ে তিনি বললেন, ‘আমি চৌকিদার হতে পারব না। কারণ আমি একজন ব্রাহ্মণ। আমি নির্দেশ দেব আর চৌকিদাররা সেই নির্দেশ পালন করবে।’জাতপাত নিয়ে নাক উঁচু হিসেবে পরিচিত এই নেতার মন্তব্যকে ভালো চোখে দেখেননি অনেকেই। তাঁর এই মন্তব্যের ১৫ সেকেন্ডের ক্লিপ ভাইরাল হয়ে গিয়েছে সোশ্যাল মিডিয়ায়। তাঁর চিন্তাধারার সমালোচনা করেছে ফেসবুক ব্যবহারকারীরা।আরও পড়ুনঃ ‘রাষ্ট্রীয় স্বীকৃতি না পেয়ে অভিমানে আড়ালে চলে যান তিনি’লোকসভা নির্বাচনের আগে বিরোধীদের ‘চৌকিদার চোর হ্যায়’-এর জবাব দিতে ‘ম্যায় ভি চৌকিদার’ ক্যাম্পেইন শুরু করেছেন নরেন্দ্র মোদী। তবে তাঁর এই প্রয়াসকে অস্বস্তিতে ফেলে দিলেন তাঁর দলের প্রবীণ নেতা।ইত্তেফাক/টিএস



23906,39723
গ্রাহকদের সন্তুষ্টি অর্জনই ব্যবসায়িক সাফল্য
অন্যান্য
প্রকাশ : ২৫ মার্চ ২০১৯, ০০:০০
রেজাউল হক কৌশিকবাংলাদেশে আনুষ্ঠানিকভাবে যাত্রা শুরু করেছে মার্কিন চেইন ডোমিনজ পিত্জা। রাজধানীর ধানমন্ডির র্যাংগস ফরচুন স্কয়ারে প্রথম রেস্টুরেন্ট চালু করার মাধ্যমে বাংলাদেশের বাজারে প্রবেশ করেছে ভারতের বাজারে ব্যাপক জনপ্রিয় এ রেস্টুরেন্ট। সম্প্রতি উদ্বোধন উপলক্ষ্যে ঢাকায় এসেছিলেন জুবিল্যান্ট ফুডওয়ার্কস লিমিটেডের (জেএফএল) প্রধান নির্বাহী কর্মকর্তা (সিইও) প্রতীক পটা। দৈনিক ইত্তেফাকের কাছে তিনি ডোমিনজ পিত্জা সম্পর্কে বিস্তারিত তুলে ধরেন।জেএফএল সিইও বলেন, জেএফএল ও বাংলাদেশের গোল্ডেন হারভেস্ট গ্রুপের সঙ্গে যৌথভাবে বাংলাদেশে ব্যবসা পরিচালনা করবে ডোমিনজ পিত্জা। বাংলাদেশ খুব সম্ভাবনাময় বাজার বলে মনে করেন তিনি। এ বিষয়ে তিনি বলেন, এদেশের মানুষ পিত্জা খুব পছন্দ করেন। বিশেষ করে মানসম্পন্ন পণ্যকে তারা স্বাভাবিকভাবেই ব্যাপকভাবে গ্রহণ করে। ফলে খুব অল্প সময়ের মধ্যে আমরা গ্রাহকদের আস্থা অর্জন করতে পারবো। আমরা মনে করি, গ্রাহকদের সন্তুষ্টি অর্জনই ব্যবসায়িক সাফল্য। বাংলাদেশে গোল্ডেন হারভেস্টের সঙ্গে কাজ করতে পেরে জেএফএল খুশি বলেও জানান তিনি।বাংলাদেশে অনেক রেস্টুরেন্টে ভাল পিত্জা পাওয়া যায়। এদেশীয় উদ্যোক্তারা ওইসব রেস্টুরেন্টের মালিক। তবে কেন ডোমিনজ পিত্জা এদেশে মানুষ খাবে এমন প্রশ্নের জবাবে তিনি বলেন, তরুণ ও যুব শ্রেণির মানুষ সব সময় নতুন অভিজ্ঞতা পেতে চায়। বাংলাদেশও এর ব্যতিক্রম নয়। বিশেষ করে ঢাকার মানুষ নতুন অভিজ্ঞতা পেতে চায়।এ দেশে ফুড বিজনেসের সম্ভাবনা বিষয়ে জেএফএল সিইও বলেন, বাজার হিসাবে বাংলাদেশ খুবই সম্ভাবনাময়ী। আর এটা অনেকদিন ধরে বিকশিত হবে। বিশেষ করে ফুড সার্ভিস বিজনেস আরো বিকশিত হবে। এই বাজারে আমরা নতুন কিছু করতে চাই।প্রতীক পটা বলেন, চারটা বিষয়ের সমন্বয় করে ডোমিনজ পিত্জা সামনে এগিয়ে যাচ্ছে। সেগুলো হলো—প্রথমত, আন্তর্জাতিক ডোমিনজ ফ্লেভারের সঙ্গে দেশীয় ফ্লেভাবের সংমিশ্রণ ঘটানো। তবে এক্ষেত্রে মানের বিষয়ে কোনো ছাড় না দেওয়া। দ্বিতীয়ত, সহনশীল দাম। মাত্র ১৪৯ টাকায় আন্তর্জাতিক মানের পিত্জা। তৃতীয়ত, নতুন স্বাদের অভিজ্ঞতা দেওয়া এবং চতুর্থত, প্রযুক্তির ছোঁয়া।জেএফএল সিইও বলেন, ঘরে বসে ডোমিনজ পিত্জার অর্ডার করার জন্য এন্ড্রয়েড ও আইফোনের অ্যাপস রয়েছে। এ অ্যাপসের মাধ্যমে অর্ডার করলেই মাত্র আধা ঘণ্টায়ই সেখানে পৌঁছে দেওয়ার ব্যবস্থা রয়েছে। ঢাকা শহরে এতো যানজটের মধ্যে সম্ভব কিনা জানতে চাইলে তিনি বলেন, বিশ্বের অন্যান্য দেশের মতো বাংলাদেশেও এটা সম্ভব। আর যাতে সেটা এখানে সম্ভব হয় সেজন্য কাজও চলছে।আনুষ্ঠানিকভাবে ঢাকায় শুরু করার আগে থেকেই এখানে ডোমিনজ পিত্জা বিক্রি শুরু হয়েছে। এ বিষয়ে প্রতীক পটা বলেন, আমরা এখানে আগে থেকেই আমাদের পিত্জা বিষয়ে গবেষণা শুরু করেছিলাম। তারই অংশ হিসাবে বিক্রি শুরু হয়েছে। আমরা সাধারণত, ১৫ থেকে ২০ মাস কাস্টমারের ফিডব্যাক নিয়ে থাকি। সরাসরি, অনলাইন এবং সামাজিক যোগাযোগ মাধ্যমে আমরা এ ফিডব্যাক নিয়ে থাকি। বাংলাদেশে আমরা খুবই ইতিবাচক সাড়া পেয়েছি। আমাদের কাস্টমাররা খুবই খুশি।প্রসঙ্গত, ডোমিনজ পিত্জা বিশ্বব্যাপী সুনামের সঙ্গে তাদের ব্যবসা পরিচালনা করে আসছে। ডোমিনজ পিত্জা তার খাবারের মান ও ডেলিভারির মাধ্যমে কোটি গ্রাহকের হূদয়ে স্থান করে নিয়েছে। এখন বাংলাদেশেও ভাল একটি অবস্থানে যেতে চাচ্ছে বহুজাতিক এ কোম্পানি। ভারতের ২৭১টি শহরে প্রায় ১২০০টি আউটলেট পরিচালনা করছে জেএফএল এবং এর সহযোগী প্রতিষ্ঠানগুলো। এছাড়া শ্রীলঙ্কা ও নেপালে ডোমিনজ পিত্জা ও অন্যান্য ব্র্যান্ডের ব্যবসায়িক কার্যক্রম পরিচালনা করে আসছে প্রতিষ্ঠানটি। এদিকে ঢাকায় গ্রাহকেরা ডোমিনজ পিত্জার প্রতি আশানুরূপ আগ্রহ দেখিয়েছে। কার্যক্রম শুরুর প্রথম সপ্তাহেই ডোমিনজ পিত্জা বাংলাদেশে রেকর্ড সংখ্যক অর্ডার পেয়েছে। যা প্রতিষ্ঠানটির বিশ্বের ৮৫টি দেশে সচল পিত্জা নেটওয়ার্কের ভেতর সর্বোচ্চ।



23907,39724
ফটো ক্যাপশন
অন্যান্য
প্রকাশ : ২৫ মার্চ ২০১৯, ০০:০০
ইসলামী ব্যাংক বাংলাদেশ লিমিটেডের কুমিল্লা জোনের উদ্যোগে মানি লন্ডারিং ও সন্ত্রাসে অর্থায়ন প্রতিরোধ বিষয়ক দু’দিনব্যাপী কর্মশালা সম্প্রতি শেষ হয়েছে। ব্যাংকের ডেপুটি ম্যানেজিং ডাইরেক্টর ও ক্যামেলকো আবু রেজা মো. ইয়াহিয়া এতে প্রধান অতিথি হিসেবে বক্তব্য প্রদান করেন। এক্সিকিউটিভ ভাইস প্রেসিডেন্ট ও কুমিল্লা জোন প্রধান মো. মোশাররফ হোসেন এতে সভাপতিত্ব করেন০০এনসিসি ব্যাংকের “আইটি সিকিউরিটি এন্ড ল্যান ম্যানেজমেন্ট” শীর্ষক দিনব্যাপী প্রশিক্ষণ কর্মশালা গতকাল ব্যাংকের ট্রেনিং ইন্সিটিটিউটে অনুষ্ঠিত হয়েছে। এনসিসি ব্যাংকের উপ-ব্যবস্থাপনা পরিচালক খন্দকার নাইমুল কবির প্রধান অতিথি হিসেবে উপস্থিত থেকে কর্মশালাটি উদ্বোধন করেন। এ সময় ব্যাংকের আরেক উপ-ব্যবস্থাপনা পরিচালক মো. হাবিবুর রহমানসহ অন্যরা উপস্থিত ছিলেন০০এডুকেশন সফটওয়্যার ম্যানেজমেন্ট প্রতিষ্ঠান এডিসফট এর সঙ্গে সম্প্রতি একটি চুক্তি স্বাক্ষর করেছে বিকাশ। এই চুক্তির আওতায় সারাদেশে এডিসফট এর ‘অধ্যায়ন এডুকেশন ইআরপি’ সফটওয়্যার ব্যবহার করে এমন ২০০’র বেশি শিক্ষা প্রতিষ্ঠানের সব ধরনের ফি বিকাশের মাধ্যমে পরিশোধ করা যাবে। বিকাশের চিফ কমার্শিয়াল অফিসার মিজানুর রশীদ এবং এডিসফট এর ম্যানেজিং ডিরেক্টর সাকিব রব্বানী চুক্তিতে স্বাক্ষর করেন০০ব্যাংক এশিয়া সিকিউরিটিজ লিমিটেডের চেয়ারম্যান আ. রউফ চৌধুরী ২০১৮ সমাপ্ত বছরের নিরীক্ষিত হিসাব বিবরণীতে স্বাক্ষর করেন। সম্প্রতি ব্যাংকের কারওয়ান বাজারস্থ ব্যাংক এশিয়া টাওয়ারে অনুষ্ঠিত কোম্পানীর অষ্টম সাধারণ সভা  অনুষ্ঠিত হয়। এতে ব্যাংক এশিয়া সিকিউরিটিজ লিমিটেডের প্রধান নির্বাহী কর্মকর্তা সুমন দাসসহ অন্য পরিচালকরা উপস্থিত ছিলেন 



23908,39725
চিনি শিল্প লাভজনক করতে পণ্য বৈচিত্র্যকরণের নির্দেশ
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্ট বেসরকারি খাতের সঙ্গে প্রতিযোগিতা করে টিকে থাকার সক্ষমতা অর্জন করতে রাষ্ট্রায়ত্ত চিনিকলগুলোতে পণ্য বৈচিত্র্যকরণ কর্মসূচি গ্রহণের নির্দেশ দিয়েছেন শিল্পমন্ত্রী নূরুল মজিদ মাহমুদ হুমায়ূন। তিনি বলেন, এ শিল্প লাভজনক করতে চিনিকলে শুধু চিনি করলেই চলবে না, অন্যান্য খাদ্যপণ্যও উত্পাদন করতে হবে। শিল্পমন্ত্রী গতকাল ২০১৮-১৯ অর্থবছরে শিল্প মন্ত্রণালয়ের বার্ষিক উন্নয়ন কর্মসূচিতে (এডিপি) অন্তর্ভুক্ত প্রকল্পগুলোর বাস্তবায়ন অগ্রগতি পর্যালোচনা সভায় এ নির্দেশ দেন। শিল্প মন্ত্রণালয়ে এ সভা অনুষ্ঠিত হয়। সভায় শিল্প সচিব মো. আবদুল হালিম, মন্ত্রণালয়ের ঊর্ধ্বতন কর্মকর্তা, বিভিন্ন সংস্থা ও কর্পোরেশনের প্রধানরা উপস্থিত ছিলেন। সভায় জানানো হয়, শিল্প মন্ত্রণালয়ের বার্ষিক উন্নয়ন কর্মসূচিতে ১০টি নতুন প্রকল্পসহ মোট ৫২টি উন্নয়ন প্রকল্প রয়েছে। সব মিলিয়ে এসব প্রকল্পে বরাদ্দের পরিমাণ এক হাজার ৬৫ কোটি ৮০ লাখ টাকা। এর মধ্যে জিওবিখাতে ৯৩৭ কোটি ৯৭ লাখ টাকা, প্রকল্প সাহায্যখাতে ৫৭ কোটি ৮৪ লাখ টাকা এবং সংস্থার নিজস্ব অর্থায়নখাতে ৭০ কোটি টাকা বরাদ্দ রয়েছে।  সভায় শিল্পমন্ত্রী বলেন, কৃষিভিত্তিক এ শিল্পকে লাভজনক করতে চিনিকলের উপজাত (বাই-প্রোডাক্ট) ব্যবহার করে নতুন পণ্য উত্পাদনের উদ্যোগ নিতে হবে। চিনিকলগুলোতে বিদ্যমান কাঁচামাল ব্যবহার করে খাদ্য উত্পাদন করার প্রয়াস জোরদার করতে হবে। তিনি ছোট ও নিম্নমানের প্রকল্প না নিয়ে বৃহত্ আকারে কার্যকর প্রকল্প গ্রহণের পরামর্শ দেন। যেসব প্রকল্প বাস্তবায়ন করলে ঘন ঘন খুচরা যন্ত্রাংশ বদলানোর প্রয়োজন হবে, সেগুলো পরিহার করে গুণগতমানের প্রকল্প গ্রহণ এবং দক্ষতার সঙ্গে ওই সব প্রকল্প বাস্তবায়নের ওপর তিনি গুরুত্ব দেন। তিনি আসন্ন ঈদ-উল-আজহার আগেই চামড়া শিল্পনগরীর কাজ শেষ করার তাগিদ দেন। ঈদের সময় চামড়া প্রক্রিয়াজাতকরণ নিয়ে যাতে কোনো ধরনের সমস্যা না হয়, সে লক্ষ্যে এখন থেকেই সর্বোচ্চ সতর্ক থেকে কাজ করার জন্য তিনি চামড়া শিল্পনগরী প্রকল্প সংশ্লিষ্ট কর্মকর্তাদের নির্দেশনা দেন।



23909,39726
জাপানীজ অর্থনৈতিক অঞ্চল স্থাপনের জন্য জমি হস্তান্তর
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্টনারায়ণগঞ্জের আড়াইহাজারে প্রায় এক হাজার একর জমির ওপর গড়ে তোলা হবে জাপানীজ অর্থনৈতিক অঞ্চল। অঞ্চলটিতে ডেভেলপার হিসেবে কাজ করবে জাপানের কোম্পানী সুমিতোমো করপোরেশন। ৫০০ একর প্রথমে এবং পরবর্তীতে বর্ধিত ৫০০ একর হিসেবে জমি হস্তান্তর করা হবে। এরই অংশ হিসেবে জেলা প্রশাসন থেকে ৫০০ একর জমি গতকাল অর্থনৈতিক অঞ্চল কর্তৃপক্ষের (বেজা) কাছে হস্তান্তর করা হয়।গতকাল রাজধানীর বেজা কার্যালয়ে এ উপলক্ষে আয়োজিত অনুষ্ঠানে উপস্থিত ছিলেন নারায়ণগঞ্জ-২ আসনের সংসদ সদস্য মো. নজরুল ইসলাম বাবু এবং নারায়ণগঞ্জের জেলা প্রশাসক রাব্বী মিয়া।সভাপতির বক্তব্যে বেজার নির্বাহী চেয়ারম্যান পবন চৌধুরী বলেন, বেজা অর্থনৈতিক উন্নয়ন ত্বরান্বিত করার লক্ষ্যে জি-টু-জি ভিত্তিতে অর্থনৈতিক অঞ্চল স্থাপনের নিমিত্ত নানা পরিকল্পনা হাতে নিয়েছে। এই অঞ্চলে জাপানী বিনিয়োগকারীরা পরিকল্পিত এবং পরিবেশবান্ধব শিল্পাঞ্চল গড়ে তুলবে। জাপানীজ অর্থনৈতিক অঞ্চল স্থাপনের জন্য ইতোমধ্যে ক্ষতিগ্রস্তদের পুনর্বাসন এবং দক্ষতা উন্নয়নে প্রশিক্ষণের পরিকল্পনা হাতে নেওয়া হয়েছে। অনুষ্ঠানে জানানো হয়, ইতোমধ্যে সুমিতোমো করপোরেশনের সঙ্গে জয়েন্ট ভেঞ্চার চুক্তির প্রস্তুতি সম্পন্ন হয়েছে।



23910,39727
ইথিওপিয়ান দলকে ই-জিপি প্রশিক্ষণ দিল সিপিটিইউ
অন্যান্য
প্রকাশ : ২৫ মার্চ ২০১৯, ০০:০০
বাংলাদেশের সেন্ট্রাল প্রকিউরমেন্ট টেকনিক্যাল ইউনিট (সিপিটিইউ) ঢাকায় সিপিটিইউতে বিদেশি প্রতিনিধিদলকে ইলেকট্রনিক সরকারি ক্রয়ের (ই-জিপি) চার দিনের প্রশিক্ষণ প্রদান করেছে। ইথিওপিয়ার ই-জিপি দলের সদস্য পরিকল্পনা মন্ত্রণালয়ের অধীনে আইএমইডি বিভাগের সিপিটিইউতে বিশেষজ্ঞদের কাছ থেকে বৃহস্পতিবার প্রশিক্ষণ শেষ করেছে। এর আগে, শ্রীলংকা, ভুটান, নেপাল, আফগানিস্তান ও জাম্বিয়ার প্রতিনিধিদল সিপিটিইউতে বাংলাদেশের ই-জিপি সিস্টেম পরিদর্শন করে। সম্প্রতি পরিকল্পনা মন্ত্রণালয়ের আইএমইডি বিভাগের সচিব আবুল মনসুর মো. ফয়জুল্লাহ ইথিওপিয়ান দলের সঙ্গে বৈঠকে মিলিত হন। ইথিওপিয়ার প্রতিনিধিদলের নেতৃত্বে ছিলেন দেশটির পাবলিক প্রকিউরমেন্ট অ্যান্ড প্রপার্টি ডিসপোজাল সার্ভিসের মহাপরিচালক মারুয়ালুভিগি। এ সময় সিপিটিইউর ঊর্ধ্বতন কর্মকর্তারা উপস্থিত ছিলেন। -প্রেস বিজ্ঞপ্তি 



23911,39728
স্থানীয় মুদ্রাবাজার
অন্যান্য
প্রকাশ : ২৫ মার্চ ২০১৯, ০০:০০
২৪-০৩-২০১৯ টিটি ক্রয় (টাকা)                      মুদ্রা            বিসি বিক্রয় (টাকা)               ৮৩.৩০           ইউএস ডলার           ৮৪.৩০১০৯.০৩         ব্রিটিশ পাউন্ড           ১১৩.৬৪  ৯৩.২৩             ইউরো               ৯৮.১৫   ০.৭৬          জাপানী ইয়েন            ০.৮০                         ৫৯.০১       অস্ট্রেলিয়ান ডলার           ৬১.২৬  ১০.৬১          হংকং ডলার            ১০.৭৪  ৬১.৫৮         সিঙ্গাপুর ডলার          ৬৩.৫৯  ৬২.১০       কানাডিয়ান ডলার         ৬২.৯৭   ১.১৭          ইন্ডিয়ার রুপি            ১.২২  ২২.১৬         সৌদি রিয়েল           ২২.৪৮  ২০.৪৬      মালয়েশিয়া রিঙ্গিত        ২০.৭৫সূত্র :এনসিসি ব্যাংক লি.   ০ 



23912,39729
সাপুড়ে না হয়েও জীবীকার তাগিদে সাপের খেলা
সারাদেশ
প্রকাশ : ২৪ মার্চ ২০১৯, ২২:০০
সাপের খেলা দেখিয়ে জীবীকা নির্বাহ করেন ভুরুঙ্গামারীর সাপুড়ে রিয়াজ আহাম্মেদ। কুড়িগ্রামের ভুরুঙ্গামারী উপজেলার পাইকেরছড়া ইউনিয়নের পাইকেরছড়া গ্রামের মৃত মকবুল হোসেনের ছেলে সে। তিন কন্যা সন্তানের পিতা রিয়াজ। বড় মেয়ের বিয়ে দিয়েছেন। ছোট দুই মেয়ের পড়াশুনা চালিয়ে যাচ্ছেন। সাপের খেলা দেখিয়ে যা আয় হয় তাই দিয়ে সংসার চলে তার।অন্য সাপুরের চেয়ে রিয়াজ আহাম্মেদের সাপ নিয়ে গ্রাম-গঞ্জে ঘুরে বেড়ানোর ধরণ একটু ভিন্ন। নিজের মোটরসাইকেলযোগে ঘুরে তিনি সাপ খেলা দেখান। খেলা দেখিয়ে মানুষের মনে আনন্দ জোগানোর পাশাপাশি সাপ নিয়ে মানুষের কৌতুহলও মেটান তিনি।গত শনিবার দুপুরে ফুলবাড়ী উপজেলার নাওডাঙ্গা ইউনিয়নে রিয়াজ আহাম্মেদের সঙ্গে দেখা হলে তিনি জানান, টাকার অভাবে পড়াশুনা করাতে পারেননি। অনেক কষ্ট করে অষ্টম শ্রেণি পর্যন্ত পড়েছেন। ইচ্ছা ছিল পড়াশুনা করে ভাল একটা চাকরি করে সম্মানজনক কোনও পেশায় জীবীকা নির্বাহ করবেন।আরও পড়ুনঃ  মানিকগঞ্জে উপজেলা নির্বাচনে প্রায় ভোটার শূণ্য ছিল কেন্দ্রগুলোরিয়াজ আহম্মেদ বলেন, ‘আমি কোনো জাত সাপুড়ে নই। সাপ ধরা, সাপের খেলা দেখানো, সাপের কামড়ের রোগীর চিকিৎসা, মানুষের কোমরে ব্যাথাসহ বিভিন্ন রোগের চিকিৎসা করে জীবিকা নির্বাহ করছি। আমার স্ত্রী আসমা বেগমও সাপে কাঁটা রোগীদের চিকিৎসা দেন। দ্রুত এ সব রোগীদের চিকিৎসা সেবা দেওয়ার জন্য পাঁচ বছর আগে মোটরসাইকেল কিনেছি। তাই মোটরসাইকেলযোগে কুড়িগ্রাম জেলার সব উপজেলার বিভিন্ন গ্রামগঞ্জের রোগীদের চিকিৎসা সেবা করতে পারি। এসব করেই গড়ে প্রতিদিন ৭০০ থেকে ৮০০ টাকা উপার্জন হয়, তাই দিয়ে সংসার চলে।’ইত্তেফাক/নূহু



23913,39730
আনন্দ মিছিলে হামলা, আওয়ামী লীগ কর্মী নিহত
সারাদেশ
প্রকাশ : ২৪ মার্চ ২০১৯, ২২:০১
কুষ্টিয়ার মিরপুরে একটি কেন্দ্রের ভোট গণনা শেষে আওয়ামী লীগের আনন্দ মিছিলে জাসদ নেতাকর্মীদের হামলায় উজ্জল প্রমানিক (৩৫) নিহত হয়েছেন। তিনি আওয়ামী লীগের কর্মী ছিলেন।রবিবার উপজেলা পরিষদ নির্বাচনের তৃতীয় ধাপে ভোট গ্রহণ শেষে সন্ধ্যা ৭টার দিকে মিরপুর উপজেলার চিথলিয়া ইউনিয়নের পাহাড়পুর-লক্ষ্মীপুর গ্রামে এ ঘটনা ঘটে।প্রত্যক্ষদর্শী সূত্র জানায়, সন্ধ্যা ৭টার দিকে চিথলিয়া ইউনিয়নের পাহাড়পুর-লক্ষ্মীপুর বিদ্যালয় কেন্দ্রে ফলাফল গণনা শেষ হয়। এতে আওয়ামী লীগের চেয়ারম্যান প্রার্থী কামারুল আরেফিন বেসরকারিভাবে বিজয় হন। এরপর তাৎক্ষনিক আনন্দ মিছিল বের করে আওয়ামী লীগ কর্মীরা।এসময় মিছিলটি ওয়াহেদ মোড়ে এসে পৌঁছালে জাসদ কর্মীরা ওজন পরিমাপক বাটখারা ছুড়ে মারে, ওই বাটখারার আঘাতে উজ্জল গুরুতর আহত হয়ে মাটিতে লুটিয়ে পড়েন। পরে তাকে উদ্ধার করে মিরপুর উপজেলা স্বাস্থ্যকেন্দ্রে নেওয়া হলে সেখানে তার মৃত্যু হয়। উজ্জল পাহাড়পুর-লক্ষ্মীপুর গ্রামের মৃত আব্দুল আজিজের ছেলে। আর কামারুল আরেফিনের প্রতিদ্বন্দ্বী প্রার্থী ছিলেন জাসদের ফারুকুজ্জামান।পুলিশ মৃত্যুর সঠিক কারণ জানাতে পারেনি। ঘটনাটি খতিয়ে দেখা হচ্ছে বলে মিরপুর থানার অফিসার ইনচার্জ আবুল কালাম জানান। হৃদযন্ত্রের ক্রিয়া বন্ধ হয়ে উজ্জল প্রমানিকের মৃত্যু হয়েছে বলে প্রাথমিকভাবে ধারণা করছে পুলিশ। ময়নাতদন্ত রিপোর্ট পাওয়ার পর মৃত্যুর কারণ জানা যাবে বলে জানায় পুলিশ।ইত্তেফাক/জেডএইচ



23914,39731
শরণখোলায় বেড়িবাঁধ ভেঙে সহস্রাধিক মানুষ পানিবন্দি
অন্যান্য
প্রকাশ : ২৫ মার্চ ২০১৯, ০০:০০
শরণখোলায় বগী গ্রামে ওয়াপদা বেড়িবাঁধ ভেঙে তিন দিন ধরে পাঁচ শতাধিক পরিবারের সহস্রাধিক মানুষ।  শুক্রবার রাতে পূর্ণিমার ভরা জোয়ারের প্রবল স্রোতে বলেশ্বর নদীর প্রায় ১০০ মিটার ওয়াপদা বেড়িবাঁধ ভেঙে ঘর-বাড়িতে পানি ঢুকে যায়। চরম দুর্ভোগে পড়েছে মানুষ। বর্তমানে ওই এলাকায় বাংলাদেশ পানি উন্নয়ন বোর্ডের (পাউবো) ৩৫/১ পোল্ডারে বিশ্ব ব্যাংকের অর্থায়নে বেড়িবাঁধ নির্মাণের কাজ চলছে।ভাঙন এলাকায় গিয়ে দেখা যায়, বাঁধ ভেঙে নদীর জোয়ারের পানি প্রবল বেগে লোকালয়ে ঢুকে পুরো গ্রাম পানিতে সয়লাব হয়ে গেছে। বসতঘরে পানি ঢুকে যাওয়ায় মানুষ স্বাভাবিক কাজকর্ম ও রান্নাবান্না করতে পারছে না। গবাদিপশু নিয়েও তারা পড়েছে বিপাকে।বগী ওয়ার্ডের ইউপি সদস্য মো. রিয়াদুল পঞ্চায়েত বলেন, মানুষ জোয়ারের পানিতে ভাসছে। বেড়িবাঁধ ভেঙে বাড়ি-ঘরে পানি ওঠায় শতাধিক পরিবারের রান্নাবান্না বন্ধ হয়ে গেছে। জোয়ারের সময় লোকালয় পানিতে ডুবে এবং ভাটার সময় পানি থাকে না। ঠিকাদারি প্রতিষ্ঠান  অধিক ঝুঁকিপূর্ণ ও ভাঙনপ্রবণ বগী এলাকায় বেড়িবাঁধের কাজ না করে কম গুরুত্বপূর্ণ এলাকায় কাজ করছে। ফলে বগী এলাকার হাজার হাজার মানুষ সহায় সম্পদ নিয়ে দিন দিন ঝুঁকির মধ্যে পড়ছে।বগী গ্রামের রতন হাওলাদার, এমদাদুল হক, মুক্তিযোদ্ধা রুস্তম হাওলাদার, শায়সের আলী, আ. জলিল হাওলাদার, সুফিয়া বেগমসহ দুর্ভোগের শিকার বগী গ্রামের বাসিন্দারা জানান, হঠাত্ শুক্রবার রাত ১২টায় তারা ঘরের মধ্যে পানি দেখে আতঙ্কিত হয়ে পড়েন। সারা রাত ঘুমাতে পারেননি তারা। গবাদিপশুগুলো আশপাশের উঁচু জায়গায় নিয়ে রেখেছেন।সাউথখালী ইউনিয়ন পরিষদের চেয়ারম্যান মো. মোজাম্মেল হোসেন বলেন, বগী এলাকা বারবার ভাঙছে। কিন্তু ঠিকাদারদের সেদিকে কোনো গুরুত্ব নেই। এর আগেও বেশ কয়েকবার এখানকার বাঁধ ভেঙে ব্যাপক ক্ষতি হয়েছে। সংশ্লিষ্টরা নামমাত্র রিংবাঁধ দিয়েই তাদের দায় সারেন। তিনি বলেন, বাঁধ নির্মাণের আগে এখানে নদী শাসন করা দরকার। ভাঙন রোধ হলে পরবর্তীতে বাঁধ তৈরি করলে সেটি টেকসই হবে। অন্যথায়, বাঁধ নির্মাণ করলে তা কোনো কাজে আসবে না।পানি উন্নয়ন বোর্ডের সিইআইপি প্রকল্পের খুলনার নির্বাহী প্রকৌশলী মো. আশরাফুল আলম বলেন, শিগগিরই ওই এলাকায় বাঁধ নির্মাণ কাজ শুরু করা হবে। এখানে রিংবাঁধ দিলে তা কোনো কাজে আসবে না। এছাড়া প্রশাসন ও স্থানীয়দের সহযোগিতায় নতুন করে জমি অধিগ্রহণের কাজ চলছে।শরণখোলা উপজেলা নির্বাহী অফিসার লিংকন বিশ্বাস বলেন, বেড়িবাঁধ ভাঙার বিষয়টি ঊর্ধ্বতন কর্তৃপক্ষকে জানানো হবে।



23915,39732
অযত্ন আর অবহেলায় পলাশের বধ্যভূমি
অন্যান্য
প্রকাশ : ২৫ মার্চ ২০১৯, ০০:০০
পলাশ (নরসিংদী) সংবাদদাতাস্বাধীনতার দীর্ঘ ৪৭ বছর পেরিয়ে গেলেও আজো অযত্ন আর অবহেলায় রয়েছে পলাশের তিনটি বধ্যভূমি। দেশের মুক্তিযোদ্ধাদের সম্মান আর তাদের পরিবারের উন্নতি হলেও উন্নতি হয়নি ৭১-এর সময় হায়েনাদের হাতে নিহত বীর সেনাদের স্মৃতি চিহ্নগুলো। ১৯৭১-এ পাক-বাহিনীর নির্মম হত্যাযজ্ঞের কথা মনে হলে এখনো ভয়ে আঁতকে উঠে পলাশবাসী। স্বজন হারানোর বেদনায় এখনও ভারী হয়ে উঠে আকাশ-বাতাস। স্বাধীনতার দীর্ঘ ৪৭ বছরেও সংরক্ষণ করা যায়নি নরসিংদীর পলাশের বধ্যভূমিগুলো।১৯৭১ সালে পাক-বাহিনী কয়েকটি স্থানে ঘাঁটি স্থাপন করে স্থানীয় রাজাকারদের সহায়তায় সাধারণ মানুষ ধরে এনে নিমর্মভাবে হত্যা করে। তার মধ্যে পলাশে তিনটি স্থান বধ্যভূমিতে পরিণত হয়।ঘোড়াশাল পৌর মুক্তিযোদ্ধা ডেপুটি কমান্ডার ও পৌর কাউন্সিলর মো. রফিক ভুঁইয়া জানান, পলাশের ডাঙ্গা বাজারের পাশে নদীর পাড়ে ২২ জন, ঘোড়াশাল পৌর এলাকার আটিয়াগাঁও গ্রামে ১২ জনকে একসাথে গুলি করে হত্যা করে। কিন্তু এই স্থানগুলো আজো সরকারিভাবে চিহ্নিত করা হয়নি।পলাশের জিনারদী ইউনিয়নের মুক্তিযোদ্ধা কমান্ডার জামাল উদ্দিন সরকার জানান, জিনারদী ইউনিয়নের গয়েশপুর পদ্মলোচন উচ্চ বিদ্যালয়ের মাঠে পাক-হানাদার বাহিনী এ এলাকার আশ-পাশের গ্রাম থেকে শতাধিক সাধারণ মানুষকে ধরে এনে মাঠে দাঁড় করায়। পরে লাইন থেকে এক এক করে সাতজনকে গুলি করে হত্যা করে এখানেই মাটি চাপা দেয়। এদের মধ্যে চরনগরদীর মনির হোসেন নামে একজনকে আমি নিজে এখান থেকে উদ্ধার করে তার বাড়িতে কবর দেই।পলাশ উপজেলার সাবেক মুক্তিযোদ্ধা কমান্ডার মোফাজ্জল হক মন্টু জানান, ২০১৭ সালে সাবেক উপজেলা নির্বাহী কর্মকর্তা গয়েশপুর বধ্যভূমিতে স্মৃতিচারণ অনুষ্ঠান করেছিল। আর কখনো সরকারিভাবে কোনো অনুষ্ঠান করা হয়নি। আমরা চাই সরকারিভাবে যেন এসব জায়গাগুলো চিহ্নিত করে সংরক্ষণ করা হয়। বধ্যভূমিগুলো চরম অযত্ন আর অবহেলায় পরে থাকার ফলে বর্তমান প্রজন্মের কাছে অজানা থাকছে গণহত্যা এবং মুক্তিযোদ্ধাদের অবদান।৭১-এর বীর সেনাদের সেই গণকবরগুলো আজো অরক্ষিত অবস্থায় পড়ে আছে। কোথাও কোথাও সেই গণকবরগুলো চিহ্নিতই করা হয়নি। এতে নির্মমতার স্মৃতিচিহ্ন গায়েব হয়ে যাচ্ছে। গণহত্যার বীর সেনাদের স্বজনরা ও এলাকার মুক্তিযোদ্ধারা এ সকল বধ্যভূমিগুলো চিহ্নিত ও সংরক্ষণের জন্য সংশ্লিষ্ট কর্তৃপক্ষের কাছে জোর দাবি জানান।  



23916,39733
আখাউড়ায় বাল্যবিয়ে ও মাদককে লাল কার্ড
অন্যান্য
প্রকাশ : ২৫ মার্চ ২০১৯, ০০:০০
ব্রাহ্মণবাড়িয়া প্রতিনিধি ব্রাহ্মণবাড়িয়ার আখাউড়ায় মাদক, ইভটিজিং ও বাল্যবিয়ে প্রতিরোধে লাল কার্ড প্রদর্শন করে শপথ গ্রহণ করেছে হীরাপুর শহীদ নোয়াব মেমোরিয়াল উচ্চ বিদ্যালয়ের শিক্ষার্থীরা।শনিবার বিদ্যালয়ের মাঠে শিক্ষার্থীরা মাদক এবং বাল্যবিয়েকে লাল কার্ড  প্রদর্শন করে। এ সময় মেয়েরা ১৮ বছর এবং ছেলেরা ২১ বছরের আগে বিয়ে করবে না বলে শপথ বাক্য পাঠ করে।অনুষ্ঠানে শিক্ষার্থীদের শপথ বাক্য পাঠ করান আখাউড়া থানার ভারপ্রাপ্ত কর্মকর্তা (ওসি) মো. রসুল আহমেদ নিজামী।বিদ্যালয়ের প্রধান শিক্ষক মো. নূর-ই আলমের সভাপতিত্বে বিশেষ অতিথির বক্তব্য রাখেন আখাউড়া থানার ভারপ্রাপ্ত কর্মকর্তা (তদন্ত) মো. আরিফুল আমিন, বিদ্যালয় পরিচালনা কমিটির সদস্য মো. শাহ আলম ও সেলিনা বেগম।  



23917,39734
ফরিদপুরে ৩৩ হাজার ভোল্টের বিদ্যুত্ লাইনের নিচে অর্ধশত পরিবারের বসবাস!
অন্যান্য
প্রকাশ : ২৫ মার্চ ২০১৯, ০০:০০
তরিকুল ইসলাম হিমেল, ফরিদপুর প্রতিনিধিজাতীয় পাওয়ার গ্রিডের ৩৩ হাজার ভোল্টের বিদ্যুত্ সঞ্চালন লাইনের নিচে অর্ধশতাধিক পরিবার মৃত্যুর ঝুঁকি নিয়ে বসবাস করছে। যেকোনো মুহূর্তে নেমে আসতে পারে মহাদুর্যোগ। কর্তৃপক্ষকে জানানোর পরেও কোনো ব্যবস্থা নেয়নি।সরেজমিনে খোঁজ নিয়ে জানা গেছে, ফরিদপুর শহরের বাইপাস সড়কের দক্ষিণ-পশ্চিম পাশ দিয়ে ওজোপাডিকোর ৩৩ হাজার ভোল্টের বিদ্যুত্ সঞ্চালন লাইন চলে গেছে। এই লাইনের মাঝ বরাবর ব্রাহ্মণকান্দা এলাকায় প্রায় অর্ধশতাধিক পরিবার বসবাস করে। ৩৩ হাজার ভোল্টের বিদ্যুত্ সঞ্চালন লাইন এই বসত ঘরগুলোর উপর দিয়ে যাওয়ায় ঝুঁকিতে রয়েছে পরিবারগুলো।ব্রাহ্মণকান্দা এলাকার বাসিন্দা ভুক্তভোগী শেখ বাশার জানান, আমার বসতঘরের উপর দিয়ে ৩৩ হাজার ভোল্টের বিদ্যুত্ লাইন চলে গেছে। দীর্ঘদিন যাবত্ আমরা ঝুঁকি নিয়ে বসবাস করছি। বিদ্যুত্ লাইনের কারণে ঘরবাড়ি মেরামতও করতে পারছি না। ঝড়-বাতাস হলে পরিবার পরিজন নিয়ে প্রতি মুহূর্তে শঙ্কার মধ্যে থাকছি। এ ছাড়া লাইনের পিলার বাসার পাশে খালের মধ্যে থাকায় পানিতে নামতেও আমরা ভয় পাই। লাইনটি সড়ানোর জন্য কর্তৃপক্ষকে লিখিত আবেদন করা হলেও দীর্ঘদিন যাবত্ তারা কোনো ব্যবস্থা নিচ্ছে না।ব্রাহ্মণকান্দা এলাকার একাধিক ভুক্তভোগী অভিযোগ করে বলেন, আমরা প্রায় অর্ধশতাধিক পরিবার এরকম ঝুঁকির মধ্যে থাকলেও টনক নড়ছে না বিদ্যুত্ বিভাগের। আমাদের জানমালের কোনো মূল্যই যেন নেই তাদের কাছে। বিদ্যুত্ লাইন সড়ানোর মতো যথেষ্ঠ জায়গা থাকা সত্ত্বেও তারা আমাদেরকে দীর্ঘদিন যাবত্ মৃত্যুর ঝুঁকির মধ্যে রেখে দিয়েছে। এ ব্যাপারে ঊর্ধ্বতন কর্তৃপক্ষের হস্তক্ষেপ কামনা করেছেন তারা।ওজোপাডিকো ফরিদপুরের নির্বাহী প্রকৌশলী (বিক্রয় ও বিপণন) মো. মুরশীদ আলম জানান, ৩৩ হাজার ভোল্টের বিদ্যুত্ লাইন সরানোর ব্যাপারে ব্রাহ্মণকান্দা এলাকাবাসীর লিখিত আবেদনটি আমলে নিয়ে সুপারিশসহ খুলনায় তত্ত্বাবধায়ক প্রকৌশলীর কার্যালয়ে পাঠানো হয়েছে।ওজোপাডিকো খুলনা কার্যালয়ের তত্ত্বাবধায়ক প্রকৌশলী এটিএম তারিকুল ইসলাম (পরিচালন ও সংরক্ষণ সার্কেল, ফরিদপুর) জানান, ব্রাহ্মণকান্দা এলাকাবাসীর লিখিত আবেদনটি আমি পেয়েছি। ৩৩ হাজার ভোল্টের বিদ্যুত্ সঞ্চালন লাইন সরানোর ক্ষমতা আমাদের নেই। এটা সম্পূর্ণভাবে সদর দপ্তরের এখতিয়ারে। আবেদনটি সুপারিশ করে আমি সদর দপ্তরে পাঠিয়েছি। সদর দপ্তর থেকে অনুমোদন পেলে প্রয়োজনীয় ব্যবস্থা নেওয়া হবে। 



23918,39735
চৌগাছায় জমে উঠেছে নির্বাচনী প্রচারণা
অন্যান্য
প্রকাশ : ২৫ মার্চ ২০১৯, ০০:০০
চৌগাছা (যশোর) সংবাদদাতাআগামী ৩১ মার্চ যশোরের চৌগাছা উপজেলা পরিষদ নির্বাচনকে সামনে রেখে গ্রামে-গঞ্জে প্রচার-প্রচারণা বেশ জমে উঠেছে। সকাল থেকে গভীর রাত পর্যন্ত চেয়ারম্যান, ভাইস চেয়ারম্যান ও মহিলা ভাইস চেয়ারম্যান প্রার্থীসহ সমর্থকরা গ্রামে গ্রামে প্রচার-প্রচারণায় ব্যস্ত সময় কাটাচ্ছেন। নানাভাবে প্রচার-প্রচারণায় মুখরিত হয়ে উঠেছে উপজেলার এ জনপদ। পোস্টারে পোস্টারে ছেয়ে গেছে চৌগাছা বাজারসহ গ্রামাঞ্চল। তবে আওয়ামী লীগ ছাড়া অন্য কোনো দল নির্বাচনে অংশগ্রহণ না করায় বিগত নির্বাচনের মতো আমেজ নেই। এদিকে ভোটাররাও চুলচেরা বিশ্লেষণ করছেন। উপজেলা চেয়ারম্যান পদে কে বিজয়ের মুকুট পরবে তা জামায়াত বিএনপির ভোটারদের উপর নির্ভর করছে বলেও প্রচার রয়েছে। বিশ্লেষকরা মনে করছেন, জামায়াত বিএনপির ভোটাররা যে দিকে ঝুঁকবে সেই প্রার্থীরই পাস করার সম্ভাবনা রয়েছে।চতুর্থ ধাপে উপজেলা নির্বাচনে আগামী ৩১ মার্চ চৌগাছা উপজেলা পরিষদ নির্বাচন অনুষ্ঠিত হবে। এবার নির্বাচনে উপজেলা চেয়ারম্যান পদে দুইজন প্রার্থী লড়ছেন। তারা হলেন, আওয়ামী লীগ মনোনীত প্রার্থী চৌগাছা পৌর আওয়ামী লীগের সদস্য ও চৌগাছা মৃধাপাড়া মহিলা ডিগ্রি কলেজের অধ্যক্ষ ড. মোস্তানিচুর রহমান (নৌকা) এবং স্বতন্ত্র প্রার্থী বর্তমান উপজেলা চেয়ারম্যান ও উপজেলা আওয়ামী লীগের সভাপতি মুক্তিযোদ্ধা এসএম হাবিবুর রহমান (আনারস)।উপজেলা ভাইস চেয়ারম্যান পদে লড়ছেন সাতজন প্রার্থী। তারা হলেন— বর্তমান ভাইস চেয়ারম্যান ও উপজেলা যুবলীগের আহ্বায়ক দেবাশিষ জয় (মাইক), সাবেক পুলিশ কর্মকর্তা জসিম উদ্দীন (বই), সাবেক কাউন্সিলর সিদ্দিকুর রহমান (তালা), আজাদ রহমান (উড়োজাহাজ), শামিম রেজা (বাল্ব), আসাদুজ্জামান জেমস (চশমা), সামসুর রহমান টিয়া (টিউবওয়েল)।মহিলা ভাইস চেয়ারম্যান পদে পাঁচজন প্রার্থী প্রতিদ্বন্দ্বিতা করছেন। এরা হলেন, বর্তমান মহিলা ভাইস চেয়ারম্যান ও উপজেলা যুব মহিলা লীগের সভাপতি আকলিমা খাতুন লাখি (হাঁস), উপজেলা যুব মহিলা লীগের সাধারণ সম্পাদিকা নাসিমা খাতুন (কলস), উপজেলা মহিলা আওয়ামী লীগের যুগ্ম সাধারণ সম্পাদিকা কামরুননাহার শাহিন (ফুটবল), উপজেলা যুব মহিলা লীগের সহ-সভাপতি নাজমিন নাহার (ফ্যান), রিপা ইসলাম (প্রজাপতি)। উপজেলা নির্বাচন অফিসার কামাল আহমেদ জানান, আমরা নির্বাচনের জন্য প্রস্তুত আছি।সহকারী রিটার্নিং অফিসার ও উপজেলা নির্বাহী অফিসার মারুফুল আলম জানান, চৌগাছায় কোনো ঝুঁকিপূর্ণ কেন্দ্র নেই। নির্বাচন হবে সম্পূর্ণ সন্ত্রাস মুক্ত এবং নিরপেক্ষ। 



23919,39736
রাজশাহীতে আন্তর্জাতিক নৌবন্দর স্থাপনে পদ্মায় নাব্য ফেরানোর উদ্যোগ
অন্যান্য
প্রকাশ : ২৫ মার্চ ২০১৯, ০০:০০
শিগগিরই পরিদর্শনে আসছে ভারতের প্রতিনিধি দলস্টাফ রিপোর্টার, রাজশাহীনৌপথে বাণিজ্য বাড়াতে রাজশাহীতে হচ্ছে আন্তর্জাতিক নৌবন্দর। নৌবন্দর স্থাপনের জন্য একটি গভীর চ্যানেল তৈরি করতে শিগগির পদ্মা নদী খনন করে নাব্য ফেরানোর উদ্যোগ নেয়া হয়েছে।বাংলাদেশ ভারত যৌথ উদ্যোগে এই কাজ বাস্তবায়ন করবে। এ নিয়ে দু’দেশের মধ্যে আলোচনাও হয়েছে। শিগগির ভারতের একটি প্রতিনিধি দল এলাকা পরিদর্শনে আসবে রাজশাহীতে। তবে এর আগেই সরকারি উদ্যোগে পদ্মাপাড়ের ছয় কিলোমিটার জুড়ে শুরু হয়েছে খনন কাজ।এ ব্যাপারে রাজশাহী সিটি করপোরেশনের (রাসিক) মেয়র এএইচএম খায়রুজ্জামান লিটন বলেন, ‘৫৭ কোটি টাকা ব্যয়ে সোনাইকান্দি থেকে পাঠানপাড়া পর্যন্ত ছয় কিলোমিটার এলাকা খনন করা হবে। এতে পদ্মার বুক থেকে উঠবে ২৬ লাখ ঘন মিটার মাটি।’তিনি আরও বলেন, ‘প্রধানমন্ত্রী রাজশাহীতে একটি আন্তর্জাতিক নৌবন্দর স্থাপনের পরিকল্পনা হাতে নিয়েছেন। এজন্য এই খনন কার্যক্রম শুরু হয়েছে। ক্যাপিটাল ড্রেজিং করে নদীর নাব্য আট থেকে ১০ মাস ধরে রাখার চেষ্টা করা হবে। ভারত-বাংলাদেশ যৌথ উদ্যোগে এই উদ্যোগ বাস্তবায়ন করা হবে।’পানি উন্নয়ন বোর্ডের ড্রেজার অপারেশন সার্কেলের তত্ত্বাবধায়ক প্রকৌশলী এম. গোলাম সরওয়ার জানান, তারা শনিবার ড্রেজিং শুরু করেছেন। মধ্য জুন পর্যন্ত রাজশাহীতে পদ্মা নদীতে ড্রেজিং চলবে। এর মধ্যে যতটুকু খনন করার কথা তা সম্পন্ন করা না গেলে, পরের শুকনো মৌসুম পর্যন্ত অপেক্ষা করতে হবে।উল্লেখ্য, পাকিস্তান আমলেও রাজশাহীতে নৌবন্দর ছিল। ভারতসহ দেশের বড় বড় জাহাজ মালামাল নিয়ে রাজশাহীতে আসত। জাহাজে করেই ঢাকায় যেত রাজশাহীর মিষ্টি আম। তবে ফারাক্কার বাঁধের পর মরা পদ্মায় এখন বর্ষার তিন মাস ছাড়া সারাবছর বালুচর জেগে থাকে। এ বালু সরিয়ে আবারো সেখানে নৌবন্দর গড়ে তোলার উদ্যোগ নেয়া হয়েছে।বাগেরহাট: বাগেরহাট সিভিল সার্জন কার্যালয় থেকে একটি শোভাযাত্রা বের হয়ে শহরের প্রধান প্রধান সড়ক প্রদক্ষিণ করে। পরে সিভিল সার্জন কার্যালয়ের অডিটরিয়ামে সিভিল সার্জন ডা. জি কে এম সামসুজ্জামানের সভাপতিত্বে আলোচনা সভা হয়। এতে আরো বক্তব্য রাখেন— ডা. প্রদীপ কুমার বকসী, ডা. মুসফিকার সামস, ডা. মশিউর রহমান প্রমুখ। 



23920,39737
সারাদেশে বিশ্ব যক্ষ্মা দিবস পালিত
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক ডেস্ক‘এখনই সময় অঙ্গীকার করার, যক্ষ্মামুক্ত বাংলাদেশ গড়ার’— এই প্রতিপাদ্যে রবিবার সারাদেশে বিশ্ব যক্ষ্মা দিবস পালিত হয়েছে। দিবসটি উপলক্ষে র্যালি ও আলোচনা সভাসহ বিভিন্ন কর্মসূচির আয়োজন করা হয়। আমাদের প্রতিনিধি ও সংবাদদাতাদের পাঠানো খবর-মাদারীপুর: বিশ্ব যক্ষ্মা দিবস পালন উপলক্ষে জেলা সদর মাদারীপুরে র্যালি ও আলোচনা সভা হয়। জেলা স্বাস্থ্য বিভাগ, ডেমিয়েন ফাউন্ডেশন, জেলা নাটাব ও ব্র্যাক যৌথভাবে কর্মসূচি পালন করে। সদর হাসপাতাল থেকে র্যালি শুরু হয়ে শহরের প্রধান সড়ক প্রদক্ষিণ করে। পরে আলোচনা সভায় সভাপতিত্ব করেন এমওসিএস ডা. এস এম খলিলুজ্জামান। প্রধান অতিথির বক্তব্য রাখেন সিভিল সার্জন ডা. ফরিদ হোসেন মিঞা। অন্যদের মধ্যে বক্তব্য রাখেন জাতীয় যক্ষ্মা নিরোধ সমিতি (নাটাব) মাদারীপুর জেলা কমিটির সভাপতি শাহজাহান খান, সাধারণ সম্পাদক এবিএম বজলুর রহমান মন্টু খান প্রমুখ।মৌলভীবাজার: সিভিল সার্জন কার্যালয় থেকে ভারপ্রাপ্ত জেলা প্রশাসকের নেতৃত্বে বর্ণাঢ্য র্যালি বের হয়ে শহরের প্রধান প্রধান সড়ক প্রদক্ষিণ করে। পরে জেলা ইপিআই ভবনের হলরুমে আলোচনা সভা হয়। সিভিল সার্জন ডা. শাহজাহান কবির চৌধুরীর সভাপতিত্বে আলোচনা সভায় প্রধান অতিথি ছিলেন ২৫০ শয্যা হাসপাতালের তত্ত্বাবধায়ক ডা. পার্থ সারথি পাল কানুগো।টাঙ্গাইল: সিভিল সার্জন অফিস, ডেমিয়েন ফাউন্ডেশন ও বাংলাদেশ জাতীয় যক্ষ্মা নিরোধ সমিতি (নাটাব) টাঙ্গাইল জেলা শাখা যৌথভাবে র্যালি ও আলোচনা সভার আয়োজন করে। সকালে টাঙ্গাইলের শেখ হাসিনা মেডিক্যাল কলেজ চত্বর থেকে শুরু হয়ে র্যালিটি শহরের প্রধান প্রধান সড়ক প্রদক্ষিণ শেষে টাঙ্গাইল প্রেসক্লাবে মিলিত হয়। প্রেসক্লাবের বঙ্গবন্ধু মিলনায়তনে আলোচনায় সভাপতিত্ব করেন নাটাব টাঙ্গাইল শাখার সভাপতি অ্যাডভোকেট খান মোহাম্মদ খালেদ। প্রধান অতিথি ছিলেন শেখ হাসিনা মেডিক্যাল কলেজের অধ্যক্ষ প্রফেসর ডা. মোহাম্মদ নুরুল আমিন মিয়া। অতিথির বক্তব্য রাখেন সিভিল সার্জন ডা. শরীফ হোসেন খান, ডেমিয়েন ফাউন্ডেশনের প্রকল্প পরিচালক কবির মোহাম্মদ মনিরুল আজম খান প্রমুখ।লালমনিরহাট: জেলা স্বাস্থ্য বিভাগ, নাটাব, আরডিআরএস ও অন্যান্য বেসরকারি সংস্থার যৌথ আয়োজনে সিভিল সার্জন অফিস থেকে র্যালি বের হয়। এ ছাড়া বিভিন্ন জেলা ও উপজেলায় অনুরূপ কর্মসূচি পালিত হয়েছে।



23921,39738
পাঁচ দফা দাবিতে দলিত- হরিজন
অন্যান্য
প্রকাশ : ২৫ মার্চ ২০১৯, ০০:০০
ও নৃ-গোষ্ঠীর বিক্ষোভফুলবাড়ি (দিনাজপুর) সংবাদদাতারবিবার সকালে ফুলবাড়িতে পাঁচ দফা দাবিতে বিক্ষোভ মিছিলসহ প্রধানমন্ত্রীর কাছে স্মারকলিপি দিয়েছেন দলিত-হরিজন ও নৃ-গোষ্ঠীর নারী-পুরুষ।পৌর শহরের সুজাপুরে হরিজন দলিত-হরিজন পল্লী থেকে দলিত-হরিজন ও নৃ-গোষ্ঠীর নারী-পুরুষরা পৌর শহরে বিক্ষোভ মিছিল করে। মিছিল শেষে স্থানীয় নিমতলা মোড়ে দলিত নেত্রী তারামনি বাঁশফোঁড়ের সভাপতিত্বে এবং নৃ-গোষ্ঠীর পাউলুস মুর্মূর সঞ্চালনায় আয়োজিত সভায় বক্তব্য রাখেন বেসরকারি উন্নয়ন সংস্থা গ্রাম বিকাশ কেন্দ্রের (বিজিকে) উপজেলা ব্যবস্থাপক মো. সাদিয়ার রহমান, উপজেলা দলিত-আদিবাসী প্লাটফর্মের সভাপতি প্রভাষক অমর চাঁদ গুপ্ত অপু, ফুলবাড়ি প্রেসক্লাবের সাংগঠনিক সম্পাদক প্লাবন শুভ প্রমুখ। পরে উপজেলা নির্বাহী কর্মকর্তার মাধ্যমে প্রধানমন্ত্রী বরাবর পাঁচ দফা দাবি সম্বলিত স্মারকলিপি দেয়া হয়।



23922,39739
কুমিল্লায় অগ্নিকাণ্ডে ৪০ দোকান ভস্মীভূত
অন্যান্য
প্রকাশ : ২৫ মার্চ ২০১৯, ০০:০০
কুমিল্লা প্রতিনিধিকুমিল্লা নগরীর রাজগঞ্জ বাজারে রবিবার ভোর রাতে অগ্নিকাণ্ডে ৪০টিরও বেশি দোকান পুড়ে গেছে।কুমিল্লা ফায়ার সার্ভিসের স্টেশন ম্যানেজার আলমগীর হোসেন জানান, অগ্নিকাণ্ডের খবর পেয়ে কুমিল্লা সদর, চান্দিনা, সদর দক্ষিণ ও ইপিজেড ফায়ার সার্ভিসের ছয়টি ইউনিট ঘটনাস্থলে পৌঁছে প্রায় দেড় ঘণ্টা চেষ্টা চালিয়ে আগুন নিয়ন্ত্রণে আনে। আগুনে বাজারের কসমেটিক, মনোহারী ও ডিমসহ বিভিন্ন পণ্যের ৪০টিরও বেশি পাইকারি মালামাল বিক্রির দোকান পুড়ে যায়। বৈদ্যুতিক শর্ট সার্কিট থেকে অগ্নিকাণ্ড ঘটেছে বলে ধারণা করা হচ্ছে।আগুনে দোকানের আসবাবপত্র ও মালামালসহ অন্তত পাঁচ কোটি টাকার ক্ষয়ক্ষতি হয়েছে বলে ব্যবসায়ীরা দাবি করেন। 



23923,39740
বন্ধুকে হত্যা করে ঘাতকের থানায় আত্মসমর্পণ!
অন্যান্য
প্রকাশ : ২৫ মার্চ ২০১৯, ০০:০০
নান্দাইল (ময়মনসিংহ) সংবাদদাতা  শনিবার সন্ধ্যায় নান্দাইলে বন্ধুকে ডেকে নিয়ে হত্যার পর থানায় আত্মসমর্পণ করেছে ঘাতক শাহাবুদ্দিন। নিহতের নাম সোহেল মিয়া(২৫)।শাহাবুদ্দিন পুলিশকে জানায়, তার সঙ্গে সোহেলের বোনের সম্পর্ক থাকায় তাকে টাকা ধার দিত। কিন্তু এভাবে অনেক টাকা নিয়ে ফেরত না দিয়ে তালবাহানা করতে থাকে। ঘটনার দিন সোহেলকে বাড়ি থেকে ডেকে নিয়ে আসে। এরপর পাওনা টাকা নিয়ে কথা কাটাকাটির এক পর্যায়ে শাহাবুদ্দিন ধারালো অস্ত্র দিয়ে তাকে এলোপাতাড়ি কোপায়।নান্দাইল মডেল থানার ওসি মো. কামরুল ইসলাম মিয়া ঘটনার সত্যতা নিশ্চিত করে জানান, রবিবার গ্রেফতার শাহাবুদ্দিনকে ময়মনসিংহ জেলহাজতে পাঠানো হয়েছে। এ ঘটনায় থানায় মামলা হয়েছে। 



23924,39741
হবিগঞ্জে অগ্নিকাণ্ডে পাঁচ দোকান ভস্মীভূত
অন্যান্য
প্রকাশ : ২৫ মার্চ ২০১৯, ০০:০০
হবিগঞ্জ প্রতিনিধিহবিগঞ্জ শহরে ভয়াবহ অগ্নিকাণ্ড সংঘটিত হয়েছে। এতে ৫টি ব্যবসা প্রতিষ্ঠান ভস্মীভূত হয়েছে। ফায়ার সার্ভিসের একটি ইউনিট প্রায় দেড় ঘণ্টা চেষ্টা চালিয়ে আগুন নিয়ন্ত্রণে আনে। এতে অন্তত ৩০ লাখ টাকার ক্ষতি হয়েছে বলে প্রাথমিকভাবে ধারণা করা হচ্ছে।স্থানীয়রা জানান, রবিবার বিকাল ৩টার দিকে শহরের শায়েস্তানগর ফায়ার সার্ভিস স্টেশন সংলগ্ন জ্বালানি তেল বিক্রেতা শামীম মিয়ার দোকান থেকে অগ্নিকাণ্ডের সূত্রপাত হয়। দাহ্য পদার্থ হওয়ায় নিমেষেই আগুন ছড়িয়ে পড়ে আশপাশের দোকানগুলোতে। আগুনে ৫টি দোকান পুড়ে যায়। এ সময় স্থানীয়দের সহায়তায় ফায়ার সার্ভিস কর্মীরা প্রায় দেড়ঘণ্টা চেষ্টা চালিয়ে আগুন নিয়ন্ত্রণে আনে। তবে বড় ধরনের দুর্ঘটনা থেকে রক্ষা পেয়েছে ওই এলাকার বাসিন্দারা। অগ্নিকাণ্ডের বিষয়টি নিশ্চিত করেছেন ফায়ার সার্ভিস কর্মকর্তা সামছুল আলম।  



23925,39742
শহীদদের স্মরণে বগুড়ায় লাখো প্রদীপ প্রজ্বালন
অন্যান্য
প্রকাশ : ২৫ মার্চ ২০১৯, ০০:০০
স্টাফ রিপোর্টার, বগুড়াবগুড়ায় ২৫ মার্চ কালো রাতে এক লাখ প্রদীপ প্রজ্বলনের মাধ্যমে জেলাজুড়ে পালন করা হবে ‘লাখো শহীদ স্মরণে, লাখো প্রদীপ জ্বালো’ কর্মসূচি। ১৯৭১ সালের ২৫ মার্চ কালো রাতে প্রথম সশস্ত্র প্রতিরোধে বাংলাদেশ পুলিশ বাহিনীর গৌরবোজ্জ্বল অবদান এবং মুক্তিযুদ্ধে শহীদদের আত্মত্যাগের প্রতি বিনম্র শ্রদ্ধা জানাতে জেলা পুলিশ, সম্মিলিত সাংস্কৃতিক জোট এবং জেলা মুক্তিযোদ্ধা কমান্ডের যৌথভাবে আয়োজিত এই কর্মসূচিতে লাখো প্রদীপ হাতে দাঁড়িয়ে শহীদদের প্রতি শ্রদ্ধা জানাবেন বিভিন্ন শ্রেণি-পেশার মানুষ।সন্ধ্যা ৭টা এক মিনিট বাজার সঙ্গে সঙ্গে লাখো প্রদীপ প্রজ্বলন করা হবে। শহরের প্রাণকেন্দ্র সাতমাথা সংলগ্ন ঐতিহাসিক আলতাফুন্নেছা খেলার মাঠ এবং জিলা স্কুল মাঠে প্রদীপ প্রজ্বলন কর্মসূচিতে শহরের বিভিন্ন শিক্ষাপ্রতিষ্ঠানের শিক্ষার্থী, শিক্ষক, অভিভাবক, পুলিশ, আনসার বাহিনীর সদস্য, সরকারি বেসরকারি কর্মকর্তা, স্বেচ্ছাসেবী ও সাংস্কৃতিক সংগঠনের সদস্য, রাজনৈতিক ও পেশাজীবী, শ্রমজীবীসহ সর্বস্তরের মানুষ অংশ নেবেন।শহরের মূল দুটি স্থানে প্রদীপ প্রজ্বলন কর্মসূচির আগে অতিথির বক্তব্য রাখবেন পুলিশের অতিরিক্ত মহাপরিদর্শক (প্রশাসন ও অপারেশন) মো. মোখলেছুর রহমান, জেলা প্রশাসক ফয়েজ আহাম্মদ এবং পুলিশ সুপার আলী আশরাফ ভূঞা। জেলা শহর ছাড়াও অভিন্ন সময়ে ১২ উপজেলা সদরে একযোগে প্রদীপ প্রজ্বলন করা হবে।



23926,39743
মান্দায় জমি জবরদখলের অভিযোগ
অন্যান্য
প্রকাশ : ২৫ মার্চ ২০১৯, ০০:০০
মান্দা (নওগাঁ) সংবাদদাতামান্দায় জোরপূর্বক অসহায় এক পরিবারের জমি জবর দখলের অভিযোগ পাওয়া গেছে। ঘটনাটি ঘটেছে উপজেলার গণেশপুর ইউপির গণেশপুর গ্রামে। ঘটনার শিকার মৈনম ইউপির দুর্গাপুর গ্রামের মৃত ইসমাইল হোসেনের পুত্র মজিবর রহমান। ভুক্তভোগী মজিবর রহমান জানান, জমিটি আমার ছেলে ও জামাইয়ের কবলাকৃত যৌথ মালিকানার ৪০ ডেসি জমির মধ্যে ৭ ডেসি সম্পত্তি বিরাজ গং’রা ভুয়া দলিল বের করে বিবদমান সম্পত্তি জোরপূর্বক বেড়া লাগিয়ে দখল করে নেয়। অপর দিকে, অবৈধ দখলকারী গণেশপুর (কারীগরপাড়া) গ্রামের মৃত নুর উদ্দিন শেখের পুত্র বিরাজ উদ্দিনের সাথে যোগাযোগ করা হলে তিনি দখলের বিষয়টি এড়িয়ে যান।মান্দা থানা অফিসার ইনচার্জ (ওসি) মোজাফ্ফর হোসেন জানান, জমিসংক্রান্ত বিরোধের একটি অভিযোগ পেয়েছি। তদন্ত সাপেক্ষে আইনানুগ ব্যবস্থা গ্রহণ করা হবে।



23927,39744
স্বরূপকাঠিতে বিদ্যুত্স্পৃষ্টে অটো চালকের মৃত্যু
অন্যান্য
প্রকাশ : ২৫ মার্চ ২০১৯, ০০:০০
স্বরূপকাঠি (পিরোজপুর) সংবাদদাতা স্বরূপকাঠিতে বিদ্যুত্স্পৃষ্টে আব্দুল কুদ্দুস (৬০) নামে এক অটো চালকের মৃত্যু হয়েছে। গত শনিবার বিকালে উপজেলার উত্তর করফা গ্রামে ওই দুর্ঘটনাটি ঘটেছে। জানা গেছে, ঐদিন বিকালে কুদ্দুস অটো রিকশা চার্জ দেয়ার ঘরে গিয়ে বিদ্যুতের তারে জড়িয়ে পড়েন। স্বজনরা তাকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিত্সক তাকে মৃত ঘোষণা করেন। আব্দুল কুদ্দুস উত্তর করফা গ্রামের মৃত শাহশের আলীর ছেলে। 



23928,39745
পুঠিয়ায় ফেন্সিডিলসহ তিনমাদক ব্যবসায়ী আটক
অন্যান্য
প্রকাশ : ২৫ মার্চ ২০১৯, ০০:০০
স্টাফ রিপোর্টার, রাজশাহীরাজশাহীর পুঠিয়ায় ৩৫০ বোতল ফেন্সিডিলসহ তিন মাদক ব্যবসায়ীকে আটক করেছে পুলিশ। আটকরা হলেন, চাঁপাইনবাবগঞ্জের নাচোল থানার সোনামাসনা গ্রামের বাবলুর ছেলে সুমন, শিবগঞ্জ থানার পুখুরিয়া গ্রামের মৃত মোকছেদের ছেলে ছেপাদুল ও জামালপুর জেলার বকশীগঞ্জ থানার পলাশতলা গ্রামের মৃত জয়নাল আবেদীনের ছেলে কামরুল ওরফে সামু।রাজশাহী জেলা পুলিশের সিনিয়র এএসপি আব্দুর রাজ্জাক খান বলেন, পুঠিয়া থানা পুলিশ রবিবার ভোরে অভিযান চালিয়ে ৩৫০ বোতল ফেন্সিডিলসহ তাদের আটক করেছে। আটকদের বিরুদ্ধে মাদক আইনে থানায় মামলার পর দুপুরে আদালতের মাধ্যমে সকলকে কারাগারে পাঠানো হয়েছে।



23929,39746
আগৈলঝাড়ায় দণ্ডাদেশপ্রাপ্ত পলাতক আসামি গ্রেফতার
অন্যান্য
প্রকাশ : ২৫ মার্চ ২০১৯, ০০:০০
আগৈলঝাড়া (বরিশাল) সংবাদদাতাশনিবার রাতে আগৈলঝাড়ায় সাজাপ্রাপ্ত এক পলাতক আসামিকে গ্রেফতার করেছে পুলিশ। গ্রেফতারকৃত হচ্ছে মো. হারুন সরদার। থানার ওসি মো. আফজাল হোসেন জানান, গ্রেফতারকৃত হারুন মাদক মামলার সাজাপ্রাপ্ত আসামি। বরিশালের একটি আদালত হারুনকে মাদক মামলায় ছয় মাসের কারাদণ্ড দিয়েছে।  আদালতের রায়ের দিন থেকেই সে পলাতক ছিল। 



23930,39747
যুবকের লাশ উদ্ধার
অন্যান্য
প্রকাশ : ২৫ মার্চ ২০১৯, ০০:০০
শনিবার সন্ধ্যায় আগৈলঝাড়ায় এক যুবকের লাশ উদ্ধার করেছে পুলিশ। তার নাম বিপ্লব বাড়ৈ(২৩)। সে উপজেলার রামশীল গ্রামের বিমল বাড়ৈর ছেলে। বিপ্লবের স্বজনদের বরাত দিয়ে ওসি মো. আফজাল হোসেন জানান, বিপ্লব আগৈলঝাড়া শহীদ আব্দুর রব সেরনিয়াবাত ডিগ্রি কলেজ থেকে এইচএসসি পাস করে ঢাকার একটি কোম্পানিতে চাকরি নেয়। ঢাকা থেকে শুক্রবার সে বাড়িতে আসে। শনিবার বিকালে সে গলায় ফাঁস দিলে তাকে হাসপাতালে নেয়া হয়। বিপ্লবের মৃত্যু নিয়ে রহস্যের সৃষ্টি হওয়ায় এসআই আলমগীর হোসেন হাসপাতাল থেকে লাশ উদ্ধার করে বরিশাল মর্গে পাঠিয়েছে। 



23931,39748
নেত্রকোনায় মগড়া সেতুর তলদেশের বর্জ্য অপসারণের দাবিতে মানববন্ধন
অন্যান্য
প্রকাশ : ২৫ মার্চ ২০১৯, ০০:০০
নেত্রকোনা প্রতিনিধিনেত্রকোনার মগড়া নদীতে নির্মিত পাকা সেতুর তলদেশের বর্জ্য আবর্জনা এবং পরিত্যক্ত নির্মাণ সামগ্রী দ্রুত অপসারণের দাবিতে মানববন্ধন হয়েছে। রবিবার নেত্রকোনা পৌরসভা মোড়ে বেসরকারি স্বেচ্ছাসেবী সংগঠন এবং আইইডির ব্যবস্থাপনায় মানববন্ধন পালিত হয়। জনউদ্যোগ আহ্বায়ক অধ্যাপক কামরুজ্জামান চৌধুরীর সভাপতিত্বে মানববন্ধন চলাকালে বক্তব্য রাখেন জেলা কৃষক সমিতির সভাপতি ও জেলা প্রেসক্লাবের সহ-সভাপতি খন্দকার আনিছুর রহমান, উদীচীর কেন্দ্রীয় কমিটির সদস্য মোস্তাফিজুর রহমান, সাংবাদিক একেএম আব্দুল্লাহ প্রমুখ। 



23932,39749
বগুড়ায় র্যাবের অভিযান দুটি অস্ত্র ও গুলিসহ জামাল ডাকাত গ্রেফতার
অন্যান্য
প্রকাশ : ২৫ মার্চ ২০১৯, ০০:০০
স্টাফ রিপোর্টার, বগুড়ার্যাব-১২ বগুড়ার সদস্যরা শনিবার গভীর রাতে বগুড়ার সারিয়াকান্দি উপজেলার যমুনা নদীর চর শিমুলতাইড় গ্রামে অভিযান চালিয়ে জামাল শেখ ওরফে জামাল ডাকাতকে গ্রেফতার করেছে। তার কাছ থেকে র্যাব একটি ওয়ান সুটার পাইপগান, একটি কাটা রাইফেল, দেশি অস্ত্র ও ৫ রাউন্ড গুলি উদ্ধার করেছে। সে একই এলাকার শাহজাহান ওরফে কালুর পুত্র। 



23933,39750
পঞ্চগড়ে শ্লীলতাহানির অভিযোগে এক ব্যক্তির দণ্ড
অন্যান্য
প্রকাশ : ২৫ মার্চ ২০১৯, ০০:০০
পঞ্চগড় প্রতিনিধিপঞ্চগড় শহরে এক নারীকে শ্লীলতাহানি ও আঘাত করার অভিযোগে আমিনুর রহমান নামে এক ব্যক্তিকে ছয় মাসের কারাদণ্ড দিয়েছেন ভ্রাম্যমাণ আদালত। ভ্রাম্যমাণ আদালতের বিচারক ও পঞ্চগড় সদর উপজেলা নির্বাহী কর্মকর্তা শাহিনা শবনম এ দণ্ড দেন। পুলিশ ও ভ্রাম্যমাণ আদালত সূত্রে জানা গেছে, পঞ্চগড় সরকারি অডিটোরিয়ামের সামনে রিকশায় চড়ার সময় আমিনুর ওই নারীকে জড়িয়ে ধরে এবং তার মুখে আঘাত করে। এ সময় ওই নারী চিত্কার করলে স্থানীয় লোকজন ঘটনাস্থলে এসে তাকে আটক করে এবং গণপিটুনি দিয়ে পুলিশে সোপর্দ করে। পরে পুলিশ তাকে ভ্রাম্যমাণ আদালতে হাজির করলে বিচারক ওই দণ্ড দেন। পঞ্চগড় থানার উপ-পরিদর্শক দীন মোহাম্মদ ঘটনার সত্যতা নিশ্চিত করেছেন। 



23934,39751
তালতলীতে ইয়াবাসহ স্বামী স্ত্রী আটক
অন্যান্য
প্রকাশ : ২৫ মার্চ ২০১৯, ০০:০০
তালতলী (বরগুনা) সংবাদদাতাতালতলীতে দুই হাজার পিস ইয়াবাসহ স্বামী বাবুল মৃধা ও তার স্ত্রী হাসিনা বেগমকে আটক করেছে পুলিশ। রবিবার দুপুর সাড়ে ১২টায় উপজেলার যাত্রীবাহী আলফা স্ট্যান্ড সংলগ্ন বটতলা নামক স্থান থেকে তাদের আটক করা হয়। 



23935,39752
নোয়াখালীতে মাদ্রাসা ছাত্রসহ তিনজনের লাশ উদ্ধার
অন্যান্য
প্রকাশ : ২৫ মার্চ ২০১৯, ০০:০০
নোয়াখালী প্রতিনিধিনোয়াখালীর চাটখিল, কবিরহাট ও সদর উপজেলা থেকে মাদ্রাসা ছাত্রসহ তিনজনের লাশ উদ্ধার করেছে পুলিশ। নিহতরা হলো মাদ্রাসার ছাত্র মেহরাজ হোসেন (৭) এবং গৃহবধূ আকলিমা আক্তার কাকুলি (২৫) ও সামছুন নাহার সাকি (৩৫)। জানা গেছে, শনিবার রাতে গৃহবধূ কাকুলিকে চাটখিলে স্বামীর বাড়িতে পিটিয়ে ও শ্বাসরোধে হত্যার অভিযোগ পাওয়ার পর রবিবার ভোররাতে পুলিশ লাশ উদ্ধার করে। এদিকে কবিরহাটে সামছুন নাহার সাকি স্বামীর সঙ্গে ঝগড়া করে শনিবার কীটনাশক পান করে। পরদিন তার মৃত্যু হয়। অপরদিকে বৃহস্পতিবার দুপুরে মাদ্রাসা ছুটির পর বাড়ি আসার পথে নিখোঁজ হয় মাদ্রাসা ছাত্র মেহরাজ হোসেন। শনিবার সন্ধ্যায় সদর উপজেলার নোয়ান্নই ইউনিয়নের শাহাজাদপুর গ্রামের একটি পরিত্যক্ত জমির পাশ থেকে তার লাশ উদ্ধার করে পুলিশ।



23936,39753
দেবিদ্বারে গ্যাস সিলিন্ডার বিস্ফোরণে ১২ ঘর ভস্মীভূত
অন্যান্য
প্রকাশ : ২৫ মার্চ ২০১৯, ০০:০০
দেবিদ্বার (কুমিল্লা) সংবাদদাতাদেবিদ্বার উপজেলার ফতেহাবাদ ইউনিয়নের জগন্নাথপুর গ্রামে রান্নাঘরের গ্যাস সিলিন্ডার বিস্ফোরণে ১২টি ঘর আগুনে পুড়ে গেছে। রবিবার সকালে এ অগ্নিকাণ্ড ঘটে।  



23937,39754
বিরলে কড়া সম্প্রদায়ের ওপর হামলার প্রতিবাদে সমাবেশ
অন্যান্য
প্রকাশ : ২৫ মার্চ ২০১৯, ০০:০০
স্টাফ রিপোর্টার, দিনাজপুর দিনাজপুরের বিরলে কড়া সম্প্রদায় ও ক্ষুদ্র নৃ-গোষ্ঠীর ওপর ভূমিদস্যুদের সন্ত্রাসী হামলা, মিথ্যা মামলা এবং তাদের জমি থেকে উচ্ছেদের প্রতিবাদে সমাবেশ হয়েছে। রবিবার বিরল প্রেসক্লাব চত্বরে এই প্রতিবাদ সমাবেশের আয়োজন করা হয়। সমাবেশে প্রধান অতিথি ছিলেন জাতীয় আদিবাসী পরিষদের সভাপতি রবীন্দ্রনাথ সরেন। জনসংগঠন ঐক্য পরিষদের সভা-প্রধান ও বিরল উপজেলা ভূমিহীন সমন্বয় কমিটির সভাপতি মো. বছির উদ্দীনের সভাপতিত্বে সমাবেশে স্বাগত বক্তব্য রাখেন ভুক্তভোগী কৃষ্ণ কড়া।



23938,39755
নাসিরনগরে দু’ পক্ষের সংঘর্ষে পুলিশসহ আহত শতাধিক
অন্যান্য
প্রকাশ : ২৫ মার্চ ২০১৯, ০০:০০
নাসিরনগর (ব্রাহ্মণবাড়িয়া) সংবাদদাতারবিবার সকালে নাসিরনগরে পাওনা টাকা নিয়ে দু’পক্ষের সংঘর্ষে পুলিশসহ শতাধিক লোক আহত হয়েছেন। খবর পেয়ে নাসিরনগর থানা পুলিশ ঘটনাস্থলে গিয়ে ৮২ রাউন্ড শটগানের ফাঁকা গুলি নিক্ষেপ করে পরিস্থিতি নিয়ন্ত্রণে আনে। পুলিশ ও এলাকাবাসী জানায়, শনিবার বিকালে নাসিরনগর বাজারের ব্যবসায়ী ও আশুরাইল গ্রামের শামসু এবং কাজল মিয়ার মধ্যে পাওনা টাকা নিয়ে কথা কাটাকাটি হয়। এর জের ধরে পরদিন আশুরাইল গ্রামে দুই পক্ষের লোকজন দেশীয় অস্ত্র নিয়ে সংঘর্ষে জড়িয়ে পড়ে। দু’ঘণ্টাব্যাপী চলা সংঘর্ষে পুলিশের এসআই আবু বক্কর, রবিউল ইসলাম, শামীম ও পাঁচ কনস্টেবলসহ উভয়পক্ষের শতাধিক লোক আহত হন। নাসিরনগর থানার ওসি (তদন্ত) মো. কবির হোসেন ঘটনার সত্যতা নিশ্চিত করে জানান, এলাকার পরিস্থিতি পুলিশের নিয়ন্ত্রণে রয়েছে।



23939,39756
আখাউড়ায় দুই ডাকাত আটক
অন্যান্য
প্রকাশ : ২৫ মার্চ ২০১৯, ০০:০০
আখাউড়া (ব্রাহ্মণবাড়িয়া) সংবাদদাতাআখাউড়ায় ডাকাত দলের দুই সদস্যকে আটক করেছে থানা পুলিশ। শনিবার রাত ৯টার দিকে উপজেলার আখাউড়া উত্তর ইউনিয়নের আজমপুর এলাকা থেকে তাদের আটক করা হয়। আটককৃতরা হলেন— ব্রাহ্মণবাড়িয়া সদর উপজেলার বিরামপুর গ্রামের মো. মামুন ও হবিগঞ্জ জেলার চুনারুঘাট উপজেলার আব্দুল আজিজ। এ সয়য় তাদের কাছ থেকে দরজা ভাঙার চারটি লোহার বিশেষ সরঞ্জাম উদ্ধার করা হয়।আখাউড়া থানার অফিসার ইনচার্জ (ওসি) রসুল আহমদ নিজামী বলেন, আটককৃতরা ডাকাত দলের সদস্য। ডাকাতির প্রস্তুতিকালে তাদের আটক করা হয়।   



23940,39757
নির্বাচনী টুকিটাকি
অন্যান্য
প্রকাশ : ২৫ মার্চ ২০১৯, ০০:০০
দুই ভোট কেন্দ্র স্থগিত চাঁপাইনবাবগঞ্জ প্রতিনিধি পরিষদ নির্বাচনের তৃতীয় ধাপে রবিবার চাঁপাইনবাবগঞ্জের শিবগঞ্জ, গোমস্তাপুর, নাচোল ও ভোলাহাট উপজেলায় শান্তিপূর্ণ পরিবেশে ভোটগ্রহণ অনুষ্ঠিত হয়েছে। এদিকে শিবগঞ্জ উপজেলার উজিরপুর ইউনিয়নের হাউসনগর সরকারি প্রাথমিক ও রসুলপুর সরকারি প্রাথমিক বিদ্যালয় ভোট কেন্দ্র স্থগিত ঘোষণা করা হয়েছে।সংঘর্ষে আহত সাতগাংনী (মেহেরপুর) সংবাদদাতা রবিবার গাংনীর পৃথক ভোট কেন্দ্রে দুই প্রার্থীর সমর্থকদের মধ্যে সংঘর্ষে সাতজন আহত হয়েছেন। এ ছাড়া স্বতন্ত্র প্রার্থীর সমর্থক গিয়াস উদ্দীন ও তার ছেলে ওবাইদুল্লাহ আহত হয়েছেন।কালীগঞ্জের একটি কেন্দ্রে ভোটগ্রহণ স্থগিতভ্রাম্যমাণ প্রতিনিধি ঝিনাইদহের কালীগঞ্জের ঈশ্বরবা দাখিল মাদ্রাসা কেন্দ্রে ভোটগ্রহণ স্থগিত ঘোষণা করেছেন রিটার্নিং কর্মকর্তা। রিটার্নিং কর্মকর্তা রোকুনুজ্জামান জানান, রবিবার দুপুর আড়াইটার দিকে একদল বহিরাগত কেন্দ্রে ঢুকে ব্যালট পেপার ছিনিয়ে নিয়ে যায়। এরপর প্রিজাইডিং অফিসার বিষয়টি রিটার্নিং কর্মকর্তাকে জানালে তিনি ওই কেন্দ্রে ভোটগ্রহণ স্থগিত ঘোষণা করেন।পাঁচ কেন্দ্র স্থগিত, পুলিশের লাঠিচার্জে আহত আটবাজিতপুর (কিশোরগঞ্জ) সংবাদদাতা রবিবার বাজিতপুর শহরের গার্লস হাইস্কুল অ্যান্ড কলেজের দুটি কেন্দ্রে পুলিশের সঙ্গে আওয়ামী লীগ প্রার্থীর কর্মীদের ধাওয়া-পাল্টা ধাওয়া হয়। এ সময় পুুলিশের লাঠিচার্জে পৌরসভার ৪নং ওয়ার্ড আওয়ামী লীগের সভাপতি আল-আমিন, নৌকার প্রার্থীর ভাই শওকত আকবরসহ আটজন আহত হন।  



23941,39758
সংবাদ সংক্ষেপ
অন্যান্য
প্রকাশ : ২৫ মার্চ ২০১৯, ০০:০০
আবারো বড়পুকুরিয়া কয়লা খনি এলাকায় বসতবাড়িতে ফাটলমতিউর রহমান, স্টাফ রিপোর্টার, দিনাজপুর দেশের একমাত্র দিনাজপুরের পার্বতীপুরের বড়পুকুরিয়া কয়লা খনির প্রভাবে খনির সংলগ্ন চৌহাটি গ্রামে নতুন করে ফাটল দেখা দিয়েছে। নতুন করে ফাটল দেখা দেওয়ায় গ্রামবাসীর মধ্যে আতঙ্ক ছড়িয়ে পড়েছে। গত তিনদিন আগে নতুন করে ফাটল দেখা দেওয়ায় গ্রামবাসীরা রাতের বেলায় পরিবার-পরিজন নিয়ে নির্ঘুম সময় কাটাচ্ছেন। তাদের মধ্যে একটাই ভয় কাজ করছে কখন যেন, ঘর-বাড়ি ধ্বসে পড়ে প্রাণহানির ঘটনা ঘটে। গতকাল রবিবার দুপুরে সরেজমিনে ঘটনাস্থলে গিয়ে দেখা যায় চৌহাটি গ্রামের অধিকাংশ বাড়ি-ঘরে ফাটল দেখা দিয়েছে।বাগেরহাটে পানি দিবসে মানববন্ধনবাগেরহাট প্রতিনিধি বিশ্ব পানি দিবসে রবিবার বাগেরহাট প্রেসক্লাবের সামনে মানববন্ধন হয়েছে। সচেতন নাগরিক কমিটি (সনাক) ও ট্রান্সপারেন্সি ইন্টারন্যাশনাল বাংলাদেশ (টিআইবি) এর আয়োজনে এ কর্মসূচি পালিত হয়। মানববন্ধনে বক্তব্য দেন সনাক বাগেরহাটের সভাপতি প্রফেসর চৌধুরী আব্দুর রব, অধ্যাপক এবিএম মোশাররফ হোসাইন প্রমুখ।বিরামপুরে আন্তঃসম্পর্ক উন্নয়ন সভা বিরামপুর (দিনাজপুর) সংবাদদাতা সামাজিক নিরাপত্তা বেষ্টনী কর্মসূচিতে অতিদরিদ্র জনগণের অধিকার ও প্রবেশাধিকার সুনিশ্চিত করণের লক্ষ্যে রবিবার স্থানীয় প্রশাসনের সঙ্গে জনগণের আন্তঃসম্পর্ক উন্নয়ন ও মতবিনিময় সভা অনুষ্ঠিত হয়। বিরামপুর উপজেলার মুকুন্দপুর ইউনিয়ন পরিষদ হলরুমে ইউরোপীয় ইউনিয়নের অর্থায়নে ওয়ার্ল্ড ভিশন, পল্লীশ্রী ও পামডো এনজিওর আয়োজনে সভায় সভাপতিত্ব করেন ইউপি চেয়ারম্যান সাইফুল ইসলাম। বক্তব্য রাখেন উপজেলা সমাজ সেবা অফিসার আব্দুল আউয়াল, ইউপি সদস্য আ. লতিফ প্রমুখ।পাইকগাছায় আলোচনা সভা ও সাংস্কৃতিক প্রতিযোগিতা পাইকগাছা (খুলনা) সংবাদদাতা পাইকগাছায় মহান স্বাধীনতা ও জাতীয় দিবস উপলক্ষে এনতাজ আলী স্মৃতি পাঠাগারের উদ্যোগে আলোচনা সভা ও সাংস্কৃতিক প্রতিযোগিতা অনুষ্ঠিত হয়েছে। শনিবার হিতামপুরস্থ এনতাজ আলী স্মৃতি পাঠাগার চত্বরে পাঠাগারের সহ-সভাপতি অ্যাডভোকেট জিএ সবুরের সভাপতিত্বে অনুষ্ঠানে প্রধান অতিথি ছিলেন জেলা পরিষদ সদস্য শেখ কামরুল হাসান টিপু। বিশেষ অতিথি ছিলেন উপজেলা আওয়ামী লীগের আহ্বায়ক গাজী মোহাম্মদ আলী, গদাইপুর ইউপি চেয়ারম্যান গাজী জুনায়েদুর রহমান প্রমুখ। প্রতিযোগিতা শেষে বিজয়ীদের মাঝে পুরস্কার বিতরণ করা হয়।বেগম রোকেয়া বিশ্ববিদ্যালয় দুই সপ্তাহধরে কর্মবিরতিতে কর্মকর্তা-কর্মচারীরাবেরোবি সংবাদদাতা বেগম রোকেয়া বিশ্ববিদ্যালয়ে টানা প্রায় দুই সপ্তাহ ধরে কর্মবিরতি পালন করছেন কর্মকর্তা-কর্মচারীরা। এতে অচলাবস্থার সৃষ্টি হলেও সাড়া মিলছে না বিশ্ববিদ্যালয় কর্তৃপক্ষের। কর্মকর্তাদের দাবিগুলো মেনে না নেওয়ায় এবং কোনো আশ্বাস না পাওয়ায় রবিবার ১৪তম দিনেও সর্বাত্মক কর্মবিরতি অব্যাহত রেখেছেন কর্মকর্তারা। উপাচার্যের ব্যক্তিগত সহকারী (পিএস) আমিনুর রহমানকে অব্যাহতি, ডেপুটি রেজিস্ট্রার গোলাম মোস্তফাকে সংস্থাপন শাখা থেকে অন্য দপ্তরে বদলিসহ ১১ দফা দাবিতে অনির্দিষ্টকালের কর্মবিরতি করছে অফিসার্স অ্যাসোসিয়েশন।অপহূত মাদ্রাসা ছাত্র উদ্ধারগফরগাঁও (ময়মনসিংহ) সংবাদদাতা নান্দাইল থেকে অপহূত মাদ্রাসা ছাত্র মো. উমর ফারুককে রবিবার সকাল সাড়ে ১০টায় রাজধানীগামী আন্তঃনগর ব্রহ্মপুত্র ট্রেন থেকে যাত্রীরা উদ্ধার করে গফরগাঁও রেলওয়ে পুলিশের হাতে সোপর্দ করে। ময়মনসিংহ জিআরপি থানার ইনচার্জ মোশারফ হোসেন বলেন, অপহরণকারীকে ময়মনসিংহ জিআরপি থানায় অপহূত শিশুসহ আটক রাখা হয়েছে। অপহূত শিশুটির আত্মীয়স্বজন বা পরিবারের লোকদের সংবাদ দেওয়ার চেষ্টা করছি।বাসাইলে মোটরসাইকেল দুর্ঘটনায় দুই যুবক নিহতবাসাইল (টাঙ্গাইল) সংবাদদাতা বাসাইলে নির্বাচনী শো-ডাউন শেষে বাড়ি ফেরার পথে শনিবার সন্ধ্যায় মোটর সাইকেল দুর্ঘটনায় দুই যুবক নিহত হন। উপজেলার ফুলকি ইউনিয়নের হাকিমপুর-জশিহাটি সড়কের হাকিমপুর তালতলা নামক স্থানে এ দুর্ঘটনা ঘটে। নিহতরা হলেন- উপজেলার কাশিল ইউনিয়নের কামুটিয়া গ্রামের শাওন ও জামিল।নলছিটিতে হত্যা মামলার আসামির লাশ উদ্ধার নলছিটি (ঝালকাঠি) সংবাদদাতা  নলছিটিতে ছাত্রলীগ কর্মী সজল হাওলাদার হত্যা মামলার প্রধান আসামি সাইদুল ইসলাম তালুকদার ওরফে কানাবাল সাইদুলের হাত-পা কাটা লাশ রবিবার উদ্ধার করেছে পুলিশ। এ ঘটনায় জড়িত থাকার অভিযোগে মোল্লারহাট ইউনিয়ন পরিষদ চেয়ারম্যান মো. কবির হোসেন হাওলাদারকে গ্রেফতার করা হয়েছে। নলছিটি থানার ওসি (তদন্ত) আবদুল হালিম তালুকদার বলেন, নিহত সাইদুল বরিশাল বিএম কলেজের ছাত্র ও মোল্লারহাট ইউনিয়ন ছাত্রলীগের কর্মী সজল হাওলাদার হত্যা মামলার আসামি। সম্প্রতি সে জামিনে মুক্তি পেয়েছিল। সাইদুল হত্যাকাণ্ডের পরপরই ইউপি চেয়ারম্যান কবির হোসেনকে গ্রেফতার করা হয়।  



23942,39759
নারীদের উন্নতি না হলে টেকসই উন্নয়ন সম্ভব নয়
অন্যান্য
প্রকাশ : ২৫ মার্চ ২০১৯, ০০:০০
দেশের জনসংখ্যার অর্ধেক নারী, তাই নারীদের উন্নয়ন সাধিত না হলে টেকসই উন্নয়ন সম্ভব নয়। নারী অগ্রগতির প্রতিবন্ধকতা দূরীকরণে নারী-পুরুষ একসঙ্গে কাজ করতে হবে। মানব মর্যাদা প্রতিষ্ঠার মাধ্যমে জেন্ডার বৈষম্য দূর করতে হবে। পল্লী কর্ম-সহায়ক ফাউন্ডেশন (পিকেএসএফ) আয়োজিত সেমিনারে বক্তারা এ কথা বলেন।গতকাল আগারগাঁওস্থ পিকেএসএফ ভবনের মিলনায়তনে ‘সবাই মিলে ভাবো, নতুন কিছু করো: নারী-পুরুষ সমতার নতুন বিশ্ব গড়ো’-এই প্রতিপাদ্যকে সামনে রেখে আন্তর্জাতিক নারী দিবস ২০১৯ উপলক্ষে সেমিনারটি আয়োজন করা হয়। পিকেএসএফ-এর চেয়ারম্যান ড. কাজী খলীকুজ্জমান আহমদের সভাপতিত্বে অনুষ্ঠিত সেমিনারে প্রধান অতিথি ছিলেন সমাজকল্যাণ মন্ত্রী নুরুজ্জামান আহমেদ। স্বাগত বক্তব্য দেন পিকেএসএফ-এর ব্যবস্থাপনা পরিচালক মো. আবদুল করিম এবং সম্মানিত অতিথি ছিলেন পিকেএসএফ-এর পরিচালক প্রতিমা পাল মজুমদার।প্রধান অতিথির বক্তব্যে সমাজকল্যাণ মন্ত্রী নুরুজ্জামান আহমেদ বলেন, নারীর প্রতি সামাজিক বৈষম্য, সংকীর্ণ মানসিকতা, সহিংসতা এখনো দূর হয়নি। বাংলাদেশের জনসংখ্যার অর্ধেক নারী, তাই নারীদের উন্নয়ন সাধিত না হলে টেকসই উন্নয়ন সম্ভব নয়। নারীর ক্ষমতায়নে প্রধানমন্ত্রী শেখ হাসিনার নেতৃত্বের সরকার নানাবিধ কার্যক্রম বাস্তবায়ন করছে। ফলে, বাংলাদেশে জেন্ডার বৈষম্য ব্যাপকভাবে হ্রাস পাচ্ছে এবং সামগ্রিকভাবে নারীর অগ্রযাত্রা ক্রমেই বৃদ্ধি পাচ্ছে। জাতীয় স্বার্থে একটি নারীবান্ধব সমাজ গঠনে সকলকে একসঙ্গে কাজ করার আহ্বান জানান তিনি।পিকেএসএফ-এর চেয়ারম্যান ড. কাজী খলীকুজ্জমান আহমদ বলেন, একসময় অর্থনৈতিক উন্নতি নারীর ক্ষমতায়ন নিশ্চিত করার একমাত্র উপায় হিসেবে বিবেচিত হতো, তবে সেই ধারণায় এখন পরিবর্তন এসেছে। বর্তমানে মানব মর্যাদা ও মানবাধিকার প্রতিষ্ঠার মাধ্যমে সমাজের জেন্ডার বৈষম্য দূর করতে হবে বলে তিনি মন্তব্য করেন।এর আগে, স্বাগত বক্তব্যে পিকেএসএফ-এর ব্যবস্থাপনা পরিচালক মো. আবদুল করিম নারীর ক্ষমতায়ন ও অগ্রগতি বেগবান করার লক্ষ্যে সরকারি উদ্যোগগুলো তুলে ধরেন। সেমিনারে নারীর ক্ষমতায়ন ও আর্থ-সামাজিক উন্নয়নে বিশেষ অবদানের জন্য পিকেএসএফ-এর সহযোগী সংস্থা শিশু নিলয় ফাউন্ডেশন-এর নির্বাহী পরিচালক নাছিমা বেগমকে বিশেষ সম্মাননা প্রদান করা হয়। এছাড়া, ‘কর্ম, সেবা ও জন সম্পদে নারীর অভিগম্যতা নিশ্চিতের মাধ্যমে নারীর ক্ষমতায়ন ও জেন্ডার সম্পৃক্তকরণের বিষয়টি ত্বরান্বিতকরণ: পিকেএসএফ এর অভিজ্ঞতা’ শীর্ষক প্রবন্ধ উপস্থাপন করেন পিকেএসএফ এর মহাব্যবস্থাপক (কার্যক্রম) ড. একেএম নুরুজ্জামান।সেমিনারে জানানো হয়, পিকেএসএফ দুই শতাধিক সহযোগী সংস্থার মাধ্যমে নানাবিধ কার্যক্রম বাস্তবায়ন করছে। ১ কোটি ৩৪ লাখ সদস্য পিকেএসএফ-এর কার্যক্রমের সঙ্গে সম্পৃক্ত, যার মধ্যে ১ কোটি ২৯ লাখই (৯৬%) নারী। পিকেএসএফ সারাদেশে প্রায় ১১শ’ কিশোরী ক্লাব গঠন করেছে। এছাড়া বিভিন্ন কর্মসূচি ও প্রকল্পের মাধ্যমে হাওর ও চরাঞ্চলের অতিদরিদ্র নারী, ক্ষুদ্র নৃগোষ্ঠী, দলিত ও বেদে সম্প্রদায়ের নারী সদস্য এবং হিজড়া সম্প্রদায়ের সদস্যদের ক্ষমতায়ন ও অন্তর্ভুক্তিমূলক উন্নয়নে নানাবিধ আর্থিক ও অ-আর্থিক সহায়তা প্রদান করছে। 



23943,39760
রাজনীতিবিদ-আমলাতন্ত্র ও সাংবাদিক একে অপরের পরিপূরক —প্রতিমন্ত্রী ফরহাদ
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্টজনপ্রশাসন প্রতিমন্ত্রী ফরহাদ হোসেন বলেছেন, সাংবাদিক ও রাজনীতিবিদ ও আমলাতন্ত্রের মধ্যে গভীর সম্পর্ক থাকা উচিত। এ তিনটি পক্ষই একে অপরের পরিপূরক। দেশকে এগিয়ে নেওয়ার জন্য রাজনীতিবিদরা একটি সিদ্ধান্ত নিচ্ছেন, সেই সিদ্ধান্ত বাস্তবায়নের কাজ আমলারা করছেন। আর সাংবাদিকরা সেসব কাজ সঠিকভাবে হচ্ছে কি না সেক্ষেত্রে পর্যবেক্ষকের ভূমিকা পালন করছে। তিনি বলেন, যত পর্যবেক্ষক আমাদের সামনে থাকবে, মনিটরিং থাকবে আমরা ততই সুন্দরভাবে কাজ করতে পারব। গতকাল রবিবার প্রেস ইনস্টিটিউট বাংলাদেশে (পিআইবি) ‘ডিজিটাল বাংলাদেশ বিষয়ক প্রশিক্ষণ’ কর্মশালার উদ্বোধনী অনুষ্ঠানে প্রধান অতিথির বক্তব্যে প্রতিমন্ত্রী এ মন্তব্য করেন।প্রতিমন্ত্রী বলেন, এটুআইয়ের (অ্যাকসেস টু ইনফরমেশন) মাধ্যমে আমাদের সক্ষমতা বৃদ্ধি এবং এটুআই টেকনোলজি মিলিয়ে আমরা যদি নিজেদের তুলে ধরতে পারি, আমাদের জ্ঞানের মাত্রা যদি ওই জায়গায় নিয়ে যেতে পারি তবে আমাদের দেশকে কাঙ্ক্ষিত লক্ষ্যে পৌঁছাতে অবদান রাখতে পারব। আমরা এগোচ্ছি, স্থিতিশীল অবস্থা আমাদের ধরে রাখতে হবে। বিশাল মেগা প্রজেক্টগুলো...বাংলাদেশ কোন জায়গায় গিয়ে দাঁড়াবে আগামীতে-এটা জানানো, লেখা, কোনো ত্রুটি থাকলে তা তুলে ধরার দায়িত্ব সাংবাদিকদের।ফরহাদ হোসেন বলেন, আমাদের আরো এই ধরনের প্রশিক্ষণ কর্মসূচি হাতে নিতে হবে। আমরা মনে করি আমাদের অত্যন্ত বিদগ্ধ সাংবাদিক কমিউনিটি গড়ে তুলতে হবে। এই কমিউনিটিতে সব ধরনের ফ্যাসিলিটিজ দিয়ে যাতে এই দেশের জন্য উপযুক্ত করে গড়ে তুলতে পারি, একই সঙ্গে ইন্টারন্যাশনাল যে স্ট্যান্ডার্ড ও কোয়ালিটি দরকার তা নিশ্চিত করতে হবে। এ বিষয়ে পিআইবিসহ সংশ্লিষ্টদের উদ্যোগ নেওয়ার আহ্বান জানিয়ে প্রতিমন্ত্রী বলেন, এতে যদি ফান্ডের কোনো সংকট থাকে, সেই ফান্ড সংকট কাটিয়ে নিতে আমি সহযোগিতা করব।’পিআইবি ও অ্যাকসেস টু ইনফরমেশন (এটুআই) প্রকল্প দুই দিনব্যাপী এই ‘ডিজিটাল বাংলাদেশবিষয়ক প্রশিক্ষণ’ কর্মশালার আয়োজন করেছে। সেক্রেটারিয়েট রিপোর্টার্স ফোরামের একশ জন সদস্য প্রশিক্ষণ নিচ্ছেন।পিআইবির মহাপরিচালক মীর মো. নজরুল ইসলামের সভাপতিত্বে উদ্বোধনী অনুষ্ঠানে এটুআইয়ের প্রকল্প পরিচালক (অতিরিক্ত সচিব) মো. মোস্তাফিজুর রহমান বিশেষ অতিথি হিসেবে উপস্থিত ছিলেন। অনুষ্ঠানে স্বাগত বক্তব্য দেন বাংলাদেশ সেক্রেটারিয়েট রিপোর্টার্স ফোরামের (বিএসআরএফ) সভাপতি শ্যামল সরকার ও পিআইবির পরিচালক (প্রশাসন ও প্রশিক্ষণ) মো. ইলিয়াস ভূইয়া। পিআইবির শাহ আলম এবং এটুআইয়ের কমিউনিকেশন বিশেষজ্ঞ তানজিনা শারমিন কর্মশালা সমন্বয় করেন।



23944,39761
সশস্ত্র বাহিনী বিভাগের তত্ত্বাবধানে ডব্লিউপিএস সেমিনার অনুষ্ঠিত
অন্যান্য
প্রকাশ : ২৫ মার্চ ২০১৯, ০০:০০
বিশেষ প্রতিনিধিমিরপুর সেনানিবাসস্থ ডিফেন্স সার্ভিসেস কমান্ড এন্ড স্টাফ কলেজে (ডিএসসিএসসি) গতকাল রবিবার সকাল ৯টা থেকে দুপুর সাড়ে ১২টা পর্যন্ত সশস্ত্র বাহিনী বিভাগের তত্ত্বাবধানে ওম্যান পিস এন্ড সিকিউরিটি (ডব্লিউপিএস)  শীর্ষক সেমিনার অনুষ্ঠিত হয়। উক্ত সেমিনারে পররাষ্ট্র প্রতিমন্ত্রী এম শাহরিয়ার আলম, এমপি প্রধান অতিথি হিসেবে উপস্থিত ছিলেন। আইএসপিআর’র এক প্রেস বিজ্ঞপ্তিতে এ তথ্য জানানো হয়।সেমিনারে বিভিন্ন মন্ত্রণালয়, সশস্ত্র বাহিনী, বাংলাদেশ পুলিশ, বাংলাদেশ আনসার ও ভিডিপি এবং বিভিন্ন সরকারি ও বেসরকারি বিশ্ববিদ্যালয় ও আন্তর্জাতিক সংস্থার প্রতিনিধিবৃন্দ উপস্থিত ছিলেন। অন্যান্যের মধ্যে উপস্থিত ছিলেন সশস্ত্র বাহিনী বিভাগের প্রিন্সিপাল স্টাফ অফিসার (পিএসও) লেফটেন্যান্ট জেনারেল মো. মাহফুজুর রহমান।এনডিসিতে ক্যাপস্টোন কোর্সের উদ্বোধন এদিকে মিরপুর সেনানিবাসস্থ ন্যাশনাল ডিফেন্স কলেজে (এনডিসি) গতকাল রবিবার ১১তম ক্যাপস্টোন কোর্সের উদ্বোধন করা হয়। পররাষ্ট্র প্রতিমন্ত্রী শাহরিয়ার আলম প্রধান অতিথি থেকে কোর্সের উদ্বোধন করেন। প্রধান অতিথি তার বক্তব্যের শুরুতে জাতির পিতা বঙ্গবন্ধু শেখ মুজিবুর রহমান এবং মহান স্বাধীনতা যুদ্ধে আত্মদানকারী সকল শহীদ মুক্তিযোদ্ধাদের প্রতি সম্মান প্রদর্শন করেন। কোর্সে সংসদ সদস্য, সচিব পর্যায়ের কর্মকর্তা, জ্যেষ্ঠ সামরিক ও পুলিশ কর্মকর্তা, প্রখ্যাত শিক্ষাবিদ, জ্যেষ্ঠ চিকিত্সাবিদ, সরকারি ও বেসরকারি প্রতিষ্ঠান সমূহের প্রতিনিধি, বিশিষ্ট গণমাধ্যম ব্যক্তিত্ব, অনারারী কনসাল জেনারেল এবং বিশিষ্ট ব্যবসায়ী নেতৃবৃন্দসহ মোট ৩৫ জন ফেলো অংশগ্রহণ করছেন। অনুষ্ঠানে ন্যাশনাল ডিফেন্স কলেজের কমান্ড্যান্ট লেফটেন্যান্ট জেনারেল শেখ মামুন খালেদ, সকল অনুষদ সদস্য এবং বিশিষ্ট অতিথিবৃন্দ উপস্থিত ছিলেন।



23945,39762
১৪ দিনে তিন আওয়ামী লীগ নেতা গ্রেফতার
অন্যান্য
প্রকাশ : ২৫ মার্চ ২০১৯, ০০:০০
ঘোষণা ছাড়া অস্ত্র নিয়ে বিমানবন্দরে প্রবেশবিশেষ প্রতিনিধিঘোষণা ছাড়া অস্ত্র-গুলি নিয়ে হজরত শাহজালাল আন্তর্জাতিক বিমানবন্দরে প্রবেশের অভিযোগে গত ১৪ দিনে গ্রেফতার হয়েছেন তিন আওয়ামী লীগ নেতা। প্রথম দফায় গত ১১ মার্চ গ্রেফতার হয়েছেন যশোরের চৌগাছা উপজেলা আওয়ামী লীগের সাধারণ সম্পাদক ও ফুলসর ইউনিয়নের চেয়ারম্যান মেহেদী মাসুদ হোসেন। এরপর ২২ মার্চ গ্রেফতার হন সাতক্ষীরা জেলা আওয়ামী লীগের কৃষিবিষয়ক সম্পাদক মুজিবুর রহমান। সর্বশেষ গতকাল রবিবার গ্রেফতার হয়েছেন দারুস সালাম থানা আওয়ামী লীগের সভাপতি এবিএম মাজহারুল আনাম। এদের মধ্যে জামিন পেয়েছেন মেহেদী মাসুদ হোসেন। অপর দু’জন রয়েছেন কারাগারে।বিমানবন্দর থানার অফিসার ইনচার্জ (ওসি) নূর-ই আজম মিয়া বলেন, আটককৃতদেরকে ৫৪ ধারায় গ্রেফতার দেখানো হয়েছে। কারণ, তারা তো বৈধ অস্ত্রধারী। তবে ঘোষণা ছাড়া অস্ত্র বহনের পেছনে কোনো খারাপ উদ্দেশ্য ছিল কি না তা তদন্ত করে দেখা হচ্ছে। তদন্ত শেষে আদালতে প্রতিবেদন দেওয়া হবে।হজরত শাহজালাল আন্তর্জাতিক বিমানবন্দরের পরিচালক গ্রুপ ক্যান্টেন আব্দুল্লাহ আল ফারুক বলেন, বিমানবন্দরে অস্ত্র নিয়ে প্রবেশ করার আগে ঘোষণা দিতে হবে। এরপর অস্ত্রবহনের ব্যাপারে স্ট্যান্ডার্ড রেজ্যুলেশন আছে সে মোতাবেকই অস্ত্রটা যাবে। অপর এক প্রশ্নের জবাবে তিনি বলেন, আমরা থানা পুলিশের কাছে হস্তান্তর করেছি। তদন্ত করে পুলিশ আইনানুগ ব্যবস্থা গ্রহণ করবে।সর্বশেষ গ্রেফতার এ বি এম মাজহারুল আনামঘোষণা ছাড়া অস্ত্র নিয়ে প্রবেশ করায় দারুস সালাম থানা আওয়ামী লীগের সভাপতি এ বি এম মাজহারুল আনামকে গ্রেফতার করা হয়েছে। তার সঙ্গে ৩৪ রাউন্ড রাইফেল ও ১০ রাউন্ড পিস্তলের গুলি পাওয়া যায়। গতকাল রবিবার সকাল সোয়া ১০টার একটি ফ্লাইটে তার কক্সবাজার যাওয়ার কথা ছিল।বিমানবন্দর অ্যাভিয়েশন সিকিউরিটি অপারেশনের পরিচালক নূরে আলম সিদ্দিক বলেন, বিমানবন্দরে প্রবেশের সময় মাজহারুল আনামের কাছে গুলি থাকার বিষয়টি তিনি ঘোষণা করেননি। স্ক্যানিংয়ের সময় তার হ্যান্ডব্যাগে গুলিগুলো ধরা পড়ে। প্রথমে তাকে জিজ্ঞাসাবাদের জন্য তাকে এভিয়েশন সিকিউরিটির অফিসে নিয়ে আসা হয়। পরে বিমানবন্দর পুলিশ স্টেশনের কাছে সোপর্দ করা হয়েছে।গত ২৪ ফেব্রুয়ারি চট্টগ্রামে শাহ আমানত বিমানবন্দরে উড়োজাহাজ ছিনতাইয়ের চেষ্টার ঘটনায় আইন-শৃঙ্খলা বাহিনীর অভিযানে পলাশ নামে এক যুবক নিহত হন। গত ৫ মার্চ ঢাকা থেকে চট্টগ্রাম যাওয়ার পথে চিত্রনায়ক ইলিয়াস কাঞ্চনের কাছে থাকা লাইসেন্সকৃত আগ্নেয়াস্ত্র সিভিল এভিয়েশনের নিরাপত্তা কর্মীদের তল্লাশিতে শনাক্ত হয়নি। পরে তিনি আগ্নেয়াস্ত্রটি জমা দিলে বিমানবন্দরের নিরাপত্তা ইস্যুটি সমালোচনার মুখে পড়ে।এ প্রেক্ষাপটে শনিবার সাংবাদিকদের সঙ্গে এক মতবিনিময় সভায় স্বরাষ্ট্রমন্ত্রী আসাদুজ্জামান খান কামাল ভুলক্রমেও বিমানবন্দরে অস্ত্রসহ কেউ প্রবেশ করলে ছাড় পাবে না বলে হুঁশিয়ারি দেন।তিনি বলেন, ভুলক্রমেও বিমানবন্দরে অস্ত্রসহ কেউ প্রবেশ করলে ছাড় পাবে না। ভবিষ্যতে বিমান ছিনতাইয়ের মতো ঘটনা এড়াতে গোয়েন্দা তথ্যের ভিত্তিতে বিমানবন্দরের নিরাপত্তা ব্যবস্থা জোরদার করা হয়েছে।  



23946,39763
সম্মিলিত ফোরামের মতবিনিময় অনুষ্ঠিত
অন্যান্য
প্রকাশ : ২৫ মার্চ ২০১৯, ০০:০০
হজ এজেন্সিজ অ্যাসোসিয়েশনের নির্বাচনইত্তেফাক রিপোর্ট হজ এজেন্সিজ অ্যাসোসিয়েশন অব বাংলাদেশের (হাব) কেন্দ্রীয় কার্যনির্বাহী পরিষদ নির্বাচন উপলক্ষে গতকাল রাজধানীর একটি হোটেলে সম্মিলিত ফোরামের উদ্যোগে নির্বাচনী মতবিনিময় সভা অনুষ্ঠিত হয়। হাব সম্মিলিত ফোরামের প্যানেল প্রধান ও হাবের মহাসচিব এম শাহাদাত হোসাইন তসলিম বলেন, আসন্ন হাব নির্বাচনের মাধ্যমে সত্ ও কর্মমুখী হাব প্রতিষ্ঠা করা হবে। দুর্নীতিবাজ ও অসত্ ব্যক্তিদের হাবে ঠাঁই দেওয়া হবে না। ধর্ম মন্ত্রণালয়ের সাথে সুসম্পর্ক বজায় রেখেই হজ এজেন্সিগুলোর কল্যাণে কাজ করতে হবে। সভায় অন্যান্যের মধ্যে উপস্থিত ছিলেন হাবের প্রতিষ্ঠাতা সহ-সভাপতি ও চ্যালেঞ্জার ট্রাভেলসের স্বত্বাধিকারী সৈয়দ গোলাম সরওয়ার, নর্থ সাউথ ট্রাভেলসের স্বত্বাধিকারী মো. ফারুক হোসেন, হাবের সিনিয়র সহ-সভাপতি ও হাবের প্রতিষ্ঠাতা মহাসচিব মাওলানা ইয়াকুব শরাফতী, এস এম ইব্রাহিম, হাবের অর্থ সচিব মাওলানা ফজলুর রহমান, হাব ওলামা সোসাইটির সেক্রেটারি মাওলানা হাফেজ নূর মোহাম্মদ, অর্থ সচিব মাওলানা জাহিদ আলম, মুফতী জুনায়েদ গুলজার, মো. হানজালা, মো. হানিফ, মজিবুল হক পেয়ারু, ভারসেটাইল ট্রাভেলসের স্বত্বাধিকারী জহির উদ্দিন স্বপন ও মাওলানা কুতুব উদ্দিন। 



23947,39764
ঢাকায় থাই মেলা শুরু বুধবার
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্টঢাকায় বুধবার থেকে শুরু হতে যাচ্ছে ‘থাই টপ ব্র্যান্ড’ শীর্ষক তিনদিনের থাই মেলা। থাই সরকারের বাণিজ্য মন্ত্রণালয়ের উদ্যোগে থাইল্যান্ডের স্বনামধন্য সব প্রতিষ্ঠান এতে অংশ নিচ্ছে। শুক্রবার পর্যন্ত হোটেল সোনারগাঁওয়ের বলরুমে সকাল দশটা থেকে রাত আটটা পর্যন্ত চলবে এ মেলা। প্রধান অতিথি হিসেবে মেলার উদ্বোধন করবেন বাণিজ্যমন্ত্রী টিপু মুন্সী। মেলায় থাই প্রতিষ্ঠানের পাশাপাশি বাংলাদেশে যেসব প্রতিষ্ঠান থাই পণ্য আমদানি করে এবং থাই প্রতিষ্ঠানের প্রতিনিধিরা অংশ নেবেন। মোট ৭৬টি প্রতিষ্ঠান অংশ নেবে মেলায়। এ উপলক্ষে গতকাল রবিবার রাজধানীর এক হোটেলে সংবাদ সম্মেলনের আয়োজন করা হয়। এতে উপস্থিত ছিলেন থাই দূতাবাসের মিনিস্টার কাউন্সিলর সুয়েবসাক জাংবুন রুয়াং। এ মেলায় স্থান পাবে স্বাস্থ্যসেবা, প্রসাধনী, সৌন্দর্য ও সুস্থতা পণ্য, বেডিং, স্পা, বৈদ্যুতিক সরঞ্জাম, স্টেশনারি, গৃহস্থালি পণ্য, তাজা ফল, খাদ্যদ্রব্য, টেক্সটাইল এবং ফেব্রিক, হ্যান্ডব্যাগ, অন্তর্বাস, অলংকার, কনফেকশনারি ও শিশুপণ্য। এ মেলা উপলক্ষে বাণিজ্য বিষয়ক দপ্তর এবং প্যান প্যাসিফিক সোনারগাঁও হোটেল আয়োজন করবে থাই ফুড ফেস্টিভ্যাল। এছাড়া থাকছে থাই শিল্পীদের পরিবেশনায় থাই ক্ল্যাসিক্যাল নৃত্য পরিবেশনা। 



23948,39765
উপজেলা নির্বাচনে বিএনপি অংশ নিলে ভোটাধিকার প্রয়োগের হার বাড়ত —হানিফ
অন্যান্য
প্রকাশ : ২৫ মার্চ ২০১৯, ০০:০০
ইত্তেফাক রিপোর্টআওয়ামী লীগের যুগ্ম সাধারণ সম্পাদক মাহবুব-উল-আলম হানিফ এমপি বলেছেন, উপজেলা পরিষদ নির্বাচনে শতকরা ৪৫ ভাগ ভোটার তাদের ভোটাধিকার প্রয়োগ করেছেন। অন্যান্য নির্বাচনের চেয়ে ভোটার উপস্থিতি কিছুটা কম। তবে বিএনপি নির্বাচনে অংশ নিলে ভোটাধিকার প্রয়োগের হার আরো বাড়ত।  গতকাল রবিবার বিকালে রাজধানীর ইঞ্জিনিয়ারিং ইনস্টিটিউশনের সেমিনার হলে আওয়ামী লীগের বিজ্ঞান ও প্রযুক্তি উপ-কমিটির উদ্যোগে আয়োজিত ‘ইনোভেশন এন্ড কমার্শিয়ালাইজেশন ইন দ্য ফোরথ ইন্ড্রাস্টিয়ালাইজেশন রেভ্যুলিউশন’ শীর্ষক সেমিনারে প্রধান অতিথির বক্তব্যে তিনি একথা বলেন।উপ-কমিটির চেয়ারম্যান অধ্যাপক ড. হোসেন মনসুরের সভাপতিত্বে অনুষ্ঠিত সেমিনারে মূল প্রবন্ধ উপস্থাপন করেন কানাডিয়ান বিশ্ববিদ্যালয়ের উপাচার্য ড. মোহাম্মদ মাহফুজুল ইসলাম। মূল প্রবন্ধের ওপর আলোচনা করেন রাজধানী উন্নয়ন কর্তৃপক্ষ (রাজউক)’র সাবেক চেয়ারম্যান প্রকৗশলী নুরুল হুদা প্রমুখ।



23949,39766
বোনম্যারো ট্রান্সপ্লান্ট পূর্ণাঙ্গভাবে চালু হচ্ছে
অন্যান্য
প্রকাশ : ২৫ মার্চ ২০১৯, ০০:০০
বিএসএমএমইউ’র সঙ্গে টাটা মেমোরিয়ালের চুক্তিইত্তেফাক রিপোর্টরক্তরোগসহ ব্লাডক্যান্সারে আক্রান্ত রোগীদের জন্য বোনম্যারো ট্রান্সপ্লান্ট পূর্ণাঙ্গভাবে চালুর লক্ষ্যে বঙ্গবন্ধু শেখ মুজিব মেডিক্যাল বিশ্ববিদ্যালয়ের (বিএসএমএমইউ) সঙ্গে ভারতের মুম্বাইয়ের টাটা মেমোরিয়াল সেন্টারের সমঝোতা স্মারক স্বাক্ষর হয়েছে। গতকাল রবিবার বিএসএমএমইউর বি ব্লকে ডা. মিল্টন হলে সমঝোতা স্মারকে স্বাক্ষর করেন বিএসএমএমইউর উপ-উপাচার্য (প্রশাসন) অধ্যাপক ডা. মুহাম্মদ রফিকুল আলম, রেজিস্ট্রার অধ্যাপক ডা. এ বি এম আব্দুল হান্নান এবং টাটা মেমোরিয়াল সেন্টারের পরিচালক (একাডেমিকস) প্রফেসর এস. বানাভালি ও প্যাথলজি বিভাগের অধ্যাপক সুমিত গুজরাল। বিশ্ববিদ্যালয়ের হেমাটোলজি বিভাগের চেয়ারম্যান অধ্যাপক ডা. মো. আব্দুল আজিজের সভাপতিত্বে অনুষ্ঠানে প্রধান অতিথি হিসেবে উপস্থিত ছিলেন বিএসএমএমইউ’র উপাচার্য অধ্যাপক ডা. কনক কান্তি বড়ুয়া।ডা. কনক কান্তি বড়ুয়া বলেন, ক্যান্সার রোগীদের চিকিত্সায় বোনম্যারো ট্রান্সপ্লান্ট অত্যন্ত জরুরি। এই সমঝোতা স্মারক স্বাক্ষর হওয়ার ফলে বঙ্গবন্ধু শেখ মুজিব মেডিক্যাল বিশ্ববিদ্যালয়ে পূর্ণাঙ্গভাবে বোনম্যারো ট্রান্সপ্লান্ট চালু করা সম্ভব হবে। এতে দেশের ক্যান্সার আক্রান্ত রোগীরা বোনম্যারো ট্রান্সপ্লান্টের মতো অত্যন্ত ব্যয়বহুল চিকিত্সা সাশ্রয়ীমূল্যে পাবেন এবং অনেক রোগী অকালে মৃত্যুবরণ করা থেকে রক্ষা পাবে।এ সময় আরো উপস্থিত ছিলেন হেমাটোলজি বিভাগের সহযোগী অধ্যাপক ডা. মো. সালাহউদ্দীন শাহ, বিশ্ববিদ্যালয়ের কোষাধ্যক্ষ অধ্যাপক ডা. মো. আতিকুর রহমান, ডেন্টাল অনুষদের ডিন অধ্যাপক ডা. গাজী শামীম হাসান, শিশু অনুষদের ডিন অধ্যাপক ডা. চৌধুরী ইয়াকুব জামাল, প্রক্টর অধ্যাপক সৈয়দ মোজাফফর আহমেদ, নবনিযুক্ত পরিচালক (হাসপাতাল) ব্রিগেডিয়ার জেনারেল এ কে মাহবুবুল হক প্রমুখ।দেশে ক্যান্সারের প্রাদুর্ভাব দিন দিন বেড়েই চলেছে। ২০১৫ সালে বিশ্বব্যাপী ৮৮ লাখ মানুষ ক্যান্সারে মারা যান। এর মধ্যে ৪ থেকে ৫ শতাংশ হলো রক্তরোগের ক্যান্সার যেমন লিউকেমিয়া, লিম্ফোমা, মাল্টিপল মায়েলোমা ইত্যাদি। বিশ্ব স্বাস্থ্য সংস্থার তথ্য অনুযায়ী, বাংলাদেশের মতো দেশগুলোতে গত ২০১২ সালের তুলনায় আগামী ২০৩০ সালের মধ্যে রক্তরোগের ক্যান্সার ৪৮ শতাংশ বৃদ্ধি পাবে। বাংলাদেশে প্রতি বছর ৮ থেকে ১০ হাজার ব্লাড ক্যান্সারে আক্রান্ত রোগী পূর্ণাঙ্গ চিকিত্সার অভাবে অকালে মৃত্যুবরণ করছে।বঙ্গবন্ধু শেখ মুজিব মেডিক্যাল বিশ্ববিদ্যালয়ের সঙ্গে ভারতের মুম্বাইয়ের টাটা মেমোরিয়াল সেন্টারের সমঝোতা স্মারক স্বাক্ষর হওয়ার ফলে অটোলোগাস ও অ্যালোজেনিক পদ্ধতিসহ বোনম্যারো ট্রান্সপ্লান্ট (বিএমটি) পূর্ণাঙ্গভাবে চালু করা সম্ভব হবে। বিএমটি-এর অটোলোগাস চিকিত্সায় দেশের বাইরে প্রায় ২০ লাখ টাকা এবং অ্যালোজেনিক চিকিত্সায় ৫০ লাখ থেকে কোটি টাকা ব্যয় হয়। এই সমঝোতা চুক্তি স্বাক্ষরের ফলে বঙ্গবন্ধু শেখ মুজিব মেডিক্যাল বিশ্ববিদ্যালয়ে আগামী ৩ মাস পর নিয়মিতভাবে অটোলোগাস ও ৬ মাস পর অ্যালোজেনিক পদ্ধতির বোনম্যারো ট্রান্সপ্লান্ট চালু করা হবে। এখানে চিকিত্সা ব্যয় তুলনামূলকভাবে কম হবে। পূর্ণাঙ্গভাবে নিয়মিত বোনম্যারো ট্রান্সপ্লান্ট চালু হলে বৈদেশিক মুদ্রাও সাশ্রয় হবে।  



23950,39767
সন্ধানের দাবিতে মানববন্ধন
অন্যান্য
প্রকাশ : ২৫ মার্চ ২০১৯, ০০:০০
শায়েস্তাগঞ্জ (হবিগঞ্জ) সংবাদদাতাহবিগঞ্জের শায়েস্তাগঞ্জ উপজেলার অলিপুর মোজাহার উচ্চ বিদ্যালয়ের শিক্ষার্থীরা নিখোঁজ সহপাঠীর সন্ধানের দাবিতে গত শনিবার দুপুরে মানববন্ধন করেছে। জানা যায়, অলিপুরস্থ মোজাহার উচ্চ বিদ্যালয়ের সামনের সড়কের দু’পাশে সারিবদ্ধভাবে দাঁড়িয়ে ‘বিজয় সংসদ’ নামের একটি সামাজিক সংগঠনের ব্যানারে ওই বিদ্যালয়ের শিক্ষার্থীরা মানববন্ধন করে। মানববন্ধনকালে বক্তৃতা করেন রিয়াজ উদ্দিন বাবর, সংগঠনের উপদেষ্টা শাকিল চৌধুরী, সভাপতি মহিদুল ইসলাম বাবলু, সাধারণ সম্পাদক নিজাম উদ্দিনসহ বিদ্যালয়ের শিক্ষার্থীরা। উল্লেখ্য, গত ৭ মার্চ স্কুল থেকে বাড়ি ফেরার পথে ১০ম শ্রেণির ছাত্র ইফরান আহমেদ রানা নিখোঁজ হন।  এ ব্যাপারে ইফরান আহমেদ রানার বাবা ১১ মার্চ শায়েস্তাগঞ্জ থানায় একটি সাধারণ ডায়রি (জিডি) করেন। এখন পর্যন্ত রানার কোনো সন্ধান পাওয়া যায়নি। ওই মানববন্ধনে শিক্ষার্থীরা অবিলম্বে নিখোঁজ রানার সন্ধান ও উদ্ধার করার জন্য প্রশাসনের কাছে জোর দাবি জানিয়েছেন।  



23951,39768
চৌমুহনীতে নিষিদ্ধ পলিথিন তৈরি ও বিক্রির অভিযোগ
অন্যান্য
প্রকাশ : ২৫ মার্চ ২০১৯, ০০:০০
   চৌমুহনী (নোয়াখালী) সংবাদদাতানোয়াখালীর বাণিজ্যিক শহর চৌমুহনীতে বেশ কয়েকটি নিষিদ্ধ পলিথিন তৈরির কারখানায় পলিথিন তৈরি হচ্ছে বলে জানা গেছে। এসব পলিথিন চৌমুহনী শহরের কয়েক স্থানে পাইকারি দরে বিক্রি হচ্ছে। চৌমুহনী শহর ছাড়াও জেলার বিভিন্ন স্থানে এখান থেকে পলিথিন সরবরাহ হয়ে থাকে।নোয়াখালীর বাণিজ্যিক ও শিল্প এলাকা চৌমুহনী শহর। পরিবেশ দূষণ রোধে সরকার পলিথিন বিক্রি ও তৈরি নিষিদ্ধ ঘোষণা করলেও কতিপয় অসাধু ব্যক্তি অবাধে পলিথিন তৈরি করে বাজারজাত করছেন। চৌমুহনী ছাড়াও জেলার বিভিন্ন হাট-বাজারে এ সব সরবরাহ করা হচ্ছে।খোঁজ নিয়ে জানা যায়, চৌমুহনী শহরের কলেজ রোড, হকার্স মার্কেট, করিমপুর রোড, ডেলটা গেট সংলগ্ন স্থান, দক্ষিণ বাজারে নিষিদ্ধ পলিথিন তৈরি করা হচ্ছে। উত্পাদিত পলিথিন বিক্রি করার জন্য নির্দিষ্ট পাইকারি মার্কেট রয়েছে। সে স্থানের নাম সাঁটিহাটা ও কালীতলা রোড। চৌমুহনী শহরের কিছু ব্যবসায়ী ছাড়াও জেলার বিভিন্ন হাট-বাজারের পাইকাররা এসে পলিথিন কিনে নিয়ে যান।বেগমগঞ্জ মডেল থানার অফিসার ইনচার্জ (ওসি) ফিরোজ হোসেন মোল্লা বলেন, ‘কারা অবৈধ ব্যবসায়ী তা খুঁজে দেখছি।’ বেগমগঞ্জ উপজেলা নির্বাহী কর্মকর্তা (ইউএনও) মো. রুহুল আমীন জানান, ‘এ ব্যাপারে সঠিক খোঁজ-খবর নিয়ে ভ্রাম্যমাণ আদালত পরিচালনা করা হবে। কাউকে ছাড় দেওয়া হবে না।’  



23952,39769
চট্টগ্রামে বিপুল পরিমাণ ইয়াবাসহ দুই মাদক ব্যবসায়ী গ্রেফতার
অন্যান্য
প্রকাশ : ২৫ মার্চ ২০১৯, ০০:০০
চট্টগ্রাম অফিসনগরীর বন্দর থানার নিমতল এলাকায় গতকাল রবিবার অভিযান চালিয়ে ২৩ হাজার ৬৯০ পিস ইয়াবাসহ ২ মাদক ব্যবসায়ীকে আটক করেছে র্যাব। এসময় মাদক পরিবহনে ব্যবহূত ট্রাকটিও জব্দ করা হয়।র্যাব-৭ এর সহকারী পরিচালক (মিডিয়া) মো.মাশকুর রহমান জানান, গোপন সংবাদের ভিত্তিতে র্যাবের একটি টিম নিমতল এলাকায় অবস্থান নেয়। ঢাকাগামী একটি ট্রাকের গতিবিধি সন্দেহজনক হলে থামাতে সংকেত দেয় র্যাব সদস্যরা। গাড়িটি রাস্তার পাশে থামিয়ে পালানোর চেষ্টা করে সোহেল ও হোসাইন। পরে তাদের আটক করে র্যাব। এসময় গাড়িটি তল্লাশি করে বিভিন্ন স্থানে লুকানো ইয়াবা  উদ্ধার করা হয়। আটককৃতরা জিজ্ঞাসাবাদে স্বীকার করেছে তারা দীর্ঘদিন যাবত ট্রাকে করে পণ্য পরিবহনের আড়ালে কক্সবাজার থেকে ইয়াবা নিয়ে ঢাকাসহ বিভিন্ন স্থানে পাচার করে আসছে। গ্রেফতারকৃত সোহেল নারায়ণগঞ্জের ফতুল্লা থানার সেহাদর গ্রামের মো.ইব্রাহিমের পুত্র ও হোসাইন কুমিল্লার দেবীদ্বার থানার মো. আবদুল্লার পুত্র।               



23953,39770
রাউজানে কাগতিয়া মাদ্রাসার ৮৭তম সালানা জলসা অনুষ্ঠিত
অন্যান্য
প্রকাশ : ২৫ মার্চ ২০১৯, ০০:০০
রাউজান (চট্টগ্রাম) সংবাদদাতাচট্টগ্রামের রাউজান উপজেলার ঐতিহ্যবাহী কাগতিয়া এশাতুল উলুম কামিল এম. এ. মাদ্রাসার ৮৭তম সালানা জলসা অনুষ্ঠিত হয়েছে। গত শনিবার বিকালে মাদ্রাসা প্রাঙ্গণে চট্টগ্রাম বিশ্ববিদ্যালয়ের সিনেট সদস্য প্রফেসর ড. মুহাম্মদ আবুল মনছুরের সভাপতিত্বে অনুষ্ঠিত সমাবেশে প্রধান অতিথি বক্তব্য রাখেন স্থানীয় সাংসদ এবিএম ফজলে করিম চৌধুরী।  জলসায় বিশেষ অতিথি ছিলেন চুয়েটের নিউক্লিয়ার ইঞ্জিনিয়ারিং ডিপার্টমেন্টের প্রধান প্রফেসর ড. তাজুল ইসলাম, সন্দ্বীপ সরকারি কলেজের অধ্যাপক ড. মোঃ ফজলুল করিম, গাছবাড়িয়া কলেজের ইংরেজি বিভাগের প্রধান অধ্যাপক মোহাম্মদ কামরুল ইসলাম, উত্তর গুজরা বায়তুল উলুম সিনিয়র মাদ্রাসার অধ্যক্ষ আজিজুল হক আল কাদেরী, প্যানেল মেয়র বশির উদ্দীন খান, ইউপি চেয়ারম্যান সাহাবুদ্দিন মোহাম্মদ আরিফ, ইউপি চেয়ারম্যান সুকুমার বড়ুয়া, ইউপি চেয়ারম্যান সৈয়দ আব্দুল জব্বার সোহেল প্রমুখ।সভায় অন্যদের মধ্যে বক্তব্য রাখেন মুফতি মুহাম্মদ ইব্রাহিম হানফি, মুফতি আনোয়ারুল আলম ছিদ্দিকী, এমদাদুল হক মুনিরী, মাওলানা মুহাম্মদ রিদুয়ানুল হক ও মাওলানা মুহাম্মদ সেকান্দর আলী।  



23954,39771
সিলেটের বাজারে মাছ মুরগির দাম চড়া
অন্যান্য
প্রকাশ : ২৫ মার্চ ২০১৯, ০০:০০
হুমায়ুন রশিদ চৌধুরী, সিলেট অফিসসিলেটের বিভিন্ন বাজারে মাছ, মাংস, ডিম, ব্রয়লার মুরগি ও সবজির দাম বেড়েই চলেছে। ফলে সাধারণ মানুষ পড়েছেন বিপাকে। তবে চালের মূল্য অনেকটাই অপরিবর্তিত রয়েছে। পিঁয়াজ ও রসুনের দামও নিয়ন্ত্রণে আছে। ক্রেতারা জানান, বছরে কয়েকবার মাছ, মাংস ও সবজির দাম বাড়ে বটে। তবে এ সময়ে ব্রয়লার মুরগি আর ফার্মের কিছু মাছের দাম সাধারণ মানুষের নাগালের মধ্যে থাকে। কিন্তু এবার ব্রয়লার মুরগি ও মাছের দাম দ্বিগুণ বেড়েছে।নগরীর বিভিন্ন বাজারে প্রতিকেজি ব্রয়লার মুরগি বিক্রি হচ্ছে ১৫৫-১৬০ টাকায়। যা আগের সপ্তাহের তুলনায় কেজিতে ১০- ১৫ টাকা বেশি। এ ছাড়া কেজিতে ১০ টাকা বেড়ে পাকিস্তানি কক জাতের মুরগি বিক্রি হচ্ছে ২৯০ টাকায়। মুরগির পাশাপাশি দাম বেড়েছে ডিমেরও। প্রতি হালি ডিম ৩৪-৩৫ টাকা। দেশি মুরগির দাম আরো বেশি। প্রতিকেজি গরুর মাংস ৫০০-৫২০ টাকা ও খাসির মাংস ৮০০ টাকায় বিক্রি হচ্ছে। তেলাপিয়া মাছ ১৫০-২০০ টাকা কেজি, পাঙ্গাস ১৫০-২০০ টাকা, রুই ৩২০-৬০০ টাকা কেজিতে বিক্রি হচ্ছে। এ দিকে এক সপ্তাহেরও বেশি সময় ধরে চড়া দামে বিক্রি হচ্ছে সব ধরনের সবজি। শুধু আলু ও পেঁপে সাধারণের ক্রয় ক্ষমতার  মধ্যে আছে। পটল বিক্রি হচ্ছে ৬০-৮০ টাকা কেজি, একই দাম করলার। ঢেঁড়স ৫০-৬০ টাকা কেজি, একই দামে বিক্রি হচ্ছে কচুর লতি, শিম ৫০-৬০ টাকা কেজি, বেগুন প্রতিকেজি ৫০-৬০ টাকা, সজনে ১২০-১৪০ টাকা কেজি, কাঁচা মরিচ ৬০-৮০ টাকা কেজি। পাকা টমেটো ৩০-৪০ টাকা কেজি, গাজর ২০-৩০ টাকা কেজি। তবে পিঁয়াজ ও রসুনের দাম সহনশীল আছে। দেশি পিঁয়াজ ২২-২৮ টাকা ও আমদানিকৃত পিঁয়াজ ২০-২৫ টাকায় বিক্রি হচ্ছে। এ ছাড়া আমদানিকৃত রসুন কেজিতে ১০ টাকা কমে বিক্রি হচ্ছে ৯০ থেকে ১১০ টাকায়। দেশি রসুন বিক্রি হচ্ছে ৬০ থেকে ৭০ টাকায়। এ দিকে অপরিবর্তিত রয়েছে চালের দাম। বাজারে প্রতিকেজি নাজিরশাইল ৫৮-৬০ টাকা, মিনিকেট চাল ৫২-৫৫ টাকা দরে বিক্রি হচ্ছে। স্বর্ণা ৩৫-৩৮ টাকা, বিআর-২৮ কেজি ৩৮ টাকা। এ ছাড়া আটা বিক্রি হচ্ছে প্যাকেট ২৬-৩২ টাকা, আমদানিকৃত চিনি ৫০ টাকা, ডাল ৪০-৯০ টাকা, লবণ ৩০-৩৫ টাকা, পোলাউর চাল কেজি ৯০-৯৫ টাকা।



23955,39772
শেরপুরে ট্রাকের চাপায় ভ্যান চালক নিহত : চালক গ্রেফতার
অন্যান্য
প্রকাশ : ২৫ মার্চ ২০১৯, ০০:০০
শেরপুর (বগুড়া) সংবাদদাতাবগুড়ার শেরপুরে মালবাহী ট্রাকের চাপায় শফিকুল ইসলাম (৪০) নামে এক অটো ভ্যান চালক নিহত হয়েছেন। তিনি উপজেলার শাহবন্দেগী ইউনিয়নের বাগড়া চকপোতা গ্রামের মো. ফিরোজ মিয়ার ছেলে। গত শনিবার রাত অনুমান পৌনে ১০টার দিকে উপজেলার ঢাকা-বগুড়া মহাসড়কের টোলা মাজারগেট এলাকায় এই দুর্ঘটনা ঘটে। এদিকে দুর্ঘটনার পরপরই পুলিশ অভিযান চালিয়ে ঘাতক ট্রাকটি জব্দ করাসহ চালককে গ্রেফতার করেছে। তার নাম মো. রাসেল আহম্মেদ (২৬)। তিনি লক্ষ্মীপুর জেলার সদর উপজেলার নুরুল ইসলামের ছেলে। তবে চালকের সহকারী (হেলপার) পালিয়ে যাওয়ায় তাকে আটক করতে পারেনি পুলিশ।শেরপুর থানার পুলিশ পরিদর্শক (ওসি তদন্ত) বুলবুল ইসলাম এই তথ্য নিশ্চিত করে জানান, ঘটনার সময় চালক শফিকুল ইসলাম উক্ত স্থানে অটোভ্যান নিয়ে মহাসড়কের পূর্বপাশ থেকে পশ্চিম পাশের দিকে যাচ্ছিলেন। এসময় ঢাকা থেকে বগুড়াগামী একটি মালবাহী ট্রাক ভ্যানটিকে চাপা দেয়। এতে গুরুতর আহত ভ্যান চালক শফিকুল ইসলামকে দ্রুত উদ্ধার করে স্থানীয় উপজেলা স্বাস্থ্য কমপ্লেক্সে নেয়া হলে কর্তব্যরত চিকিত্সক তাকে মৃত ঘোষণা করেন।দুই সাংবাদিক আহতস্টাফ রিপোর্টার, রাজশাহী থেকে জানান, রাজশাহীর গোদাগাড়ীতে সড়ক দুর্ঘটনায় রাজশাহীর দুই সাংবাদিক আহত হয়েছেন। তাদের গুরুতর অবস্থায় রাজশাহী মেডিক্যাল কলেজ (রামেক) হাসপাতালে ভর্তি করা হয়েছে। আহতরা হলেন চ্যানেল ২৪ এর রিপোর্টার আবরার ও ক্যামেরাপার্সন লেলিন।



23956,39773
গবেষণা ও সম্প্রসারণের মধ্যে সমন্বয় করতে হবে : কৃষিমন্ত্রী
অন্যান্য
প্রকাশ : ২৫ মার্চ ২০১৯, ০০:০০
 গবেষণা ও সম্প্রসারণের মধ্যে সমন্বয় আরো জোরালো করতে হবে। গবেষণা প্রতিষ্ঠান থেকে উদ্ভাবিত প্রযুক্তিগুলো দ্রুত মাঠে সম্প্রসারণ করলে আমাদের কৃষকরা বেশি উপকৃত হবে। মাটি পরীক্ষার মাধ্যমে সুষম সার জমিতে ব্যবহার করতে হবে। মাটির স্বাস্থ্য রক্ষা করতে হবে। না হলে ভালো ফসল উত্পাদন করা সম্ভব নয়। মাটির স্বাস্থ্য রক্ষায় সবাইকে সচেতন হতে হবে।গতকাল রাজধানীর খামারবাড়ির আ কা মু গিয়াস উদ্দিন মিলকী অডিটোরিয়ামে ‘গোপালগঞ্জ-খুলনা-বাগেরহাট-সাতক্ষীরা-পিরোজপুর জেলায় কৃষি উন্নয়ন প্রকল্প (এসআরডিআই অঙ্গ) এর প্রারম্ভিক কর্মশালা ও ‘রিবার ওয়াটার স্যালাইনটি অব বাংলাদেশ’ শীর্ষক প্রকাশনার মোড়ক উন্মোচন অনুষ্ঠানে প্রধান অতিথির বক্তব্যে কৃষিমন্ত্রী এসব কথা বলেন।কৃষি সচিব মো. নাসিরুজ্জামানের সভাপতিত্বে বিশেষ অতিথি হিসেবে উপস্থিত ছিলেন কৃষিবিদ আব্দুল মান্নান, এমপি ও কৃষি মন্ত্রণালয় সম্পর্কিত স্থায়ী কমিটির সদস্য। আরো বক্তব্য রাখেন কৃষিসম্প্রসারণ অধিদপ্তরের মহাপরিচালক মীর নুরুল আলম। অনুষ্ঠানে স্বাগত বক্তব্য দেন মৃত্তিকা সম্পদ উন্নয়ন ইনস্টিটিউটের পরিচালক বিধান কুমার ভান্ডার। - প্রেস বিজ্ঞপ্তি  



23957,39774
হূদরোগ নিয়ন্ত্রণ করতে পাল্টাতে হবে খাদ্যাভ্যাস
অন্যান্য
প্রকাশ : ২৫ মার্চ ২০১৯, ০০:০০
সেমিনারে ডা. বিমল ছাজেড়চট্টগ্রাম অফিসচিকিত্সকরা অন্যান্য রোগের মতো হূদরোগের চিকিত্সা দিচ্ছেন। হূদরোগ ধরা পড়লে রোগীকে ওষুধ প্রেসক্রাইব করে দায় সারছেন। অবস্থা খারাপ হলে রিং পরানো কিংবা বাইপাস সার্জারির পরামর্শ দিচ্ছেন অথচ এ রোগ নিয়ন্ত্রণে রাখতে নিয়মিত হাঁটা, ব্যায়াম, খাদ্যাভ্যাস পরিবর্তন করতে হবে। কথাগুলো বলছিলেন ভারতের হূদরোগ বিশেষজ্ঞ ডা. বিমল ছাজেড়। গত শুক্রবার সকালে দুই দিনব্যাপী জাতীয় সাওল হার্ট সেন্টার সেমিনারে তিনি একথা বলেন।সাওল হার্ট সেন্টার চট্টগ্রাম কেন্দ্রের উদ্যোগে এলজিইডি মিলনায়তনে এ সেমিনার অনুষ্ঠিত হচ্ছে। ডা. বিমল ছাজেড় বলেন, হূদরোগ চিকিত্সকদের উদ্দেশ্য হয়ে গেছে, রোগীকে কেবল চিকিত্সা দেওয়া। মানুষকে রোগ থেকে দূরে রাখার কাজটি তারা করছেন না। ফলে প্রতিনিয়ত রোগী বাড়ছে। বড় বড় হাসপাতাল হচ্ছে। এটি চিকিত্সা বিজ্ঞানের ব্যর্থতা। যদি মানুষকে রোগের কারণ জানানো হতো, তাহলে রোগীরা সেটি মেনে চলতো, রোগীর সংখ্যা কমতো। আর সেটিই হতো চিকিত্সা বিজ্ঞানের সফলতা। কাটা-ছেঁড়া না করে কীভাবে হূদরোগ নিয়ন্ত্রণে রাখা যায় রোগীকে আগে সেটি জানাতে হবে।সেমিনার উদ্বোধন করেন চট্টগ্রামের বিভাগীয় কমিশনার মো. আবদুল মান্নান। বক্তব্য দেন সাওল হার্ট সেন্টার বাংলাদেশের চেয়ারম্যান মোহন রায়হান, মুক্তিযুদ্ধ গবেষণা কেন্দ্র চট্টগ্রামের চেয়ারম্যান ডা. মাহফুজুর রহমান, বঙ্গবন্ধু মেমোরিয়াল হাসপাতালের সহযোগী অধ্যাপক ডা. বদিউল আলম বাদল, সাওল হার্ট সেন্টার চট্টগ্রামের কনসালটেন্ট ডা. মাহমুদুল হক চৌধুরী প্রমুখ।



23958,39775
চট্টগ্রামে সপ্তাহব্যাপী সমরাস্ত্র প্রদর্শনী উদ্বোধন
অন্যান্য
প্রকাশ : ২৫ মার্চ ২০১৯, ০০:০০
চট্টগ্রাম অফিসমহান স্বাধীনতা দিবস উপলক্ষে বাংলাদেশ সেনাবাহিনী চট্টগ্রাম অঞ্চলের সপ্তাহব্যাপী সমরাস্ত্র প্রদর্শনী গতকাল রবিবার শুরু হয়েছে। চট্টগ্রাম সেনানিবাসস্থ সেনানিবাস উচ্চ বিদ্যালয় মাঠে প্রদর্শনী উদ্বোধন করেন জিওসি ২৪ পদাতিক ডিভিশন এবং এরিয়া কমান্ডার চট্টগ্রাম এরিয়া মেজর জেনারেল এসএম মতিউর রহমান। প্রদর্শনী আগামী ৩১ মার্চ পর্যন্ত প্রতিদিন বিকাল ৩টা হতে সাড়ে ৫টা পর্যন্ত সর্বসাধারণের জন্য উন্মুক্ত থাকবে। এছাড়া ২৯ ও ৩০ মার্চ সাপ্তাহিক ছুটির দিনে সকাল ১০টা হতে বিকাল সাড়ে ৫টা পর্যন্ত উন্মুক্ত থাকবে।উল্লেখ্য, বাংলাদেশ সেনাবাহিনী কর্তৃক চট্টগ্রাম অঞ্চলে এ বছরই প্রথমবারের মতো সমরাস্ত্র প্রদর্শনীর আয়োজন করা হয়েছে। প্রদর্শনীতে ১৪টি স্টল স্থাপন করা হয়েছে। স্টলগুলোতে সাঁজোয়া যান, কামান, বিমান বিধ্বংসী কামান ও মিসাইলসহ সেনাবাহিনীর বিভিন্ন অত্যাধুনিক সমরাস্ত্র প্রদর্শন করা হচ্ছে। এছাড়াও মুক্তিযুদ্ধের ইতিহাস, জাতিসংঘ শান্তিরক্ষা মিশনে সেনাবাহিনীর অবদান, দুর্যোগ ব্যবস্থাপনা ও দেশ গঠনে সেনাবাহিনীর ভূমিকা, পার্বত্য চট্টগ্রামে সেনাবাহিনীর কার্যক্রম ও পর্যটন শিল্প বিকাশে সেনাবাহিনীর নানাবিধ কার্যক্রম সম্পর্কিত স্টল রাখা হয়েছে। প্রদর্শনীকে আরো আকর্ষণীয় করার লক্ষ্যে খেতাবপ্রাপ্ত বিশিষ্ট মুক্তিযোদ্ধাদের স্মৃতিচারণের ব্যবস্থা রাখা হয়েছে। সমরাস্ত্র প্রদর্শনীটি নির্ধারিত দিনে সেনানিবাসস্থ বিভিন্ন স্কুল-কলেজের শিক্ষার্থীদের জন্য উন্মুক্ত থাকবে। 



23959,39776
কেসিসির ১২ কাউন্সিলরের আওয়ামী লীগে যোগদান
অন্যান্য
প্রকাশ : ২৫ মার্চ ২০১৯, ০০:০০
খুলনা অফিসখুলনা সিটি করপোরেশনের (কেসিসি)  নবনির্বাচিত ১২ কাউন্সিলর আওয়ামী লীগে যোগদান করেছেন। গতকাল রবিবার বিকালে খুলনা মহানগর আওয়ামী লীগ ও ১৪ দল আয়োজিত খুলনা অঞ্চলের ১৩ জন নির্বাচিত জনপ্রতিনিধিকে দেওয়া সংবর্ধনা অনুষ্ঠানে আনুষ্ঠানিকভাবে যোগদান করেন। যোগদানকারী কাউন্সিলররা আওয়ামী  লীগ ও ১৪ দলীয় জোটের নেতাদের হাতে ফুলের তোড়া তুলে দেন, আর নেতৃবৃন্দ ও সভায় যোগদানকারীরা তাদের করতালি দিয়ে স্বাগত জানান। আওয়ামী লীগে যোগদানকারী কাউন্সিলরদের অধিকাংশই ইতোপূর্বে খুলনা মহানগর বিএনপি ও অঙ্গসংগঠনের বিভিন্ন পর্যায়ের নেতা ছিলেন।যোগদানকারী কাউন্সিলরগণ হলেন: কেসিসির ১৭ নম্বর ওয়ার্ডের শেখ হাফিজুর রহমান হাফিজ, ২০ নম্বর ওয়ার্ডের শেখ মো. গাউসুল আযম, ১৬ নম্বর ওয়ার্ডের আনিসুর রহমান বিশ্বাস, ৭ নম্বর ওয়ার্ডের সুলতান মাহমুদ পিন্টু, ২৬ নম্বর ওয়ার্ডের মো. গোলাম মাওলা শানু, ৬ নম্বর ওয়ার্ডের শেখ শামসুদ্দিন আহমেদ প্রিন্স, ২ নম্বর ওয়ার্ডের মো: সাইফুল ইসলাম, সংরক্ষিত ১ নম্বর ওয়ার্ডের মনিরা আক্তার, ৮ নম্বর ওয়ার্ড কাউন্সিলর এইচ এম ডালিম, ১২ নম্বর ওয়ার্ডের মনিরুজ্জামান, ২৩ নম্বর ওয়ার্ড কাউন্সিলর ইমাম হাসান চৌধুরী ময়না এবং ৩১ নম্বর ওয়ার্ডের আরিফ হোসেন মিঠু।সংবর্ধনা সভায় সভাপতিত্ব করেন মহানগর আওয়ামী লীগের সাধারণ সম্পাদক ও সাবেক এমপি মিজানুর রহমান মিজান।  



23960,39777
আবশ্যক
অন্যান্য
প্রকাশ : ২৫ মার্চ ২০১৯, ০০:০০
জরুরি আবশ্যক: নারায়ণগঞ্জের সোনারগাঁও উপজেলার মেঘনা নিউটাউন আবাসিক প্রকল্পে সোনারগাঁও স্টার ফ্লাওয়ার এস আর স্কুল অ্যান্ড কলেজ (EIIN-134965, বিদ্যালয় কোড:২৫৬৫) এর জন্য ইংরেজি, রসায়ন ও জীববিজ্ঞান বিষয়ে ৩ জন করে প্রভাষক নিয়োগ করা হবে। রসায়ন প্রভাষকের বেতন ১৫০০০/- টাকা, ইংরেজি ও জীববিজ্ঞান প্রভাষকদের বেতন ১৩০০০/- টাকা, যোগ্যতা:সংশ্লিষ্ট বিষয়ে অনার্সসহ মাস্টার্স। আগ্রহীদের আগামী ২৯-০৩-২০১৯ খ্রি: শুক্রবার ১০টায় প্রয়োজনীয় কাগজপত্রসহ লিখিত ও মৌখিক পরীক্ষায় অংশগ্রহণের জন্য অনুরোধ করা হলো। অধ্যক্ষ: ০১৮১৯৪৪৪০৩৩। সিএম-৪৯৯আবশ্যক: উত্তরা আজমপুরের সন্নিকটে উত্তরখান মাজার চৌরাস্তায় ৪০ ফুট রাস্তার উপর ১৫ কাঠার কর্নারে প্লট ফ্ল্যাট নির্মাণ প্রকল্পে জমি ক্রয়ের জন্য কিছুসংখ্যক শেয়ার হোল্ডার আবশ্যক। ০১৯২৬-৬৮২৯৮২, ০১৭১১-০৭৩৯১১।            সিএম-৪৯৬আবশ্যক: বিধিমোতাবেক রঙমালা আকবর মহিলা কলেজ, টেংরা, সারুলিয়া, ডেমরা, ঢাকা-এর শূন্যপদে একজন এম.এল.এস.এস (গার্ড) নিয়োগ করা হবে। আগ্রহী প্রার্থীদের বিজ্ঞপ্তি প্রকাশের ১৫ দিনের মধ্যে অধ্যক্ষ (ভারপ্রাপ্ত) বরাবর আবেদন পৌঁছাতে হবে।              সিএম-৪৯৭  



23961,39778
নিয়োগ
অন্যান্য
প্রকাশ : ২৫ মার্চ ২০১৯, ০০:০০
নিয়োগ বিজ্ঞপ্তি : ঐতিহ্যবাহী বি এম ইউনিয়ন স্কুল অ্যান্ড কলেজ, বন্দর, নারায়ণগঞ্জ এ সরকারী বিধি মোতাবেক শূন্য পদে সহকারী প্রধান শিক্ষক আবশ্যক। প্রতিষ্ঠানের অর্থায়নে কলেজ শাখায় পদার্থ বিজ্ঞান, কৃষিশিক্ষা, উচ্চতর গণিত, ফিন্যান্স ও ব্যাংকিং বিষয়ে ১ জন করে প্রভাষক এবং স্কুল শাখায় ইংরেজিতে ১ জন, বিজ্ঞানে ২ জন, বাংলাদেশ ও বিশ্বপরিচয়ে ১ জন শিক্ষক (কমপক্ষে স্নাতক) আবশ্যক। আগ্রহী প্রার্থীদের বিজ্ঞপ্তি প্রকাশের ১৫ দিনের মধ্যে স্বহস্তে লিখিত আবেদনপত্র পৌঁছাতে অনুরোধ করা হলো। অধ্যক্ষ, মোবাইল নাম্বার : ০১৭১৫-১৮০২১১।    সিএম-৪৯৮   



23962,39779
হারিয়েছে
অন্যান্য
প্রকাশ : ২৫ মার্চ ২০১৯, ০০:০০
হারিয়েছে: আমার জমির দলিল সাভার থানাধীন নগরচর মৌজাস্থ এসএ-৬৮, ৬৯, ৭০, ৭১ ও ৭৪ নং খতিয়ানভুক্ত দাগ নং-১০৭, ১০৮, ১০৯, ১১০ ও ১১১ সমূহের ৫.৪৭ শতাংশের কাতে ৪.১৩, শতাংশ জমির সদর সাবরেজিস্ট্রি অফিস, ঢাকা এর সাব কবলা দলিল নং-১১৮৮৮, সন-১৯৬৯ ইং হারিয়েছে। সাভার মডেল থানার জিডি নং-১৩০৯, তারিখ- ২১/০৩/২০১৯ইং। মোঃ আব্দুল আউয়াল, পিতা- মোঃ কাদের ভূঁইয়া।         সিএম-৪৯৫ 



23963,39780
পাত্র/পাত্রী
অন্যান্য
প্রকাশ : ২৫ মার্চ ২০১৯, ০০:০০
পাত্রী চাই: সেক্রেটারীর পুত্র, এমবিবিএস সলিমুল্লাহ মেডিকেল, এম আর সিপি ইংল্যান্ড, রিনাউন হাসপাতালের সিনিয়ার কনসালটেন্ট ঢাকা, ঢাকায় সেটেল্ড (৩২-র্৫-১র্০র্ ) সুদর্শন পাত্রের পাত্রী। ০১৭৭৯০৬৪৯৩১। সিকে-৭৯২পাত্র চাই: ফ্যাকাল্টি (ঢাবি) (র্৫-র্৫র্ +২৯), (র্৫-র্৩র্ +২৮), ম্যানেজার (ফরেনব্যাংক), (র্৫-র্৫র্ +৩২), (র্৫-র্২র্ +২৯), ডাক্তার (র্৫-র্৩র্ +২৪), (র্৫-২.র্৫র্ +২৫) অতিসুশ্রীদের উপযুক্ত। “গুলশান মিডিয়া” ৫৮৮১৪০৪৪, ০১৫৫৬৫৯০৮৮৪, gulsha[email protected]        সিকে-৭৯৩ 



23964,39781
প্লট ক্রয়
অন্যান্য
প্রকাশ : ২৫ মার্চ ২০১৯, ০০:০০
প্লট ক্রয় : বসুন্ধরা আবাসিক প্রকল্পে যেকোন ব্লকে ছোট বড় সব ধরনের প্লট ক্রয় করিতে ইচ্ছুক যেমন আনরেজিস্ট্রিকৃত, ক্ষতিগ্রস্ত, রেজিস্ট্রিকৃত, প্রবাসিদের, ব্যাংকে মরগেজ ও সম্পূর্ণ রেডি প্লট। সম্মানিত প্লট মালিকগণ যোগাযোগ করুন- ০১৩১৬২৬৭২৭২। সিকে-৭৯১ 



23965,39782
জমি বিক্রয়
অন্যান্য
প্রকাশ : ২৫ মার্চ ২০১৯, ০০:০০
জমি বিক্রয়: বনানীতে- ৭.২৫ কাঠা, ধানমন্ডিতে-৬ কাঠা, ধানমন্ডি সাত মসজিদ রোডে-৩০ কাঠা কমার্শিয়াল, তেজগাঁও শিল্প এলাকায়-১২৪ কাঠা। ০১৯১২৮১৯৩৭৮, ০১৬৩০১০৭৮৫৪।                                সিকে-৭৯৪  



23966,39783
ফ্ল্যাট বিক্রয়
অন্যান্য
প্রকাশ : ২৫ মার্চ ২০১৯, ০০:০০
ফ্ল্যাট বিক্রয় : ১০০% রেডি/ নির্মাণাধীন ঢাকায় শ্যামলী, বায়তুল আমান, মালিবাগ, বসুন্ধরা ১১৫০-১৮০০, চট্টগ্রামে-হালিশহর, আগ্রাবাদ, ১২৬০-১৬০০, কক্সবাজারে- স্টুডিও এ্যাপার্টমেন্ট ৭০০ বঃফুঃ সিলিকন। ০১৮১১৪৫৪৪২১, ০১৮১১৪৫৪৪২২।                সিকে-৭৮৯  



23967,39784
ভাড়া
অন্যান্য
প্রকাশ : ২৫ মার্চ ২০১৯, ০০:০০
কমার্শিয়াল ফ্লোর ভাড়া: তেজগাঁও মেইন রোডে বাণিজ্যিক ফ্লোর ভাড়া হবে। যোগাযোগ : ০১৭১২৫৫৯৯২৭।            সিকে-৭৯০  



23968,39785
পতনের ধারায় শেয়ার বাজার
অন্যান্য
প্রকাশ : ২৫ মার্চ ২০১৯, ০০:০০
ধারাবাহিকভাবে শেয়ারবাজারে পতন হচ্ছে। একদিন শেয়ারবাজার ভালো গেলে পরপর কয়েকদিন তা খারাপ হচ্ছে। হচ্ছে বড় দরপতনও। গত প্রায় তিনমাস ধরে দরপতনের ধারা অব্যাহত রয়েছে। টানা দরপতনের কারণে বিনিয়োগকারী বিশেষ করে ক্ষুদ্র বিনিয়োগকারীদের অবস্থা শোচনীয়। প্রতিনিয়ত লোকসান গুনছেন তারা। আর লোকসানে পড়ে আবারো আস্থা হারাচ্ছেন এসব বিনিয়োগকারী।বাজার বিশ্লেষকদের মতে, ব্যাংকগুলোতে নগদ টাকা সংকট দিন দিন বাড়ছে। ফলে ব্যাংকের আমানতের সুদের হার বাড়ছে। এতে প্রাতিষ্ঠানিক বিনিয়োগকারীদেরও সংকট বাড়ছে। তারা শেয়ারবাজারে বিনিয়োগের পরিমাণ বাড়াচ্ছেন না। এছাড়াও শেয়ারবাজার ভালো না হওয়ার পেছনে আস্থাহীনতা কাজ করছে। বিনিয়োগকারীদের আস্থা ফেরানোর জন্য নিয়ন্ত্রক সংস্থাসহ সংশ্লিষ্ট প্রতিষ্ঠানগুলোর কার্যকর উদ্যোগ না থাকা। এসব কারণে ক্ষুদ্র বিনিয়োগকারীরাও দিন দিন বাজার থেকে সরে যাচ্ছে। এতে বাজারের অবস্থা আরো খারাপ হচ্ছে।ক্ষুদ্র বিনিয়োগকারীদের অভিযোগ, বাজার নিয়ে কারসাজি চক্র আবার সক্রিয় হয়ে উঠেছে। যে কারণে, ভালো শেয়ারগুলোর দামও এখন নিম্নমুখী। গত কিছুদিনে খুব কম শেয়ারই আছে যেগুলোর দাম কমেনি। অতীতেও এ কারসাজি চক্রের কারণে সাধারণ বিনিয়োগকারীরা ক্ষতিতে পড়েছেন। তারপরও নিয়ন্ত্রক সংস্থা এ বিষয়ে কার্যকর কোনো উদ্যোগ নেয়নি বলে অভিযোগ করেছেন তারা।এ বিষয়ে ঢাকা বিশ্ববিদ্যালয়ের অর্থনীতি বিভাগের অধ্যাপক এবং শেয়ারবাজার বিশ্লেষক আবু আহমেদ বলেন, বাজারের গুণগত মান পরিবর্তন হয়নি। গত কয়েক বছরে নতুন শেয়ারও বাজারে আসেনি। এমন অবস্থায় মানুষ কেন বেশি দাম দিয়ে শেয়ার কিনবে? ফলে দাম আবার আগের জায়গায় চলে যাচ্ছে। স্পন্সররা শেয়ার বিক্রি করে দিচ্ছে। প্লেসমেন্ট শেয়ার বিক্রিও কেন এসইসি অনুমোদন করছে সে বিষয়ে প্রশ্ন তোলেন তিনি। আবু আহমেদ বলেন, স্পন্সররা বিনিয়োগকারীদের সঙ্গে অনেক ক্ষেত্রেই প্রতারণা করছে। ফলে বিনিয়োগকারীদের বিশ্বাসের জায়গা কমে যাচ্ছে।বাজার বিশ্লেষণে দেখা গেছে, আগের সপ্তাহের ধারাবাহিকতায় চলতি সপ্তাহের প্রথম কার্যদিবস গতকাল রবিবার দেশের প্রধান শেয়ারবাজার ঢাকা স্টক এক্সচেঞ্জ (ডিএসই) এবং অপর শেয়ারবাজার চট্টগ্রাম স্টক এক্সচেঞ্জে (সিএসই) সবকটি মূল্যসূচকের পতন হয়েছে। সেই সঙ্গে ডিএসইতে কমেছে লেনদেনের পরিমাণ। এর মাধ্যম তিন মাস পর বা ৫৯ কার্যদিবসের মধ্যে বাজারটিতে সর্বনিম্ন লেনদেন হয়েছে।গতকাল ডিএসইতে সব খাত মিলে ৯৪টি প্রতিষ্ঠানের শেয়ার ও ইউনিটের দাম বাড়ে। বিপরীতে দাম কমেছে ২০৬টির। আর অপরিবর্তিত ছিল ৪৩টির দাম। বেশিরভাগ প্রতিষ্ঠানের দরপতনে ডিএসইর প্রধান মূল্যসূচক আগের কার্যদিবসের তুলনায় ৫৮ পয়েন্ট কমে ৫ হাজার ৫১২ পয়েন্টে নেমে এসেছে। অপর দুটি মূল্যসূচকের মধ্যে ডিএসই-৩০ আগের কার্যদিবসের তুলনায় ২০ পয়েন্ট কমে এক হাজার ৯৭২ পয়েন্টে অবস্থান করছে। আর ডিএসই শরিয়াহ্ সূচক ২ পয়েন্ট কমে ১ হাজার ২৮১ পয়েন্টে অবস্থান করছে।দিনভর ডিএসইতে লেনদেন হয়েছে ৩৫৪ কোটি ৩৫ লাখ টাকার শেয়ার। আগের কার্যদিবসে লেনদেন হয় ৩৯০ কোটি ৯৯ লাখ টাকার শেয়ার। সে হিসাবে আগের কার্যদিবসের তুলনায় লেনদেন কমেছে ৩৬ কোটি ৬৪ লাখ টাকা। এর মাধ্যমে গত বছরের ২৩ ডিসেম্বর বা ৫৮ কার্যদিবস পর বাজারটিতে সর্বনিম্ন লেনদেন হলো। গত ২৩ ডিসেম্বর ডিএসই-তে লেনদেন হয়েছিল ৩৫৩ কোটি ৬৩ লাখ টাকার শেয়ার।অপর শেয়ারবাজার চট্টগ্রাম স্টক এক্সচেঞ্জের সার্বিক মূল্যসূচক সিএসসিএক্স ১৩৪ পয়েন্ট কমে ১০ হাজার ২৩৫ পয়েন্টে অবস্থান করছে। বাজারটিতে লেনদেন হয়েছে ১০ কোটি ৪৯ লাখ টাকার শেয়ার। লেনদেন হওয়া ২৪৬টি প্রতিষ্ঠানের শেয়ারের মধ্যে দাম বেড়েছে ৬১টি শেয়ারের। বিপরীতে কমেছে ১৫০টির, আর দাম অপরিবর্তিত রয়েছে ৩৫টির। 



23969,39786
এখনও তীব্র অপুষ্টির শিকার বহু শিশু!
অন্যান্য
প্রকাশ : ২৫ মার্চ ২০১৯, ০০:০০
নীতি রানির বয়স এখন দেড় বছর। গত ১১ মার্চ তাকে মৌলভীবাজার জেলার রাজানগর থানা স্বাস্থ্য কমপ্লেক্সে তীব্র অপুষ্টি নিয়ে ভর্তি করা হয়। নীতির মা শান্তা রানি জানান, বেশ কিছু দিন হলো নীতির খাওয়া-দাওয়ার প্রতি অনীহা। কিছুই খাচ্ছিল না। কান্নাকাটি লেগেই ছিল। কেমন যেন নেতিয়ে যাচ্ছিল। এরপর তাকে হাসপাতালে ভর্তি করা হয়। এসময় তার ওজন ছিল ৬ কেজি। কিন্তু বয়স অনুযায়ী তার ওজন হওয়ার কথা ৯ কেজির বেশি। তার উচ্চতাও এ বয়সের অন্য শিশুর চেয়ে কম। শান্তা জানান, তার ১৫ বছর বয়সে বিয়ে হয়। তার তিন সন্তান। নীতি রানি জন্মের সময় কম ওজন নিয়ে জন্মায়। সংসার আর অন্য দুই সন্তান রেখে কতদিন হাসপাতালে থাকতে পারবেন সেটা নিয়ে চিন্তিত তিনি।সিলেটের বালাগঞ্জ উপজেলার আদিত্যপুর গ্রামের সমিরন বেগমের ৮ সন্তানের মধ্যে সাদিয়া বেগম সবার ছোট (২০ মাস)। এগার মাস বয়সে ৫ কেজি ৭০০ গ্রাম ওজনের খর্বাকৃতির সাদিয়াকে ২০১৮ সালের জুলাই মাসে হাসপাতালে ভর্তি করা হয়। তিনদিন চিকিত্সার পর তাকে বাড়িতে ফিরিয়ে নেওয়া হয়। সঙ্গে দেওয়া হয় পুষ্টিকর খাবারের তালিকা। এ তালিকা অনুসরণ করে সাদিয়ার এখন ৮ কেজি ৫০ গ্রাম ওজন হয়েছে।সম্প্রতি সিলেট ও মৌলভীবাজার জেলার প্রত্যন্ত অঞ্চল ঘুরে দেখা গেছে, এখানে শিশুরা এখনো মাত্রাতিরিক্ত অপুষ্টিজনিত খর্বতা (স্টান্টিং) নিয়ে হাসপাতালে ভর্তি হচ্ছে। সেভ দ্য চিলড্রেনের পুষ্টি বিষয়ক কার্যক্রম ‘সূচনা’র মাঠকর্মীরা এসব শিশুদের শনাক্ত করে থাকে। তবে এ বিষয়ে সরকারের আলাদা কোনো কার্যক্রম নেই।বিশ্ব স্বাস্থ্য সংস্থার তথ্য মতে, বাংলাদেশে খর্বকায় ও লম্বার তুলনায় কম ওজনের মানুষের সংখ্যা বেশি। অথচ জাতিসংঘ গৃহীত টেকসই উন্নয়ন লক্ষ্যমাত্রায় (এসডিজি) পুষ্টির ওপর গুরুত্বারোপ করা হয়েছে। এসডিজির ২ নং লক্ষ্য ক্ষুধামুক্তি, খাদ্যনিরাপত্তা অর্জন এবং সব ধরনের অপুষ্টি দূর। এসডিজির লক্ষ্য অর্জনে তাই অপুষ্টি মোকাবিলার বিষয়টি গভীরভাবে আমলে নিতে হবে।‘সূচনা’র ডেপুটি প্রোগ্রাম ডিরেক্টর মোহাম্মদ আলী রেজা মনে করেন, অপুষ্টির শিকার শিশুদের মায়েরা জানে না ‘স্টান্টিং’ কী; কেন হয়। তারা সচেতন না শিশুর প্রথম ১ হাজার দিন সম্পর্কে। এমনকি গর্ভধারণ থেকে দুই বছর পর্যন্ত শিশুর সামগ্রিক বিকাশের জন্য পুষ্টি কতটা গুরুত্বপূর্ণ সে বিষয়েও তারা অসচেতন। প্রসঙ্গত, বিশ্ব স্বাস্থ্য সংস্থার মতে, পুষ্টির অভাবে শিশুর বৃদ্ধি এবং বিকাশ বাধাপ্রাপ্ত হওয়াকে ‘স্টান্টিং’ বলা হয় ।২০১৩ সালে ইউনিসেফের একটি জরিপ অনুযায়ী, মায়েদের নিম্নশিক্ষার হার এবং সামাজিক ও আর্থিক সংকট শিশুর পুষ্টিহীনতার সঙ্গে সম্পর্কযুক্ত। বাংলাদেশ ডেমোগ্রাফিক অ্যান্ড হেলথ সার্ভে (বিডিএইচএস) ২০১৪ অনুযায়ী, ৫ বছরের কম বয়সী শিশুদের মধ্যে খর্বকায় হওয়ার হার ৩৬ শতাংশ। ২০১১ সালে এটি ছিল ৪১ শতাংশ, ২০০৭ সালে ৪৩ শতাংশ এবং ২০০৪ সালে ৫১ শতাংশ।  প্রতিবেদন অনুযায়ী, সিলেট বিভাগে খর্বাকায় শিশুর হার সবচেয়ে বেশি। যা ২০১৪ সালে ছিল ৪৯ দশমিক ৬ শতাংশ।এ অঞ্চলের শিশুর অপুষ্টি ও খর্বকায় রোধে ‘সূচনা’ ২০১৫ সাল থেকে ছয় বছর কাজ করবে। এসময় ২ লাখ ২০ হাজার মানুষের অপুষ্টি রোধের পরিকল্পনা রয়েছে সংস্থাটির। গর্ভবতী মা ও কিশোরী এবং নবজাতককে পুষ্টি বিষয়ে প্রয়োজনীয় শিক্ষা, দারিদ্র্যতা দূর এবং কিশোরীদের অর্থনৈতিক ক্ষমতায়নে কাজ করছে তারা।জানতে চাইলে শিশুরোগ বিশেষজ্ঞ অধ্যাপক ডা. মো. মাহবুবুল হক বলেন, পর্যাপ্ত পুষ্টির অভাবে শিশুর বিকাশ ব্যাহত হয়। মানসিক শক্তি কমে যায়। লেখাপড়ায় দুর্বলতা বাড়ে, অনেক সময় মৃত্যু পর্যন্ত হতে পারে। শিশুর খর্বকায়ত্বের পেছনে মস্তিষ্কের পুষ্টিহীনতা দায়ী বলে তিনি জানান।সিলেটের সিভিল সার্জন ডা. হিমাংশু লাল রায় বলেন, বাবা-মায়ের অজ্ঞতা এবং বাল্যবিয়ে অপুষ্টি ও খর্বকায় শিশুর মূল কারণ। এছাড়া সামাজিক ও ধর্মীয় কুসংস্কারতো রয়েছেই।এ বিষয় পরিবার পরিকল্পনা অধিদপ্তরের জনস্বাস্থ্য পুষ্টি পরিচালক ডা. মোহাম্মদ ইউনূস বলেন, রিপোর্টে অপুষ্টির হার কমেছে। সরকার পুষ্টি নিয়ে আলাদা করে কাজ করে না। তবে সব উপজেলা স্বাস্থ্য কমপ্লেক্সে পুষ্টি কর্নার আছে। এছাড়া আমাদের মাঠকর্মীরা পরিবার পরিকল্পনা বিষয়ক তথ্য দেওয়ার সময় শিশু ও মায়ের পুষ্টির বিষয়টিকে গুরুত্ব দিচ্ছে।



23970,39787
৫২ কোটি বছর আগের প্রাণীর সন্ধান!
অন্যান্য
প্রকাশ : ২৫ মার্চ ২০১৯, ০০:০০
আপনি ছবিতে যে পোকাটিকে দেখছেন তার বয়স প্রায় ৫২ কোটি বছর! অবিশ্বাস্য শোনালেও এটাই সত্য। বিজ্ঞানীরা বলছেন, চীনের এক নদীর পারে তারা হাজার হাজার জীবাশ্ম আবিষ্কার করেছেন যেগুলো ৫১ কোটি ৮০ লাখ বছর আগেরকার। তারা বলছেন, এই জীবাশ্মগুলো সম্পূর্ণ ভিন্ন। এগুলোর দেহের কোমল কোষ যেমন ত্বক, চোখ বা অন্যান্য অঙ্গপ্রত্যঙ্গ এত বছর পরও সম্পূর্ণ অবিকৃত অবস্থায় রয়েছে।জীবাশ্মবিজ্ঞানীরা বলছেন, এই আবিষ্কার একেবারে মাথা ঘুরিয়ে দেওয়ার মতো। কারণ এদের অর্ধেকেরও বেশি প্রজাতি এতদিন অনাবিষ্কৃত ছিল। এই জীবাশ্মগুলোর নাম দেওয়া হয়েছে ‘চিঙজিয়াং বাইওটা’। চীনের হুবেই প্রদেশের ডানশুয়ে নদীর তীরে এগুলোকে  খুঁজে পাওয়া যায়। বিজ্ঞানীরা সেখান থেকে এপর্যন্ত ২০ হাজার নমুনা সংগ্রহ করেছেন। এর মধ্যে ৪ হাজার ৩৫১টি নমুনা বিশ্লেষণ করা হয়েছে।নমুনাগুলোর মধ্যে রয়েছে নানা রকম পোকা, জেলিফিশ, সি অ্যানেমোনে এবং শ্যাওলা। চীনের নর্থওয়েস্ট বিশ্ববিদ্যালয়ের অধ্যাপক জিংলিয়াং ঝ্যাং এই গবেষক দলের নেতৃত্ব দিয়েছেন। তিনি বিবিসিকে বলেন, ‘প্রাণীর উদ্ভবের গোড়ার দিক সম্পর্কে গবেষণায় এই জীবাশ্মগুলো গুরুত্বপূর্ণ সূত্র হিসেবে কাজ করবে। এই আবিষ্কারটি বিশেষভাবে বিস্ময়কর এই জন্য যে, নরম দেহের প্রাণী সাধারণত জীবাশ্মতে পরিণত হয় না। এক্ষেত্রে তার ব্যতিক্রম কিভাবে হলো তা ভাবার বিষয়। অধ্যাপক ঝ্যাং বলেন, সম্ভবত কোনো ঝড়ের ধাক্কায় এই প্রাণীগুলো দ্রুত নদীতে পলির নীচে চাপা পড়ে যায়। জীবাশ্মবিজ্ঞানী অ্যালিসন ডেলি এই নমুনাগুলো বিশ্লেষণ করেছেন। তিনি বলছেন, জীবাশ্ম বিজ্ঞানে গত ১০০ বছরের মধ্যে এতবড় আবিষ্কার আর হয়নি।



23971,39788
মূল্যায়ন পদ্ধতি ঠিক করার পর তৃতীয় শ্রেণি পর্যন্ত পরীক্ষা বাতিল করা হবে
অন্যান্য
প্রকাশ : ২৫ মার্চ ২০১৯, ০০:০০
আগে বিকল্প মূল্যায়ন পদ্ধতি ঠিক করা হবে, তারপর প্রথম থেকে তৃতীয় শ্রেণি পর্যন্ত পরীক্ষা বাতিলের সিদ্ধান্ত নেওয়া হবে বলে জানিয়েছেন প্রাথমিক ও গণশিক্ষা সচিব মো. আকরাম-আল-হোসেন। বিকল্প পদ্ধতিতে কীভাবে মূল্যায়ন করা যায় সে ব্যাপারে ধারণাপত্র তৈরি করতে জাতীয় শিক্ষাক্রম ও পাঠ্যপুস্তক বোর্ডকে (এনসিটিবি) বলা হয়েছে। সেই ধারণাপত্র তৈরির পর শিক্ষাবিদ, শিক্ষক, কর্মকর্তা ও স্টেক হোল্ডারদের সঙ্গে নিয়ে কর্মশালা ও আলোচনার পর পরীক্ষা বাতিলের সিদ্ধান্ত নেওয়া হবে বলে জানান সচিব। আগামী বছর থেকে নতুন এ পদ্ধতি চালু হতে পারে এমন ইঙ্গিত দেন তিনি ।গতকাল রবিবার সচিবালয়ে প্রাথমিক শিক্ষা সমাপনী (পিইসি) পরীক্ষার বৃত্তির ফল প্রকাশ উপলক্ষে আয়োজিত সংবাদ সম্মেলনে সাংবাদি-কদের প্রশ্নের জবাবে তিনি এসব কথা বলেন।ক্ষুদে শিক্ষার্থীদের ওপর চাপ কমাতে বিভিন্ন মহল থেকে পঞ্চম শ্রেণির পাবলিক পরীক্ষা তুলে দেওয়ার দাবি রয়েছে বলে জানান প্রাথমিক ও গণশিক্ষা প্রতিমন্ত্রী জাকির হোসেন। সেখানে কীসের ভিত্তিতে তৃতীয় শ্রেণি পর্যন্ত বার্ষিক পরীক্ষা তুলে দেওয়া হচ্ছে— সাংবাদিকদের এমন প্রশ্নের উত্তরে প্রতিমন্ত্রী বলেন, আমরা শিক্ষার্থীদের ওপর চাপ কমাতে তৃতীয় শ্রেণি পর্যন্ত পরীক্ষা তুলে দেওয়ার সিদ্ধান্ত নিয়েছি। চতুর্থ শ্রেণি এবং সমাপনী ও ইবতেদায়ি পরীক্ষা আগের মতো আয়োজন করা হবে। এ বিষয়ে পরবর্তীতে সিদ্ধান্ত নেওয়া হবে।এবারও সাড়ে ৮২ হাজার শিক্ষার্থীকে বৃত্তি দেওয়া হচ্ছে। ২০১৫ সাল থেকে পঞ্চম শ্রেণির প্রাথমিক শিক্ষা সমাপনী পরীক্ষার ফলের ওপর ভিত্তি করে সাড়ে ৮২ হাজার শিক্ষার্থীকে বৃত্তি দেওয়া হচ্ছে। এর মধ্যে মেধা কোটায় (ট্যালেন্টপুল) বৃত্তি পাবে ৩৩ হাজার শিক্ষার্থী। সাধারণ কোটায় বৃত্তি পাবে সাড়ে ৪৯ হাজার। মেধা কোটায় বৃত্তিপ্রাপ্তরা ষষ্ঠ থেকে অষ্টম শ্রেণি পর্যন্ত প্রতি মাসে ৩০০ টাকা এবং সাধারণ কোটায় ২২৫ টাকা করে বৃত্তি পাবে।



23972,39789
সপ্তাহে তিনটির বেশি ডিম খেলে হূদরোগের ঝুঁকি
অন্যান্য
প্রকাশ : ২৫ মার্চ ২০১৯, ০০:০০
ডিম খাওয়া স্বাস্থ্যের জন্য ভালো কিনা-এ নিয়ে বিশেষজ্ঞরা বহুদিন ধরেই বিতর্ক করে আসছেন। এ বিষয়ে আবার আলোচনা শুরু হয়েছে যুক্তরাষ্ট্রে করা এক নতুন গবেষণার রিপোর্ট প্রকাশের পর। সেখানকার মেডিক্যাল জার্নাল জে এ এম এ-ও  প্রকাশিত এক জরিপ রিপোর্টে বলা হচ্ছে-প্রতিদিন মাত্র দুটি ডিম খেলেই হূদযন্ত্রের ক্ষতি হয় এবং অকালে মৃত্যুর ঝুঁকি বাড়ে। এতে বলা হয়, উদ্বেগের কারণ হচ্ছে: ডিমের কুসুমে থাকে বিপুল পরিমাণ কোলেস্টেরল। একটি বড় আকারের ডিমে কোলেস্টেরলের পরিমাণ ১৮৫ মিলিগ্রাম। বিশ্ব স্বাস্থ্য সংস্থার মতে, মানুষের খাদ্যে দিনে সর্বোচ্চ তিনশ মিলিগ্রামের বেশি কোলেস্টেরল থাকা উচিত নয়। অথচ এর অর্ধেকেরও বেশি কোলেস্টেরল আছে একটি মাত্র ডিমে।এ জরিপে মোট ৬টি পরীক্ষার উপাত্ত ব্যবহূত হয়েছে- যা ১৭ বছর ধরে ৩০ হাজার অংশগ্রহণকারীর কাছ থেকে সংগ্রহ করা। গবেষকরা এই সিদ্ধান্তে উপনীত হন যে- খাবারের সাথে দিনে তিনশ মিলিগ্রাম কোলেস্টেরল গ্রহণ করলে হূদরোগের ঝুঁকি বাড়ে ১৭ শতাংশ, আর অকালমৃত্যুর সম্ভাবনা বাড়ে ১৮ শতাংশ।জরিপটি বলছে, হূদরোগ বা অকালমৃত্যুর সাথে ডিমের এই সম্পর্কের সাথে বয়স, ফিটনেসের স্তর, তামাক ব্যবহার, বা উচ্চ রক্তচাপের মতো আগে থেকে বিদ্যমান কোন স্বাস্থ্য সমস্যার সম্পর্ক নেই। -খবর বিবিসির



23973,39790
বরিশালে প্রধান শিক্ষকের বিরুদ্ধে অর্থ লোপাটের অভিযোগ
অন্যান্য
প্রকাশ : ২৫ মার্চ ২০১৯, ০০:০০
বছরের শুরুতে বরিশাল নগরীর বিদ্যালয়গুলোতে নতুন ক্লাসে উঠতে সর্বনিম্ন দু’হাজার  থেকে সর্বোচ্চ সাড়ে ৬ হাজার পর্যন্ত নেয়া টাকা লোপাট হওয়ার অভিযোগ পাওয়া গেছে। বিদ্যালয়গুলোর মধ্যে নগরীর কালিবাড়ী রোডের জগদীশ স্বারস্বত মাধ্যমিক বিদ্যালয়ের লাখ লাখ টাকা আত্মসাতের বিষয়ে তদন্ত কমিটি শনিবার প্রধান শিক্ষককে জিজ্ঞাসাবাদ করে। শিক্ষার্থীদের কাছ থেকে আদায়কৃত টাকা লোপাটসহ নানা অনিয়মের বিষয়ে বিভাগীয় ও জেলা প্রশাসনের কাছে একাধিক আবেদন করে বিদ্যালয়ের সাধারণ শিক্ষক ও শিক্ষার্থীদের অভিভাবকবৃন্দ। এসব আবেদনের প্রেক্ষিতে একাধিক তদন্তের মুখোমুখি হচ্ছে জগদীশ স্বারস্বত বালিকা মাধ্যমিক বিদ্যালয়ের প্রধান শিক্ষক শাহ-আলম।এসব অভিযোগ ও সরেজমিন অনুসন্ধানকালে জানা যায়, ১২শ’ শিক্ষার্থী সমৃদ্ধ স্বারস্বত বিদ্যালয়ের ম্যানেজিং কমিটি নিয়ে বিরোধ চলাকালীন ২০১৭ সালের ২ অক্টোবর যোগদান করেন প্রধান শিক্ষক শাহ আলম। এরপর উন্নয়নের নামে যোগদানের সময় থেকে মাত্র ৭ মাসের ব্যবধানে তিনি ভুয়া ভাউচার দিয়ে বিদ্যালয়টির ব্যাংক হিসাব থেকে সভাপতির সঙ্গে যোগসাজশে ৬০ লাখ টাকা উঠিয়ে নেন। এ টাকা দিয়ে ২টি কক্ষ টাইলস, রং করা, ফলস সিলিং, দুটি কেসি গেইট, দশটি কাঠের চেয়ার ক্রয়সহ বিভিন্ন ধরনের ভাউচার দেখান তিনি। ম্যানেজিং কমিটির নিয়মানুযায়ী সকল আয় দিন শেষে ব্যাংক হিসেবে সংরক্ষিত থাকবে। এরপর ব্যয়ের ক্ষেত্রে ম্যানেজিং কমিটির সিদ্ধান্তের পর প্রধান শিক্ষক ও সভাপতির যৌথ স্বাক্ষরে টাকা উত্তোলন হবে। কিন্তু ম্যানেজিং কমিটির সিদ্ধান্ত ছাড়াই প্রধান শিক্ষক ও সভাপতি টাকা উত্তোলন করে তাদের সুবিধামতো ব্যয় ভাউচার তৈরি করেন বলে জানা গেছে। বিদ্যালয়ের টাকা আত্মসাত্ করতে তার নেয়া পদক্ষেপের মধ্যে শিক্ষার্থীদের জন্য পূর্বধার্যকৃত টিফিন খরচ এক লাফে তিনি ১৪০ টাকা বৃদ্ধি করে ২শ’ টাকা করেন। ২০১৮ সালে টিফিন বাবদ ২৮ লাখ ৮০ হাজার টাকা আদায় করে ব্যয় করেন ১ লাখ ২০ হাজার। ২০১৯ সালে অদ্যাবধি কোনো টিফিন দেয়া হয়নি। অথচ চলতি বছরে টিফিনের বিপরীতে ১২শ’ শিক্ষার্থীর কাছ থেকে তিন মাসে ৭ লাখ ২০ হাজার টাকা নেয়া হয়েছে।শিক্ষার্থীদের অভিভাবকরা জানান, বছরের ৬ থেকে ৭ মাস পাঠদান কার্যক্রম অনুষ্ঠিত হয়। বাকি মাসগুলো পরীক্ষা ও বিভিন্ন দিবস পালন উপলক্ষে পাঠদান বন্ধ থাকে। অথচ টিফিন খরচ নেয়া হয় ১২ মাস। গত বছরের শেষের দিকে এ বিদ্যালয়ের ম্যানেজিং কমিটি নিয়ে আইনি জটিলতা দেখা দেয়ায় পরবর্তীতে জেলা প্রশাসক এডহক কমিটির সভাপতি হন। সেই থেকে প্রধান শিক্ষক নিজ নামের একাউন্টে বিদ্যালয়ের টাকা জমা এবং তা থেকে ইচ্ছেমাফিক খরচ করছেন।এ বিষয়ে জেলা প্রশাসন, মাধ্যমিক দপ্তর থেকে ইতোমধ্যে তদন্ত টিম প্রধান শিক্ষককে জিজ্ঞাসাবাদ করেছে। প্রধান শিক্ষক শাহ আলম বলেন, তদন্ত টিম এসেছে আমি বিব্রত। এনিয়ে আপনাদের সঙ্গে পরে কথা বলবো।এ ব্যাপারে বিদ্যালয়ের এডহক কমিটির সভাপতি ও বরিশাল জেলা প্রশাসক মো. অজিয়র রহমান সাংবাদিকদের বলেন, এডিসি রাজস্ব ও একজন মহিলা বিষয়ক কর্মকর্তাসহ একটি তদন্ত টিম গঠিত হয়েছে। তদন্ত সাপেক্ষে সকল বিষয় স্পষ্ট হবে এবং প্রকৃত দোষী কে উদঘাটিত হবে।বরিশাল বোর্ডের চেয়ারম্যান প্রফেসর মো: ইউনুস বলেন, বিদ্যালয়টিতে কলেজ চালু থাকলেও তাতে শিক্ষার্থী খুবই নগণ্য। এছাড়া ম্যানেজিং কমিটি নিয়ে স্থানীয় পর্যায়ে বিরোধ রয়েছে। বর্তমানে জেলা প্রশাসক বিষয়গুলো দেখছেন তাই তিনিই সমাধান করবেন। 



23974,39791
শিক্ষক এমপিওভুক্তির আন্দোলন এক মাস স্থগিত
অন্যান্য
প্রকাশ : ২৫ মার্চ ২০১৯, ০০:০০
শিক্ষামন্ত্রীর আশ্বাসে এক মাসের জন্য আন্দোলন স্থগিত করেছেন ননএমপিও শিক্ষকরা। গতকাল রবিবার বিকালে জাতীয় প্রেসক্লাবের সামনে এ ঘোষণা দেন ননএমপিও শিক্ষক-কর্মচারী ফেডারেশনের সভাপতি অধ্যক্ষ গোলাম মাহামুদুন্নবী ডলার।শিক্ষক নেতারা জানান, আজ সোমবার সচিবালয়ে শিক্ষামন্ত্রী ও শিক্ষাসচিবের সাথে শিক্ষক প্রতিনিধি দলের বৈঠক অনুষ্ঠিত হবে। বৈঠকে প্রধানমন্ত্রীর সাথে সাক্ষাতের ব্যাপারে বিস্তারিত আলোচনা হবে।এমপিওভুক্তির দাবিতে গত বুধবার থেকে জাতীয় প্রেসক্লাবের সামনে অবস্থান কর্মসূচি পালন করেন শিক্ষকরা। আন্দোলনের পঞ্চম দিন গতকাল বিকালে শিক্ষামন্ত্রী ডা. দীপু মনি ও শিক্ষা সচিব সোহরাব হোসাইন প্রেসক্লাবের সামনে উপস্থিত হয়ে শিক্ষকদের আশ্বস্ত করেন।দীপু মনি বলেন, আমি আপনাদের কষ্টের বিষয়টা জানি। এমপিওভুক্তি ছাড়া আপনারা কীভাবে জীবন যাপন করেন, সে খবরও আমার কাছে রয়েছে। নতুন শিক্ষাপ্রতিষ্ঠান এমপিওভুক্তকরণ কার্যক্রম শুরু করা হয়েছে। এই কার্যক্রম বাস্তবায়নও শুরু হবে।মন্ত্রী বলেন, আমরা ইতোমধ্যে আবেদন গ্রহণ কার্যক্রম শেষ করেছি। যেহেতু শিক্ষাপ্রতিষ্ঠান এমপিও কার্যক্রম অর্থসংশ্লিষ্ট বিষয়, তাই এটি বাস্তবায়নে নানা প্রক্রিয়া প্রয়োজন রয়েছে। এ কারণে কিছুটা সময় নেওয়া হচ্ছে।তিনি আরও বলেন, শিক্ষাপ্রতিষ্ঠান এমপিওকরণ বিষয়ে আওয়ামী লীগের নির্বাচনী ইশতেহার রয়েছে। আমি ইতোমধ্যে প্রধানমন্ত্রী ও অর্থমন্ত্রীর সাথে কথা বলেছি। আগামী অর্থবছরে এমপিওভুক্তকরণে নতুন অর্থ বরাদ্দ দেওয়া হবে বলে জানানো হয়েছে। আপনারা বাড়ি ফিরে যান। খোলা আকাশের নিচে রোদের মধ্যে দাঁড়িয়ে আর কষ্ট করবেন না। আমরা সর্বোচ্চ চেষ্টা চালিয়ে যাব, যাতে আপনাদের কষ্ট দূর করা সম্ভব হয়।শিক্ষামন্ত্রীর বক্তব্যের পর নন-এমপিও শিক্ষা প্রতিষ্ঠান শিক্ষক-কর্মচারী ফেডারেশনের কেন্দ্রীয় নেতারা বৈঠকে বসেন এবং শিক্ষামন্ত্রীর প্রতি আস্থা রেখে কর্মসূচি প্রত্যাহার করার সিদ্ধান্ত নেন। শিক্ষক নেতৃবৃন্দ আগামী এক মাসের মধ্যে দাবি আদায় না হলে কঠোর আন্দোলনে নামার ঘোষণা দেন। 



23975,39792
ব্রেক্সিট ইস্যুতে দ্বিতীয় গণভোট হতে পারে
অন্যান্য
প্রকাশ : ২৫ মার্চ ২০১৯, ০০:০০
ইউরোপীয় ইউনিয়ন (ইইউ) থেকে ব্রিটেনের বেরিয়ে যাওয়া বা ব্রেক্সিট প্রশ্নে আবারো গণভোট হতে পারে। ব্রিটিনের এক মন্ত্রী বলেছেন, দ্বিতীয় গণভোটের বিষয়টি বিবেচনার দাবি রাখে। এই ইস্যুতে যখন প্রধানমন্ত্রী থেরেসা মে চাপের মুখে রয়েছেন তখনই তার মন্ত্রিসভার সদস্য এই মন্তব্য করলেন। এদিকে মেকে পদ থেকে সরাতে তার মন্ত্রিসভার সদস্যরা পরিকল্পনা করছেন বলে গণমাধ্যমের খবরে বলা হয়েছে। তবে মের কার্যালয় এ খবর নাকচ করেছে। খবর: বিবিসি ও সিএনএনের।দ্বিতীয় গণভোটের দাবিতে শনিবার সেন্ট্রাল লন্ডনে প্রায় ১০ লাখ লোক সমাবেশ করে। লেবার পার্টিসহ বিভিন্ন দলের নেতারা এতে অংশ নেন। দ্বিতীয় গণভোটের দাবি যখন তুঙ্গে তখনই মের মন্ত্রিসভার জ্যেষ্ঠ সদস্য চ্যান্সেলর ফিলিপ হ্যামন্ড বলেন, ব্রেক্সিট নিয়ে অচলাবস্থা নিরসনে দ্বিতীয় গণভোটের বিষয়টি আসছে দিনগুলো আইনপ্রণেতাদের জন্য একটি ‘অপশন’ হতে পারে। যদিও থেরেসা মে দ্বিতীয় গণভোটের দাবি নাকচ করে আসছে। বলা হচ্ছে, মের চুক্তির কমপক্ষে ছয়টি বিকল্প নিয়ে চলতি সপ্তাহে পার্লামেন্টে ভোটাভুটি হতে পারে। এসব বিকল্পের মধ্যে রয়েছে, আর্টিকেল ৫০ বাতিল এবং ব্রেক্সিট বাতিল, আরেকটি গণভোট, প্রধানমন্ত্রীর চুক্তির পাশাপাশি একটি শুল্কবিভাগ প্রতিষ্ঠা এবং একক বাজারে প্রবেশাধিকার, কানাডা স্টাইলে একটি মুক্ত বাণিজ্য চুক্তি এবং চুক্তি ছাড়াই ব্রেক্সিট বাস্তবায়ন।এদিকে থেরেসা মেকে সরাতে তার মন্ত্রিসভার সদস্যরা পরিকল্পনা করছেন বলে খবরে বলা হচ্ছে। তার দলের কয়েকজন প্রভাবশালী নেতা বলেছেন, ইইউর সঙ্গে পরবর্তী পর্যায়ে আলোচনার দায়িত্বে থেরেসা থাকবেন না, এমন নিশ্চয়তা পেলে অনিচ্ছা সত্ত্বেও তার চুক্তি অনুমোদন করতে পারেন তারা। বিবিসি জানিয়েছে, মের দল কনজারভেটিভ পার্টির সিনিয়র নেতাদের সঙ্গে কথা বলে এমন আভাস পাওয়া গেছে।অন্যদিকে দ্য সানডে টাইমস জানিয়েছে, থেরেসার ডি ফ্যাক্টো ডেপুটি ডেভিড লিদিংটনকে তার বিকল্প হিসেবে এগিয়ে রাখা হচ্ছে। তিনি ব্রেক্সিট বিরোধী হিসেবে ভোট দিয়েছেন। ডেইলি মেইল জানিয়েছে, ব্রেক্সিটপন্থি পরিবেশ সম্পাদক মাইকেল গোভকে ঐকমত্যের ভিত্তিতে বাছাই করা হয়েছে। 



23976,39793
মুলারের রিপোর্টের বিস্তারিত জানতে চান মার্কিন আইনপ্রণেতারা
অন্যান্য
প্রকাশ : ২৫ মার্চ ২০১৯, ০০:০০
যুক্তরাষ্ট্রে ২০১৬ সালের প্রেসিডেন্ট নির্বাচনে রাশিয়ার হস্তক্ষেপ এবং ট্রাম্পের যোগসাজস নিয়ে করা তদন্ত রিপোর্টের বিস্তারিত জানতে চান আইনপ্রণেতারা। তারা দ্রুত এই প্রতিবেদন প্রকাশের দাবি জানালেও শনিবার সেটি প্রকাশ করেননি মার্কিন অ্যাটর্নি জেনারেল। স্থানীয় সময় রবিবার প্রতিবেদনের সংক্ষিপ্ত অংশ প্রকাশ করা হতে পারে বলে একটি সূত্র জানিয়েছে। খবর রয়টার্সেরমার্কিন বিচার বিভাগের এক কর্মকর্তা জানিয়েছেন, শনিবার প্রতিবেদনটি পড়তে ৯ ঘন্টা সময় দিয়েছেন অ্যাটর্নি জেনারেল উইলিয়াম বার। দীর্ঘ ২২ মাসের তদন্ত শেষে শুক্রবার স্পেশাল কাউন্সেলের প্রধান রবার্ট মুলার অ্যাটর্নি জেনারেলের কাছে প্রতিবেদন হস্তান্তর করেন। অ্যাটর্নি জেনারেল বলেছিলেন, তিনি কংগ্রেসের কাছে রিপোর্টের সংক্ষিপ্ত অংশ সপ্তাহের শেষ দিকে উপস্থাপন করবেন। ট্রাম্প প্রশাসনের জন্য সুখবর হচ্ছে, প্রেসিডেন্ট ট্রাম্প কিংবা তার সহযোগীদের মধ্যে নতুন কারো বিরুদ্ধে অভিযোগ গঠন করা হয়নি। তবে প্রেসিডেন্ট ট্রাম্প তদন্ত কাজে বাধা দিয়েছিলেন কিনা এবং তা নিয়ে আরেকটি তদন্ত করা যায় কিনা সেই বিষয়ে রিপোর্টে কিছু থাকার বিষয়ে জানা যায়নি। অনেকের ধারণা, ২০১৭ সালে তত্কালীন এফবিআই প্রধান জেমস কোমিকে বরখাস্ত করে বিচার কাজে বাধা দিয়েছিলেন প্রেসিডেন্ট ট্রাম্প। 



23977,39794
আইনি প্রক্রিয়ার মধ্যেই বেগম জিয়াকে মুক্ত করা সম্ভব -----------আইনমন্ত্রী
অন্যান্য
প্রকাশ : ২৫ মার্চ ২০১৯, ০০:০০
আইন, বিচার ও সংসদ বিষয়ক মন্ত্রী আনিসুল হক বলেছেন, ‘আন্দোলন করে নয়, একমাত্র আইনি প্রক্রিয়ার মধ্য দিয়েই বিএনপি চেয়ারপারসন বেগম খালেদা জিয়াকে মুক্ত করা সম্ভব।’ তিনি বলেন, ‘বর্তমান সরকার দেশে আইনের শাসন প্রতিষ্ঠা করেছে, যা বিএনপি কখনই পারেনি। এখন দেশে প্রতিহিংসার রাজনীতিও হয় না।’ গতকাল রবিবার রাজশাহীর আদালত চত্ব্বরে অ্যাডভোকেট বার এসোসিয়েশনের বহুতল ভবন নির্মাণের ভিত্তিপ্রস্তর স্থাপন এবং আইনজীবীদের সঙ্গে মতবিনিময় শেষে সাংবাদিকদের এক প্রশ্নের জবাবে মন্ত্রী এসব কথা বলেন। সাংবাদিকদের আরেক প্রশ্নের জবাবে আইন মন্ত্রী বলেন, রাজশাহীতে হাইকোর্টের সার্কিট বেঞ্চের প্রয়োজনীয়তা থাকলে তা অবশ্যই স্থাপন করা হবে।এর আগে মতবিনিময় সভায় তিনি বলেন, ‘প্রধানমন্ত্রী শেখ হাসিনার কাছে আইনের শাসন অত্যন্ত গুরুত্বপূর্ণ একটি বিষয়। এজন্য আইনের শাসন প্রতিষ্ঠায় যারা জড়িত, তাদের কোনোভাবেই বঞ্চিত করতে চান না।’ তারও আগে আইনমন্ত্রী রাজশাহী আদালত চত্বরে অ্যাডভোকেট বার এসোসিয়েশনের বহুতল ভবনের ভিত্তিপ্রস্তর স্থাপন করেন। এ সময় আইনজীবীদের দাবির প্রেক্ষিতে মন্ত্রী রাজশাহী অ্যাডভোকেট বার এসোসিয়েশন ভবন নির্মাণের তিন কোটি টাকা এবং লাইব্রেরি প্রতিষ্ঠায় ১৫ লাখ টাকা অর্থ বরাদ্দের দেওয়ার প্রতিশ্রুতি দেন।



23978,39795
রংপুরে ইভিএমে ভোট অভিজ্ঞতা না থাকায় অস্বস্তিতে পড়ে ভোটাররা
অন্যান্য
প্রকাশ : ২৫ মার্চ ২০১৯, ০০:০০
রংপুরে চোখে পড়ার মতো কড়া নিরাপত্তার মধ্য দিয়ে গতকাল রবিবার সকাল থেকে শান্তিপূর্ণভাবে দুই উপজেলায় ভোটগ্রহণ সম্পন্ন হয়েছে। রংপুর সদর উপজেলায় ইভিএম মেশিনে ভোট নেওয়া হয়েছে। অভিজ্ঞতা না থাকায় ভোট দিতে এসে অনেক ভোটার হিমশিম খেয়েছেন। আগে থেকেই এই পদ্ধতিতে ভোট দেওয়ার উপর প্রশিক্ষণ দেওয়া হলে এই সমস্যা হতো না বলে অভিমত জানিয়েছেন ভোটাররা।রংপুর সদর উপজেলার ৫ ইউনিয়নের ৪৭ কেন্দ্রে ইভিএমে ভোট নেওয়া হয়। রংপুর সদর ও মিঠাপুকুর উপজেলায় চেয়ারম্যান পদে ৯, ভাইস চেয়ারম্যান পদে ৮ ও মহিলা ভাইস চেয়ারম্যান ৪ জন প্রতিদ্বন্দ্বিতা করছেন। মিঠাপুকুরে কার্যবিধি ১৪৪ ধারা কিছু এলাকায় জারি ছিল। আইন-শৃঙ্খলা পরিস্থিতি স্বাভাবিক রাখতে সকল প্রস্তুতি নিয়েছিল রংপুরের প্রশাসন। 



23979,39796
বঙ্গবন্ধুর ছোট বোন আমেনা বেগমের মৃত্যুবার্ষিকী উপলক্ষে মিলাদ মাহফিল
অন্যান্য
প্রকাশ : ২৫ মার্চ ২০১৯, ০০:০০
জাতির পিতা বঙ্গবন্ধু শেখ মুজিবুর রহমানের ছোট বোন, প্রধানমন্ত্রী শেখ হাসিনার ফুফু, সাবেক মন্ত্রী শহীদ আব্দুর রব সেরনিয়াবাতের সহ-ধর্মিণী ও মন্ত্রী পদমর্যাদায় পার্বত্য শান্তি চুক্তি বাস্তবায়ন পরীবিক্ষণ কমিটির আহ্বায়ক, বরিশাল জেলা আওয়ামী লীগ সভাপতি, আলহাজ্ব আবুল হাসানাত আবদুল্লাহ এমপি’র মাতা আমেনা বেগমের ১৪তম মৃত্যুবার্ষিকী ছিল গতকাল রবিবার। এ উপলক্ষে আজ সোমবার মরহুমার রুহের মাগফেরাত কামনায় উপজেলার সেরাল গ্রামের নিজ বাড়িতে দিনব্যাপী কোরআন খতম শেষে দুপুরে দোয়া ও মিলাদ অনুষ্ঠিত হবে।  



23980,39797
শোক সংবাদ
অন্যান্য
প্রকাশ : ২৫ মার্চ ২০১৯, ০০:০০
কুদরত-এ-খোদাবাংলাদেশ বেতারের সাবেক সহকারী আঞ্চলিক পরিচালক কুদরত-এ-খোদা (৭৫) গত শনিবার বারডেম ইব্রাহিম মেমোরিয়াল হাসপাতালে চিকিত্সাধীন অবস্থায় ইন্তেকাল করেন। তিনি স্ত্রী, দুই মেয়ে, দুই জামাতা ও তিন নাতি-নাতনিসহ অসংখ্য গুণগ্রাহী রেখে গেছেন। ঐদিন সন্ধ্যার পর তার নামাজে জানাজা শেষে মিরপুরের বুদ্ধিজীবী গোরস্তানে তাঁকে সমাহিত করা হয়। তিনি বেতার ও টেলিভিশনের তালিকাভুক্ত একজন গীতিকার।মমতাজ আরামিসেস মমতাজ আরা গত ২৩ মার্চ ঢাকায় বার্ধক্যজনিত কারণে ইন্তেকাল করেন (ইন্না লিল্লাহি ওয়া ইন্না ইলাইহি রাজিউন)। তার বয়স হয়েছিল ৭৬ বছর। তিনি দুই পুত্র ও চার কন্যা রেখে যান। তিনি কহিনুর কেমিক্যাল কোম্পানি-এর বস্ত্রখাতের উপ-মহাব্যবস্থাপক মো. আবুল হাশেম এর শাশুড়ি।ওয়াজ উদ্দিন ব্যাপারীনাটোরের বড়াইগ্রাম উপজেলা প্রেসক্লাবের যুগ্ম সম্পাদক আলোকিত বাংলাদেশ প্রতিনিধি মোহাম্মদ আলী গাজীর নানা মহানন্দগাছা গ্রামের বাসিন্দা সমাজসেবক ওয়াজ উদ্দিন ব্যাপারী (১২৩) রবিবার ভোর  পাঁচটায় বার্ধক্যজনিত কারণে ইন্তেকাল করেন (ইন্নালিল্লাহি... রাজিউন)।। তিনি স্ত্রী, ৫ মেয়ে, ৪ ছেলে ও নাতি-নাতনিসহ অসংখ্য গুণগ্রাহী রেখে যান। গতকাল বিকালে জানাজার নামাজ শেষে মহানন্দগাছা কেন্দ্রীয় কবরস্থানে তার লাশ দাফন করা হয়।আব্দুল মন্নানআমতলী প্রেসক্লাবের সাবেক সভাপতি ও দৈনিক যায়যায় দিনের আমতলী উপজেলা প্রতিনিধি মো. রেজাউল করিমের পিতা অবসরপ্রাপ্ত প্রধান তহশিলদার আব্দুল মন্নান (৮০) রবিবার ভোর সাড়ে ৬টার সময় ব্রেইন স্ট্রোকে আক্রান্ত হয়ে বরিশালের রাহাত আনোয়ার হাসপাতালে চিকিত্সাধীন অবস্থায় মারা যান। (ইন্নালিল্লাহি... রাজিউন)। তিনি স্ত্রী, পাঁচ ছেলে ও এক মেয়ে রেখে যান রবিবার আছর নামাজবাদ জানাজা নামাজ শেষে মরহুমের লাশ তার গ্রামের বাড়ি বাখেরগঞ্জের রংঙ্গশ্রী ইউনিয়নের নন্দপাড়া গ্রামের  পারিবারিক গোরস্থানে দাফন করা হয়।মানিক মিয়াব্রাহ্মণবাড়িয়ার আখাউড়া পৌরসভার ৫নং ওয়ার্ডের কাউন্সিলর মো. মানিক মিয়া (৬২) শনিবার রাত পৌনে ১০টায় ঢাকার একটি হাসপাতালে ইন্তেকাল করেন। তিনি দীর্ঘ দিন ধরে হার্টের সমস্যাসহ অন্যান্য রোগে ভুগছিলেন। তিনি স্ত্রী, ৪ পুত্র ও ৪ কন্যা, নাতি-নাতনিসহ বহু আত্মীয়-স্বজন রেখে যান। রাতে তার মৃত্যু সংবাদ ছড়িয়ে পড়লে এলাকায় শোকাবহ পরিবেশ সৃষ্টি হয়। মরহুম মানিক মিয়ার ছেলে স্বপন মিয়া জানান, মরহুমের প্রথম জানাজা নামাজ রবিবার বাদ আছর আখাউড়া থানা মসজিদ এবং বাদ মাগরিব ২য় জানাজা খড়মপুর মাজার শরীফ ময়দানে অনুষ্ঠিত হয়।  



23981,39798
পার্কগুলোর দুরবস্থা
অন্যান্য
প্রকাশ : ২৫ মার্চ ২০১৯, ০০:০০
মেগাসিটি ঢাকার ‘ফুসফুস’ পার্ক। কর্মব্যস্ত মানুষ যান্ত্রিক শহরের আকাশচুম্বি দালান-কোঠার ভিড়ে দু’দন্ড স্বস্তির নিশ্বাস নিতে আর কিছুটা সময় খোলা আকাশের নিচে কাটানোর জন্য ছুটে যান সবুজে ঘেরা রমনা পার্কে, সোহরাওয়ার্দী, চন্দ্রিমা কিংবা ওসমানী উদ্যানে অথবা পুরান ঢাকার বাহাদুর শাহ পার্ক কিংবা বোটানিক্যাল গার্ডেনে। কিন্তু এই উদ্যানগুলো নাগরিকদের কাছে এখন অস্বস্তির কারণ হয়ে উঠেছে! দখল আর অযত্ন-অবহেলায় রাজধানীর বেশিরভাগ পার্কেরই অবস্থা এখন বেহাল। যত্রতত্র ময়লার ভাগাড়, ছিনতাইকারী, হকার এবং টোকাইদের দৌরাত্ম্য, অসামাজিক কার্যকলাপ, প্রবেশপথে নানা প্রতিবন্ধকতা, অস্বাস্থ্যকর পরিবেশসহ অপরাধীদের অভয়ারণ্য হয়ে উঠেছে পার্কগুলো।নগরবাসীর চিত্তবিনোদন, শরীরচর্চা, সপরিবারে ঘুরে বেড়ানো কিংবা একটু অবসর কাটানোর সুযোগটুকুও যেন ক্রমশ সংকুচিত হয়ে পড়ছে। শিশু-কিশোররাও গৃহবন্দি জীবন-যাপনে অভ্যস্ত হয়ে উঠছে। কেবল রমনা পার্ক, সোহরাওয়ার্দী বা চন্দ্রিমাই নয়, ঢাকা উত্তর ও দক্ষিণ সিটি কর্পোরেশনের অধিকাংশ পার্কের পরিবেশই নষ্ট হয়ে গেছে। এই উদ্যানগুলোতে আয়েশে ঘুরে বেড়ানোর উপায় নেই। ভবঘুরে, মাদকসেবী, মাস্তান, ছিনতাইকারী, যৌনকর্মী ও পুলিশের যুগপত্ অত্যাচারে হয়রানির শিকার হচ্ছেন মানুষজন। অন্যদিকে অবৈধ দখলদারি এবং অব্যবস্থাপনার কারণে পার্কগুলোতে গাছ-গাছালির সংখ্যাও কমে যাচ্ছে। পরিসংখ্যান মতে, রাজধানীতে গাছপালার পরিমাণ মাত্র ৭ শতাংশের কাছাকাছি, যার অধিকাংশই রয়েছে নগরীর এই পার্ক ও উদ্যানগুলোতে। নগর পরিকল্পনাবিদদের মতে, একটি ছিমছাম ও সুন্দর নগরীর জন্য নগরের মোট আয়তনের ১০ শতাংশ খোলা মাঠ ও পার্ক থাকা প্রয়োজন। অথচ আছে মাত্র ৪ শতাংশ।সরেজমিনে দেখা গেছে, স্কুল, কলেজ ও বিশ্ববিদ্যালয় পড়ুয়া ছেলে-মেয়েরা সকাল থেকে শুরু করে সন্ধ্যা অবধি পার্কের মধ্যে নানা অশোভন কাজে লিপ্ত থাকে। এক শ্রেণির প্রেমিকজুটির নির্লজ্জ উচ্ছৃংখলতায় ভদ্র মানুষ পার্কে টিকতে পারেন না। রাতের সোহরাওয়ার্দী উদ্যান হয়ে ওঠে মাদক ব্যবসায়ী-মাদকসেবী ও ভ্রাম্যমাণ যৌনকর্মীদের স্বর্গরাজ্য। উদ্যানের ভেতরে গাঁজা, ফেনসিডিল, ইয়াবা, হেরোইনসহ বিভিন্ন মাদকদ্রব্য বিক্রি হয়। মাদকদ্রব্যের বেশির ভাগ গ্রাহক ছাত্র-ছাত্রী। এই উদ্যানে পুলিশকে ডিউটি দিতে দেখা যায়, তবে তাদেরকে উেকাচ দিয়ে তাদের নাকের ডগায় চলে মাদক বিক্রি ও অসামাজিক কর্মকান্ড। রমনা পার্ক, চন্দ্রিমা উদ্যান ও বোটানিক্যাল গার্ডেন রাতে বন্ধ থাকায় সেখানে রাতে অসামাজিক কর্মকান্ড হয় না। তবে দেখা গেছে, দিনের আলোতে রমনা, চন্দ্রিমা উদ্যানে স্কুলপড়ুয়া ছেলে-মেয়েরা স্কুল ফাঁকি দিয়ে ইউনিফর্ম পরে ঘণ্টার পর ঘণ্টা আড্ডা দিচ্ছে। বোটানিক্যাল গার্ডেনে দিনের বেলায় প্রকাশ্যে সন্ত্রাসী, মাদকসেবী ও মাদক ব্যবসায়ীরা ঘুরে বেড়ায়। সাধারণ দর্শনার্থীরা তাদের প্রতিনিয়ত হয়রানির শিকার হচ্ছেন। আবার একশ্রেণির লোক পার্কের ফুল পেড়ে বিক্রি করছে। নষ্ট করছে গাছ।‘ওয়ার্ক ফর এ বেটার বাংলাদেশ ট্রাস্ট’ এর উদ্যোগে জাতীয় প্রেসক্লাবে সম্প্রতি ‘ঢাকার পার্ক ও খেলার মাঠ’ শীর্ষক এক আলোচনা অনুষ্ঠানে বক্তারা বলেছেন, রাজধানীর পার্কগুলোতে ভদ্রলোকদের ঢোকার অবস্থা নেই। ঢাকা শহরের ৭০ ভাগ ওয়ার্ডে কোনো পার্ক বা খেলার মাঠ নেই। আর যেসব পার্ক রয়েছে সেগুলোর অবস্থা এমন পর্যায়ে চলে গেছে যেখানে কোনো ভদ্রমহিলা বা পুরুষ ঢোকার মতো অবস্থা থাকে না। অপরিকল্পিত নগরায়ন এবং অবৈধ দখলের কারণে রাজধানী থেকে ছোট-বড় অনেক পার্ক হারিয়ে গেছে। নগরবাসী যে একটু হাঁটাহাঁটি করে স্বস্তির নিঃশ্বাস ফেলবে সে সুযোগ ক্রমেই সংকুচিত হয়ে যাচ্ছে। স্বাস্থ্যসম্মত জীবনযাপনের জন্য মাথাপিছু যে পরিমাণ খোলা জায়গা থাকা উচিত, ঢাকা শহরে তা নেই। এই খোলা জায়গা সবার জন্য নিশ্চিত করতে প্রয়োজনীয় ব্যবস্থা নেয়া জরুরি।বিশ্বস্বাস্থ্য সংস্থার মতে, প্রতিটি মানুষের জন্য অন্তত ৯ বর্গমিটার সবুজ প্রাকৃতিক পরিবেশ প্রয়োজন। এ চিন্তা থেকেই একসময় নগর পরিকল্পনায় পার্কের ব্যবস্থা রাখা হয়েছিল। কিন্তু অবৈধ দখলদারদের কারণে নগরীর ফুসফুস বলে পরিচিত পার্কগুলো এখন হারিয়ে যেতে বসেছে। সিটি করপোরেশন সূত্রে জানা গেছে, কাগজ-কলমে ঢাকার উত্তর ও দক্ষিণ দুই সিটি কর্পোরেশনে ৪৯টি পার্কের মধ্যে এখন ৩৩টির অস্তিত্ব খুঁজে পাওয়াই কঠিন হয়ে পড়েছে। দুই সিটি কর্পোরেশনের দেওয়া তথ্য মতে, ৪৯টি পার্কের মধ্যে উত্তর সিটির ২৩টি এবং দক্ষিণ সিটির ২৬টি পার্ক রয়েছে। এসব পার্কের অধিকাংশই এখন বিলীনের পথে। এসব ছোটখাট পার্ক দখল করে অসাধু চক্র গড়ে তুলছে মাদকস্পট, গাড়ির গ্যারেজ, চায়ের দোকান ও বিভিন্ন সংগঠনের ক্লাব। আর এসবই করা হচ্ছে স্থানীয় প্রভাবশালীদের ছত্রছায়ায়।সরেজমিন দেখা গেছে, ঢাকার দুই সিটি কর্পোরেশনের পার্কগুলোর বাইরে ও ভেতরে বসানো হয়েছে ময়লা-আবর্জনার স্থায়ী ডাস্টবিন, উন্মুক্ত টয়লেট। আর ভবঘুরে, নেশাখোর ও বাউন্ডুলেদের আড্ডা তো রয়েছেই। একাধিক দর্শনার্থী ও প্রাতঃভ্রমণকারীর সঙ্গে কথা বলে জানা গেছে, রমনা ও চন্দ্রিমা উদ্যানে কিছুটা নিরাপত্তা থাকলেও অন্য পার্কগুলোতে নিরাপত্তার কোন বালাই নেই। ওয়ার্ক ফর বেটার বাংলাদেশ ট্রাস্ট ঢাকার উন্নয়ন পরিকল্পনা নিয়ে কিছু সুপারিশ করেছে। সেখানে বলা হয়েছে, প্রতিটি নাগরিকের জন্য মাথাপিছু ০.০৫২ বর্গমিটার পার্ক ও ০.৫ বর্গমিটার খোলা সবুজ জায়গা থাকতে হবে। তবে বিশ্ব স্বাস্থ্য সংস্থা ও লিডারশিপ ইন এনার্জি এনভারমেন্টাল ফর নেইবারহুড ডিজাইনের সুপারিশে এই পরিমাণ যথাক্রমে ৯ ও ২০ বর্গমিটার।দেখা গেছে, কাগজপত্রে থাকলেও বাস্তবে নেই রায়েরবাজার শিশু পার্কটি। পশু হাসপাতালের সামনের পার্কটির হদিস জানা নেই এলাকাবাসীর। লালবাগের রসুলবাগের পার্কটি পরিণত হয়েছে ভাগাড়ে। নয়াবাজারে নবাব সিরাজউদ্দৌলা পার্কের চারপাশ বেদখল হয়ে গেছে। মোহাম্মদপুরের শহীদ শাকিল পার্ক, শিয়া মসজিদ পার্ক, ইকবাল রোড পার্ক, ফার্মগেট ত্রিকোণ পার্ক, শেরশাহ সুরি লেনপার্ক, তাজমহল রোড পার্ক, লালমাটিয়া ডি-ব্লক পার্ক, হুমায়ূন রোড পার্ক দখলদারদের কবলে চলে গেছে। আজিমপুর শিশুপার্কে বসেছে কাঁচামালের দোকান। কাগজে-কলমে মুক্তাঙ্গন পার্ক থাকলেও সেখানে চলছে রেন্ট-এ-কারের ব্যবসা। মতিঝিলে পার্কের এখন অস্তিত্ব খুঁজে পাওয়া কঠিন। বাবুবাজার সংলগ্ন বংশাল থানার সামনে ইংলিশ রোডের মালিটোলা পার্কটি ঢাকা জেলা ট্রাক শ্রমিক ইউনিয়নের দখল করে অবৈধ ট্রাকস্টান্ড বানিয়েছে। পার্কের যতটুকু জায়গা রয়েছে তার অবস্থাও খুব ভাল নয়। আলোচিত সোহরাওয়ার্দী উদ্যানের শিশু পার্কটিও বন্ধ ঘোষণা করা হয়েছে সমপ্রতি।এদিকে দখল হয়ে যাওয়া এসব পার্কে গড়ে উঠেছে বহুতল ভবন, বিভিন্ন দোকান, ক্লিনিক, আড়ত, রেন্ট-এ-কার স্ট্যান্ড, গাড়ির গ্যারেজ, মালপত্র রাখার গুদাম, পাবলিক টয়লেট ইত্যাদি। ঐতিহ্যবাহী গুলিস্থানের পার্কটিও হারিয়ে যাচ্ছে।নগরবিদদের মতে রাজধানীতে যে হারে জনসংখ্যা বাড়ছে তাতে জনস্বার্থে পার্ক, খেলার মাঠ ও উন্মুক্ত জায়গা বাড়ানোর প্রয়োজন। দখল হয়ে যাওয়া পার্ক-উদ্যানগুলো উদ্ধার করা এবং সমপ্রসারণ জরুরি। এ ব্যাপারে ঢাকা দক্ষিণ সিটি কর্পোরেশনের (ডিএসসিসি) মেয়র মোহাম্মদ সাঈদ খোকন বলেন, রাজধানীবাসীকে শিগগিরই পরিকল্পিত ও পরিবেশসম্মত নগরী উপহার দেওয়া হবে। সে লক্ষ্যে কাজ চলছে। পুরান ঢাকার প্রতিটি পার্ক ও খেলার মাঠ সংস্কারের উদ্যোগ নেয়া হয়েছে। পুরনো তালিকা মোতাবেক অবশিষ্ট খেলার মাঠ ও পার্কগুলো উদ্ধার করে আধুনিকায়নের পরিকল্পনা চলছে।  



23982,39799
লাখো শহীদ স্মরণে লাখো প্রদীপ জ্বালো
সারাদেশ
প্রকাশ : ২৪ মার্চ ২০১৯, ২২:৪২
২৫ মার্চের কালোরাতে প্রথম সশস্ত্র প্রতিরোধে বাংলাদেশ পুলিশ বাহিনীর গৌরবাজ্জ্বল অবদান এবং মহান মুক্তিযুদ্ধে শহীদদের আত্মত্যাগের প্রতি বিনম্র শ্রদ্ধা জানাতে সোমবার সন্ধ্যা ৭টা ১ মিনিটে ‘লাখো শহীদ স্মরণে লাখো প্রদীপ জ্বালো’।বগুড়া জেলা পুলিশ, জেলা ও উপজেলা মুক্তিযোদ্ধা কমান্ড, সম্মিলিত সাংস্কৃতিক জোট, বিভিন্ন পেশাজীবী ও শ্রমিক সংগঠন লাখো প্রদীপ জ্বালো অনুষ্ঠানের আয়োজন করেছে। শহরের আলতাফুন্নেসা খেলার মাঠ ছাড়াও বগুড়া জিলা স্কুল মাঠ, সদর উপজেলা চত্বর, টিএমএসএস উপজেলা চত্বর শাজাহানপুর ও শেরপুর, ধুনট এনইউ পাইলট উচ্চ বিদ্যালয় মাঠ, গাবতলী পাইলট উচ্চ বিদ্যালয় মাঠ, সারিয়াকান্দি পাবলিক মাঠ, শিবগঞ্জ মুক্তিযোদ্ধা স্তম্ভ, সোনাতলা শেখ রাসেল ষ্টেডিয়াম, দুপচাঁচিয়া সরকারি পাইলট উচ্চ বিদ্যালয় মাঠ, আদমদিঘী আইপিজে স্কুল মাঠ, নন্দীগ্রাম মনসুর হোসেন ডিগ্রি কলেজ মাঠ, কাহালু মডেল স্কুল মাঠে ‘লাখো প্রদীপ জ্বালো’ অনুষ্ঠিত হবে।সন্ধ্যা ৬টায় অনুষ্ঠানস্থলে সবাইকে উপস্থিত থাকার জন্য বগুড়া সম্মিলিত নাগরিক জোটের পক্ষ থেকে আহ্বান জানানো হয়েছে।ইত্তেফাক/আরকেজি



23983,39800
আজ ভয়াল কালরাত
অন্যান্য
প্রকাশ : ২৫ মার্চ ২০১৯, ০০:০০
দ্বিতীয় বিশ্বযুদ্ধের পর এমন নৃশংস হত্যাকাণ্ড দেখেনি বিশ্ব। আবার এই নৃশংস হত্যাকাণ্ডের পর বাঙালির দৃঢ় প্রতিরোধও অবাক বিস্ময়ে দেখেছে বিশ্ববাসী। আজ ২৫ মার্চ নৃশংস হত্যাযজ্ঞের ভয়াল কালরাত। পাকিস্তানি সেনাবাহিনী ‘অপারেশন সার্চলাইট’ নামে ইতিহাসের ভয়াবহ এ হত্যাকাণ্ড পরিচালনা করে। পূর্বপরিকল্পিত সিদ্ধান্ত অনুযায়ী পাকিস্তানি সামরিক বাহিনী পূর্ণ সামরিক অস্ত্র নিয়ে রাত ১০টার পর দেশজুড়ে শুরু করে এই জঘন্যতম হত্যাযজ্ঞ। শান্তিপূর্ণ সমাধানের পথ এড়িয়ে প্রেসিডেন্ট ইয়াহিয়া বাঙালি হত্যার নৃশংস নীলনকশা বাস্তবায়নের পথে পা বাড়ান।আজ ভয়াল কালরাত, জাতীয় গণহত্যা দিবস। দিনটির স্মরণে জাতীয় পর্যায়ে বিভিন্ন কর্মসূচি গ্রহণ করা হয়েছে। এ উপলক্ষে আজ রাত ৯টা থেকে ৯ টা ১ মিনিট পর্যন্ত ১ মিনিটের জন্য জরুরি স্থাপনা ও চলমান যানবাহন ব্যতীত সারাদেশে প্রতীকী ব্ল্যাকআউট কর্মসূচি বাস্তবায়ন করা হবে। সেই নৃশংস হত্যাকাণ্ডের দিনটিকে গভীর শোক ও শ্রদ্ধার সঙ্গে স্মরণ করছে জাতি। দিন স্মরণে রাষ্ট্রপতি আবদুল হামিদ ও প্রধানমন্ত্রী গভীর শোক প্রকাশ করে বাণী দিয়েছেন।অতর্কিত সেই হামলায় প্রতিরোধ করেছিল পুলিশ লাইনের পুলিশ বাহিনী। কিন্তু সেই প্রতিরোধ টিকেনি। মধ্যযুগীয় কায়দায় পাকিস্তানি বাহিনী রাজারবাগ পুলিশ লাইন, পিলখানা, ইপিআর সদর দপ্তর, ঢাকা বিশ্ববিদ্যালয়সহ গোটা ঢাকা শহরে চালায় হত্যাযজ্ঞ এবং অগ্নিসংযোগ। এই রাতেই গ্রেফতার করা হয় বঙ্গবন্ধু শেখ মুজিবুর রহমানকে। তিনি দেশকে শত্রুমুক্ত করার জন্য ঝাঁপিয়ে পড়তে দেশের মানুষের প্রতি আহ্বান জানান।প্রেসিডেন্ট জেনারেল ইয়াহিয়া খান সন্ধ্যা পৌনে ছয়টায় প্রেসিডেন্ট ভবন থেকে সরাসরি এয়ারপোর্ট চলে যান। রাত পৌনে আটটায় তিনি গোপনে বিমানে ঢাকা ত্যাগ করেন নিরপরাধ বাঙারিদের ওপর কাপুরুষোচিত সশস্ত্র হামলা চালাবার নির্দেশ দিয়ে।        পাকহানাদার বাহিনী জেনারেল ইয়াহিয়া খানের নির্দেশে জল্লাদের মত বাংলাদেশের নিরস্ত্র নিরপরাধ জনগণের ওপর মেশিনগান, মর্টার আর ট্যাঙ্ক নিয়ে ঝাঁপিয়ে পড়ে এবং শহরে এক লাখেরও বেশি মানুষকে হত্যা করে। রাত একটা বাজার সাথে সাথে পরিকল্পনা অনুযায়ী ২২তম বেলুচ রেজিমেন্টের সৈন্যরা পিলখানা ইপিআর হেড কোয়ার্টারে আক্রমণ চালায়। কেন্দ্রীয় কোয়ার্টার গার্ডে ১৮ জন বাঙালি গার্ড থাকলেও তারা পাল্টা আক্রমণের সুযোগ পায়নি। পিলখানা আক্রমণের সাথে সাথে রাজারবাগ, ঢাকা বিশ্ববিদ্যালয়, শাঁখারি বাজারসহ সমগ্র ঢাকাতেই শুরু হয় ভয়াবহ আক্রমণ। বিভিন্ন এলাকায় নির্বিচার হত্যা, লুণ্ঠন, ধর্ষণ এবং অগ্নিসংযোগ করে চলে বর্বর পাকিস্তানি সামরিক বাহিনী।মধ্যরাতে ঢাকা বিশ্ববিদ্যালয়ে ঢুকে মার্কিন ট্যাংক, সঙ্গে সেনাবোঝাই লরি। ইকবাল হল (বর্তমানে জহুরুল হক হল), জগন্নাথ হলে মধ্যযুগীয় কায়দায় চলে পাকিস্তানি হানাদারদের বর্বরতা। শহীদ হন কয়েকশ ছাত্র-ছাত্রী। ড. গোবিন্দচন্দ্র দেব, ড. জ্যোতির্ময় গুহঠাকুরতা, অধ্যাপক সন্তোষ ভট্টাচার্য, ড. মনিরুজ্জামানসহ বিভিন্ন বিভাগের নয়জন শিক্ষককে হত্যা করা হয়। হানাদারেরা চলার পথে রাস্তার দুই পাশে গুলি ছুঁড়ে মেরে ফেলে অসংখ্য নিরীহ, গরিব মানুষকে। মেডিকেল কলেজ ও ছাত্রাবাসে গোলার পর গোলা ছুঁড়ে হত্যা করা হয় অজস্র মানুষ। রাজারবাগে পুলিশের বাঙালি সদস্যরা প্রতিরোধ গড়ে তোলেন তাদের সামান্য অস্ত্রশস্ত্র দিয়েই। ট্যাংক আর ভারী মেশিনগানের মুখে এ প্রতিরোধ বেশিক্ষণ টেকেনি। গ্যাসোলিন ছিটিয়ে জ্বালিয়ে দেওয়া হয় পুরো সদর দপ্তর।২৬ মার্চের প্রথম প্রহরে মুক্তিসংগ্রামের মহানায়ক বঙ্গবন্ধু শেখ মুজিবুর রহমান বাংলাদেশের স্বাধীনতা ঘোষণা করেন। গোপন ওয়ারলেস বার্তায় তিনি বলেন, ‘পাকিস্তানি সেনাবাহিনী আমাদের ওপর আক্রমণ চালিয়েছে। ছাত্র-জনতা-পুলিশ-ইপিআর শত্রুর বিরুদ্ধে সশস্ত্র প্রতিরোধ গড়ে তুলেছে। সশস্ত্র মুক্তিসংগ্রাম শুরু হয়েছে। আমি ঘোষণা করছি আজ থেকে গণপ্রজাতন্ত্রী বাংলাদেশ একটি স্বাধীন রাষ্ট্র। সর্বস্তরের নাগরিকদের আমি আহ্বান জানাচ্ছি, আপনারা যে যেখানে যে অবস্থাতেই থাকুন, যার যা আছে তাই নিয়ে দখলদার বাহিনীর বিরুদ্ধে শেষ নিঃশ্বাস ত্যাগ না করা পর্যন্ত প্রতিরোধ গড়ে তুলুন।পিলখানায় ইপিআর ব্যারাক ও অন্যান্য স্থান থেকে বঙ্গবন্ধুর স্বাধীনতা ঘোষণার লিখিত বাণী ওয়ারলেসের মাধ্যমে সারা দেশে মেসেজ আকারে পাঠানো হয়। এই বার্তা চট্টগ্রাম ইপিআর সদর দফতরে পৌঁছায়। চট্টগ্রাম উপকূলে নোঙর করা একটি বিদেশি জাহাজও এই বার্তা গ্রহণ করে। চট্টগ্রামে অবস্থানকারী আওয়ামী লীগের শ্রম সম্পাদক জহুর আহমেদ চৌধুরী বঙ্গবন্ধুর স্বাধীনতা ঘোষণার বাণী সাইক্লোস্টাইল করে রাতেই শহরবাসীর মধ্যে বিলির ব্যবস্থা করেন।বঙ্গবন্ধুকে রাত দেড়টায় তার বাসভবন থেকে বন্দি করে শেরেবাংলা নগরের সামরিক বাহিনীর সদর দফতরে নিয়ে যাওয়া হয়। সেখান থেকে বঙ্গবন্ধুকে সেনানিবাসে স্থানান্তর করা হয়। সকাল পর্যন্ত আদমজী কলেজের একটি কক্ষে বঙ্গবন্ধুকে আটক রাখা হয়।রাষ্ট্রপতি, প্রধানমন্ত্রীর বাণীদিবসটি উপলক্ষে রাষ্ট্রপতি ও প্রধানমন্ত্রী বাণী দিয়েছেন।রাষ্ট্রপতি আবদুল হামিদ এক বাণীতে মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে বঙ্গবন্ধুর আদর্শ ও চেতনাকে দৃঢ়ভাবে ধারণ করে একটি অসাম্প্রদায়িক ও গণতান্ত্রিক বাংলাদেশ প্রতিষ্ঠার অভিযাত্রায় অংশ নিতে তিনি দল-মত-বর্ণ নির্বিশেষে সকলের প্রতি আহ্বান জানান।প্রধানমন্ত্রী শেখ হাসিনা বলেন, আমি শ্রদ্ধা জানাচ্ছি সর্বকালের সর্বশ্রেষ্ঠ বাঙালি, জাতির পিতা বঙ্গবন্ধু শেখ মুজিবুর রহমানকে। স্মরণ করছি জাতীয় চার নেতাকে। শ্রদ্ধা জানাচ্ছি মুক্তিযুদ্ধের শহীদ এবং নির্যাতিত মা-বোনকে। যুদ্ধাহত মুক্তিযোদ্ধা এবং শহীদ পরিবারের সদস্যদের প্রতি সমবেদনা জানাচ্ছি। আমি সকল শহীদের আত্মার মাগফিরাত ও শান্তি কামনা করছি।জাতীয় পার্টি-জেপির বিবৃতিজাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু এমপি এবং দলের সাধারণ সম্পাদক ও সাবেক শিক্ষামন্ত্রী শেখ শহীদুল ইসলাম গণহত্যা দিবস উপলক্ষে এক যৌথ বিবৃতিতে বলেন, ১৯৭১ সালের ২৫ মার্চ কালো রাত্রিতে পাকিস্তানি বর্বর সেনাবাহিনী নৃশংস হামলায় যারা শাহাদতবরণ করেছিলেন, বিনম্র শ্রদ্ধার সঙ্গে তাদের স্মরণ করছি।কর্মসূচিরাজধানীতে বিভিন্ন রাজনৈতিক, সামাজিক ও সাংস্কৃৃতিক সংগঠন ‘কালরাত্রি’ স্মরণে নানা কর্মসূচি হাতে নিয়েছে। বিকাল চারটায় রাজধানীর সোহরাওয়ার্দী উদ্যানে ‘শিখা অনির্বাণে’ সমাবেশ ও গণহত্যায় নিহতদের প্রতি শ্রদ্ধা নিবেদন করবে ১৪ দল। এ সমাবেশে ১৪ দলের নেতাকর্মীদের উপস্থিত থাকার জন্য আহ্বান জানিয়েছেন আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি।জেপি’র কর্মসূচিগণহত্যা দিবস পালনে জাতীয় পার্টি (জেপি) বিস্তারিত কর্মসূচি গ্রহণ করেছে। কর্মসূচির মধ্যে রয়েছে সকল বধ্যভূমিতে জাতীয় পার্টি-জেপি’র পক্ষ থেকে শ্রদ্ধা নিবেদন করা হবে এবং বিকাল চারটায় ঢাকার সোহরাওয়ার্দী উদ্যানে ‘শিখা অনির্বাণে’ সমাবেশ ও গণহত্যায় নিহতদের প্রতি শ্রদ্ধা নিবেদন করা হবে।



23984,39801
আন্তর্জাতিক ফোরামে গণহত্যার বিষয়টি তুলে ধরবে জাতিসংঘ
অন্যান্য
প্রকাশ : ২৫ মার্চ ২০১৯, ০০:০০
বাংলাদেশে ১৯৭১ সালের মুক্তিযুদ্ধকালে পাকিস্তানের চালানো গণহত্যার বিষয়টি আন্তর্জাতিক ফোরামে তুলে ধরবে জাতিসংঘ। জাতিসংঘের আন্ডার সেক্রেটারি জেনারেল এবং প্রিভেনশন অব জেনোসাইড বিষয়ক বিশেষ উপদেষ্টা অ্যাডামা ডিয়েঙ্গ গতকাল রবিবার সকালে প্রধানমন্ত্রী শেখ হাসিনার সঙ্গে তাঁর কার্যালয়ে সৌজন্য সাক্ষাত্কালে একথা বলেন। অ্যাডামা ডিয়েঙ্গ বলেন, ‘যদিও কিছু কিছু দেশ এর বিরোধিতা করবে, তবু আমরা মুক্তিযুদ্ধকালে বাংলাদেশে চালানো পাকিস্তানের গণহত্যার বিষয়টি আন্তর্জাতিক ফোরামে উত্থাপন করব।’ বৈঠক শেষে প্রধানমন্ত্রীর প্রেস সচিব ইহসানুল করিম সাংবাদিকদের ব্রিফ করেন।এ সময় প্রধানমন্ত্রী শেখ হাসিনা বলেন, ১৯৭১ সালের ২৫ মার্চ এ দেশে গণহত্যা হয়েছিল। দেশের সাধারণ মানুষকে নির্বিচারে গুলি করে হত্যা করা হয়। পাকিস্তানের হানাদার বাহিনী ও এদেশে তাদের দোসররা এই গণহত্যা করেছে। পাকিস্তানি দখলদার বাহিনী ১৯৭১ সালের ২৫ মার্চ এদেশে যে গণহত্যা শুরু করে তা স্মরণ করে শেখ হাসিনা আরো বলেন, ‘পাকিস্তানি দখলদার বাহিনী এবং তাদের এদেশীয় দোসররা প্রায় ৩০ লাখ মানুষকে হত্যা এবং দুই লাখ মা-বোনের ইজ্জত নষ্ট করে।’ এ প্রসঙ্গে শেখ হাসিনা বলেন, জাতির পিতা বঙ্গবন্ধু শেখ মুজিবুর রহমান মুক্তিযুদ্ধে সম্ভ্রমহারা এসব মা-বোনকে পুনর্বাসিত করেন।প্রধানমন্ত্রী এবং জাতিসংঘের আন্ডার সেক্রেটারি জেনারেল রোহিঙ্গা ইস্যু নিয়েও আলোচনা করেন। অ্যাডামা ডিয়েঙ্গ এ সময় রোহিঙ্গাদের ওপর চালানো মিয়ানমারের বর্বরতাকে গণহত্যা হিসেবে আখ্যায়িত করে এ বিষয়ে বাংলাদেশের প্রতি জাতিসংঘের দৃঢ় সহযোগিতার কথা পুনরুল্লেখ করেন। অ্যাডামা ডিয়েঙ্গ এ সময় বিশ্বের শীর্ষস্থানীয় তিনজন নারী নেতৃত্বের নাম উল্লেখ করেন। এরা হচ্ছেন : প্রধানমন্ত্রী শেখ হাসিনা, জার্মানির চ্যান্সেলর অ্যাঞ্জেলা মারকেল এবং নিউজিল্যান্ডের প্রধানমন্ত্রী জেসিন্ডা আর্ডেন।সেইভ এন্ড সার্ভ ফাউন্ডেশনের প্রধান উপদেষ্টা সৈয়দ নজিবুল বশর মাইজভান্ডারী এমপি, প্রধানমন্ত্রীর মুখ্য সচিব মো. নজিবুর রহমান এবং সামরিক সচিব মেজর জেনারেল মিয়া মোহাম্মদ জয়নুল আবেদীন এ সময় উপস্থিত ছিলেন।সমরাস্ত্র প্রদর্শনীর উদ্বোধন করলেন প্রধানমন্ত্রীপ্রধানমন্ত্রী শেখ হাসিনা মহান স্বাধীনতা ও জাতীয় দিবস ২০১৯ উদযাপন উপলক্ষে সম্মিলিত সামরিক বাহিনীর সমরাস্ত্র প্রদর্শনীর উদ্বোধন করেছেন। গতকাল রবিবার রাজধানীর তেজগাঁও পুরাতন বিমান বন্দরস্থ জাতীয় প্যারেড স্কোয়ারে প্রধানমন্ত্রী সপ্তাহব্যাপী সেনা, নৌ ও বিমান সমরাস্ত্র প্রদর্শনীর উদ্বোধন করেন।প্রধানমন্ত্রী প্রদর্শনীস্থলে এসে পৌঁছলে সেনা প্রধান জেনারেল আজিজ আহমেদ, নৌ বাহিনী প্রধান এডমিরাল আবু মোজাফফর মহিউদ্দিন মোহাম্মদ আওরঙ্গজেব চৌধুরী, বিমান বাহিনী প্রধান এয়ার চীফ মার্শাল মাসিহুজ্জামান সেরনিয়াবাত এবং সশস্ত্র বাহিনী বিভাগের প্রিন্সিপাল স্টাফ অফিসার লেফটেন্যান্ট জেনারেল মো. মাহফুজুর রহমান তাঁকে অভ্যর্থনা জানান। প্রধানমন্ত্রী সেনা, নৌ ও বিমান বাহিনীর বিভিন্ন স্টল ও প্যাভেলিয়নসমূহ ঘুরে দেখেন এবং সমরাস্ত্রসমূহ পরিদর্শন করেন।প্রধানমন্ত্রী এসময় মনোজ্ঞ সাংস্কৃতিক অনুষ্ঠানও উপভোগ করেন। মন্ত্রিপরিষদের সদস্যবৃন্দ, প্রধানমন্ত্রীর উপদেষ্টাগণ, রাজধানীর সংসদ সদস্যবৃন্দ, সংশ্লিষ্ট সচিবগণ, বাংলাদেশে নিযুক্ত বিভিন্ন দেশের কূটনৈতিক মিশনের প্রধানগণ এবং পদস্থ সামরিক ও বেসামরিক কর্মকর্তাবৃন্দ অনুষ্ঠানে উপস্থিত ছিলেন।মহান স্বাধীনতা ও জাতীয় দিবস উদযাপন উপলক্ষে তেজগাঁওস্থ পুরাতন বিমানবন্দর এলাকায় উদ্বোধন হওয়া এই সমরাস্ত্র প্রদর্শনী আগামী ২৬ থেকে ৩১ মার্চ পর্যন্ত প্রতিদিন সকাল সাড়ে ৯টা থেকে বিকাল সাড়ে ৫টা পর্যন্ত সর্বসাধারণের জন্য খোলা থাকবে। অপরদিকে ৩০ মার্চ দুপুর ১২টা থেকে বিকাল ৫টা ৩০ মিনিট পর্যন্ত সর্বসাধারণের সঙ্গে ঢাকা শহরের স্কুল-কলেজের ছাত্র-ছাত্রী এবং ৩১ মার্চ দুপুর ১২টা থেকে ৫টা ৩০ মিনিট পর্যন্ত সশস্ত্র বাহিনী সদস্যদের পরিবারবর্গ ও বাহিনীত্রয় কর্তৃক পরিচালিত স্কুল-কলেজের ছাত্র-ছাত্রীদের জন্য সমরাস্ত্র প্রদর্শনী উন্মুক্ত থাকবে।জগন্নাথ বিশ্ববিদ্যলয়ের নতুন ক্যাম্পাসের নকশা দেখলেন প্রধানমন্ত্রীপ্রধানমন্ত্রী শেখ হাসিনা জগন্নাথ বিশ্ববিদ্যালয় (জেএনইউ)-এর নতুন ক্যাম্পাস ও বিদ্যুত্ ব্যবস্থাপনা ইনস্টিটিউটের নকশা দেখেন। নতুন ক্যাম্পাস ও বিদ্যুত্ ব্যবস্থাপনা ইনস্টিটিউট কেরানীগঞ্জে নির্মিত হবে। গতকাল সকালে প্রধানমন্ত্রীর কার্যালয়ে একটি পাওয়ারপয়েন্ট উপস্থাপন করা হয়। পরে প্রধানমন্ত্রীর প্রেস সচিব ইহসানুল করিম সাংবাদিকদের বলেন, প্রধানমন্ত্রী জগন্নাথ বিশ্ববিদ্যালয়ের নতুন ক্যাম্পস ও বিদ্যুত্ ব্যবস্থাপনা ইনস্টিটিউটের নকশা দেখে সন্তোষ প্রকাশ করেন। তিনি বিশ্ববিদ্যালয়ের সংশ্লিষ্ট কর্তৃপক্ষকে বিশ্ববিদ্যালয় স্থাপনে পর্যাপ্ত খেলার মাঠ এবং জলাশয়ের ব্যবস্থা রাখার নির্দেশ দিয়েছেন। প্রধানমন্ত্রীর জ্বালানি উপদেষ্টা তৌফিক-ই-ইলাহী চৌধুরী, বিদ্যুত্, জ্বালানি ও খনিজ সম্পদ প্রতিমন্ত্রী নসরুল হামিদ বিপু, প্রধানমন্ত্রীর মুখ্য সচিব মো. নজিবুর রহমান, বিশ্ববিদ্যালয়ের উপাচার্য ড. মিজানুর রহমান, বিদ্যুত্ বিভাগের সিনিয়র সচিব ড. আহমাদ কায়কাউস, জ্বালানি ও খনিজ সম্পদ বিভাগের সচিব আবু হেনা মো. রহমাতুল মুনিম প্রমুখ এ সময় উপস্থিত ছিলেন।



23985,39802
সিলেট ছিল দিনভর উত্তাল চালক ও হেলপার আটক
অন্যান্য
প্রকাশ : ২৫ মার্চ ২০১৯, ০০:০০
সিলেট কৃষি বিশ্ববিদ্যালয়ের মেধাবী শিক্ষার্থী ঘোরি মো. ওয়াসিম আফনানকে বাস থেকে ধাক্কা দিয়ে হত্যার ঘটনায় গতকালও সিলেট ছিল উত্তাল। দিনভর নগরীতে ছিল চাপা উত্তেজনা। শাবি, সিকৃবি ক্যাম্পাসসহ সিলেটের বিভিন্ন স্থানে পৃথক প্রতিবাদ সমাবেশ ও মানববন্ধন অনুষ্ঠিত হয়। সুজন সভাপতিসহ বিভিন্ন পর্যায়ের বিক্ষুব্ধ নাগরিকরা এই ঘটনার সুষ্ঠু ও দৃষ্টান্তমূলক শাস্তি ও রাজপথে ‘বাসের নৈরাজ্য’ বন্ধের দাবি জানিয়েছেন।এদিকে শনিবার রাতেই ঘাতক বাসটিকে ওসমানীনগর থেকে, বাসচালক জুয়েল আহমদকে দক্ষিণ সুরমা থেকে এবং হেলপার মাসুক আলীকে সুনামগঞ্জের ছাতক থেকে আটক করে পুলিশ। অন্যদিকে ময়নাতদন্ত ছাড়াই গতকাল হবিগঞ্জের নবীগঞ্জের গ্রামের বাড়ির পারিবারিক কবরস্থানে তার দাফন সম্পন্ন হয়।ওয়াসিম হত্যার প্রতিবাদে বেলা ১১টার দিকে সিলেট কৃষি বিশ্ববিদ্যালয় থেকে শিক্ষার্থীরা বিক্ষোভ মিছিল বের করে নগরীর প্রায় ৩ কি. মিটার দূরে এসে চৌহাট্টায় অবস্থান নেয়। সড়কে নৈরাজ্য বন্ধে বিভিন্ন ধরনের স্লোগান দিয়ে সড়ক অবরোধ করে রাখে আন্দোলনরত শিক্ষার্থীরা। পরে বিক্ষোভ সমাবেশ থেকে শিক্ষার্থীরা তিন দফা কর্মসূচি ঘোষণা করে। তা হচ্ছে: দুর্ঘটনার মামলাকে হত্যা মামলা হিসেবে নিতে হবে, তিনদিনের মধ্যে মামলার বিচার প্রক্রিয়া শুরু করতে হবে এবং তিনদিন বিশ্ববিদ্যালয়ে সব ধরনের ক্লাস-পরীক্ষা বর্জন করা হবে। সিকৃবি শিক্ষার্থীরা পরে চৌহাট্টার সড়ক অবরোধ তুলে নেয়। এই বিক্ষোভ সমাবেশে বিভিন্ন শিক্ষা প্রতিষ্ঠানের শিক্ষার্থীরাও যোগ দেয়। চৌহাট্টায় বিক্ষোভ চলাকালে সিকৃবির চার ছাত্রী অতিরিক্ত গরমে অসুস্থ হয়ে পড়লে  তাদের দ্রুত ওসমানী মেডিক্যাল কলেজ হাসপাতালে পাঠানো হয়। আন্দোলন চলাকালে গোটা সিলেট নগরীতে তীব্র যানজটের সৃষ্টি হয়। তবে এই যানজটে পথচারীরা বিরক্তি প্রকাশ না করে বাসের ‘নৈরাজ্য’ বন্ধের দাবি জানান।আন্দোলনরত শিক্ষার্থীরা ওয়াসিম হত্যার জন্য দায়ি বাসচালক ও তার সহকারীকে আইনের আওতায় এনে দ্রুততম সময়ের মধ্যে ফাঁসি কার্যকর, ঘাতক বাসের রুট পারমিট ও লাইসেন্স বাতিলেরও দাবি জানায়।এদিকে বায়োটেকনোলজি ও জেনেটিক্স ইঞ্জিনিয়ারিং অনুষদের ৪র্থ বর্ষের মেধাবী ছাত্র ঘোরী মো:ওয়াসিমের অকাল মৃত্যুতে সিকৃবিতে রবিবার শোক দিবস পালন করা হয়। গতকাল সিকৃবিতে কোনো ক্লাস, পরীক্ষা অনুষ্ঠিত হয়নি। এছাড়াও পূর্বনির্ধারিত বিশ্ববিদ্যালয়ের নীতি নির্ধারণী একাডেমিক কাউন্সিলের সভাও স্থগিত করা হয়। দুপুরে ওয়াসিম আব্বাস-এর স্মরণে শোক সভা, মানববন্ধন ও আত্মার মাগফেরাত কামনা করে দোয়ার আয়োজন করা হয়।বিশ্ববিদ্যালয়ের শিক্ষক সমিতির সভাপতি প্রফেসর ড. মোহাম্মদ নূর হোসেন মিঞার সভাপতিত্বে ও সাধারণ সম্পাদক প্রফেসর ড. জীতেন্দ্র নাথ অধীকারীর সঞ্চালনায় শোক সভায় বক্তব্য রাখেন ভিসি প্রফেসর ড. মো: মতিয়ার রহমান হাওলাদার, ডিন কাউন্সিলের আহ্বায়ক প্রফেসর ড. মো: আবুল কাশেম, বিশ্ববিদ্যালয়ের রেজিস্ট্রার মো: বদরুল ইসলাম শোয়েব, ছাত্র পরামর্শ ও নির্দেশনা পরিচালক প্রফেসর ড. সৈয়দ সায়েম উদ্দিন আহম্মদ, পোস্ট-গ্র্যাজুয়েট স্ট্যাডিজ অনুষদের ডিন প্রফেসর ড. মো: নজরুল ইসলাম, অফিসার পরিষদের সভাপতি কৃষিবিদ মো: সাজিদুল ইসলাম, গণতান্ত্রিক শিক্ষক পরিষদের সভাপতি প্রফেসর ড. মিটু চৌধুরী, সাদা দলের সভাপতি প্রফেসর ড. এম. রাশেদ হাসনাত, লেপস এর সভাপতি সরকার মো: ইব্রাহিম খলিল, সহকারী প্রফেসর মো: নাজমুল হোসাইন, কর্মচারী সমিতির সভাপতি শাহ্ আলম সুরুক প্রমুখ।বিশ্ববিদ্যালয়ের প্রশাসনিক ভবন ও বঙ্গবন্ধু চত্বরের পাশে মানববন্ধনে বিশ্ববিদ্যালয় পরিবারের সকল সদস্য অংশগ্রহণ করেন।এছাড়া এই ঘটনার প্রতিবাদে ঢাকা-সিলেট মহাসড়কে নবীগঞ্জ উপজেলার জনতার বাজার এলাকায় গতকাল দুপুরে মানববন্ধন ও মহসড়ক অবরোধ করে স্থানীয়রা। এসময় মহসড়কে প্রায় আধা ঘণ্টা যানবাহন চলাচল বন্ধ থাকে। পরে পুলিশ এসে পরিস্থিতি নিয়ন্ত্রণে আনে।এদিকে পুলিশ জানায়, শনিবার রাতেই ঘাতক বাসকে ওসমানীনগর থেকে, বাসচালক জুয়েল আহমদকে দক্ষিণ সুরমা থেকে এবং হেলপার মাসুক আলীকে সুনামগঞ্জের ছাতক থেকে আটক করা হয়। শনিবার রাত দুইটার দিকে ছাতক উপজেলার সিংচাপইড় গ্রামে মাসুকের শ্বশুরবাড়ি থেকে তাকে আটক করা হয়। সে সুনামগঞ্জ পৌর শহরের তেঘরিয়া এলাকার মৃত দৌলত আলীর পুত্র।দাফন সম্পন্ন বাসচাপায় নিহত সিলেট কৃষি বিশ্ববিদ্যালয় (সিকৃবি)-এর শিক্ষার্থী ঘোরি মো. ওয়াসিম আফনানকে জানাজা শেষে বেলা ৩টায় পারিবারিক কবরস্থানে দাফন করা হয়। এ ঘটনায় এলাকায় শোকের মাতম চলছে।  ওয়াসিমের চাচা শিহাব উদ্দিন জানান, নবীগঞ্জে গ্রামের বাড়িতে বাদ জোহর জানাজার নামাজ শেষে তাকে দাফন করা হয়। এর আগে শনিবার রাতে পরিবারের অনুরোধে মরদেহ ময়নাতদন্ত ছাড়াই হস্তান্তর করা হয় বলে জানান কোতোয়ালি থানার ওসি মোহাম্মদ সেলিম মিয়া।উল্লেখ্য, গত শনিবার সন্ধ্যায় সিলেট-ঢাকা মহাসড়কের শেরপুর নামক স্থানে বাস চাপায় প্রাণ হারান সিলেট কৃষি বিশ্ববিদ্যালয়ের বায়োটেকনোলজি অ্যান্ড জেনেটিক ইঞ্জিনিয়ারিং বিভাগের ৪র্থ বর্ষের ছাত্র ওয়াসিম আফনান। ওয়াসিম হবিগঞ্জের নবীগঞ্জ উপজেলার দেবপাড়া ইউনিয়নের রুদ্র গ্রামের মো. আবু জাহেদ মাহবুব ও ডা. মীনা পারভিন দম্পতির একমাত্র সন্তান। বিশ্ববিদ্যালয় কর্তৃপক্ষ ও ওয়াসিমের সহপাঠীদের অভিযোগ, সিলেট-ঢাকা মহাসড়কের মৌলভীবাজার জেলার শেরপুর নামক স্থানে বাস ভাড়া নিয়ে তর্ক-বিতর্কের এক পর্যায়ে ওয়াসিমকে চলন্ত বাস থেকে ধাক্কা দিয়ে ফেলে ‘হত্যা’ করে ‘উদার’ পরিবহন নামের বাসের হেলপার। 



23986,39803
দৃষ্টির সীমানার ওপারে শাহনাজ রহমতুল্লাহ
অন্যান্য
প্রকাশ : ২৫ মার্চ ২০১৯, ০০:০০
যে ছিল দৃষ্টির সীমানায়/যে ছিল হূদয়ের আঙ্গিনায়/সে হারালো কোথায়/ কোন দূর অজানায়— শাহনাজ রহমতুল্লাহর হূদয় আকুল করা কণ্ঠ প্রতিটি বাঙালির হূদয়ে জেগে থাকবে চিরকাল। তার প্রতিটি গান অনন্য গায়কীর স্পর্শে হয়ে উঠেছে অতুলনীয়। বাংলা সংগীতে সম্ভ্রান্ত উচ্চতায় তার অবস্থান। শাহনাজ রহমতুল্লাহর গায়কী তাকে ‘অভিজাত’ ঘরানার শিল্পীর কাতারে এনে দাঁড় করিয়ে দিয়েছে। দেশাত্মবোধক গানকে তিনি এমন এক উচ্চতায় পীেঁছে দিয়েছেন; যা বাংলা গানে তাকে কালজয়ী শিল্পীর মর্যাদা এনে দিয়েছে।গত শনিবার মধ্য রাতে বারিধারায় নিজ বাসভবনে হূদরোগে আক্রান্ত হয়ে মারা গেছেন বাংলা গানের সেই কালজয়ী শিল্পী শাহনাজ রহমতুল্লাহ (ইন্নালিল্লাহি ... রাজেউন)। তার বয়স হয়েছিল ৬৭ বছর। গতকাল রবিবার বাদ জোহর বারিধারার পার্ক মসজিদে নামাজে জানাজা শেষে এই বরেণ্য শিল্পীকে বনানী সম্মিলিত সামরিক কবরস্থানে দাফন করা হয়। তার স্বামী মেজর (অব.) আবুল বাশার রহমতুল্লাহ ব্যবসায়ী, মেয়ে নাহিদ রহমতুল্লাহ থাকেন লন্ডনে আর ছেলে এ কে এম সায়েফ রহমতুল্লাহ এখন কানাডায় থাকেন। তার মৃত্যুতে সংস্কৃতি প্রতিমন্ত্রী কে এম খালিদ শোক জানিয়েছেন।আধুনিক গান, গজল, দেশাত্মবোধক ও চলচ্চিত্রের অসংখ্য চিরায়ত ধারার গান গেয়েছেন শিল্পী শাহনাজ রহমতুল্লাহ। ১৯৫২ সালে ঢাকায় জন্মগ্রহণ করেন তিনি। ছোটবেলা থেকেই সংগীত চর্চার শুরু। আধুনিক বাংলা গানের এই বরেণ্য শিল্পী ছোটবেলাতেই শ্রোতাপ্রিয়তা লাভ করেন। সেই থেকে বাংলা, উর্দু বেশকিছু ছবিতে গান করেছেন। তার গাওয়া অসংখ্য গান বাংলা সংগীত জগতকে সমৃদ্ধ করেছে। মাত্র ১১ বছর বয়সে ১৯৬৩ সালে ‘নতুন সুর’ ছবির মাধ্যমে প্লেব্যাক শুরু করেন। সেই থেকে ১৯৮৫ সাল পর্যন্ত নিয়মিত বাংলাদেশি চলচ্চিত্রে গান গেয়েছেন। ১৯৭৩ সালে ‘আবার তোরা মানুষ হ’ চলচ্চিত্রেও গান গেয়েছেন। টেলিভিশনে গান পরিবেশন শুরু করেন ১৯৬৪ সাল থেকে। গীতিকার ও সুরকার খান আতাউর রহমানের ‘তোমার আগুনে পোড়ানো এ দুটি চোখে’ ছিল তার বেতারের হিট গান।বাংলাদেশের দেশাত্মবোধক গানের কথা বলতে গেলে সবার আগেই চলে আসে শাহনাজ রহমতুল্লাহর নাম। খেলাঘর থেকে গান গাওয়া শুরু করেন তিনি। গজলসম্রাট মেহেদি হাসানের শিষ্য হয়েছিলেন তিনি। তার ভাই আনোয়ার পারভেজ ছিলেন সুরকার, তার আরেক ভাই প্রয়াত চিত্রনায়ক জাফর ইকবালও খুব ভালো গান গাইতেন। গানের ক্ষেত্রে মায়ের কাছ থেকে অনুপ্রেরণা পেয়েছিলেন তারা।শ্রোতাদের পছন্দের ওপর ভিত্তি করে বিবিসি বাংলার এক জরিপে সর্বকালের সেরা ২০টি বাংলা গানের তালিকায় শাহনাজ রহমতুল্লাহর চারটি গান স্থান পেয়েছিলো। ১৯৯২ সালে একুশে পদক প্রাপ্ত এই শিল্পী তার ক্যারিয়ার শেষ করার ঘোষণা দেন পেশাগত জীবনের ৫০তম বছরে। সেসময় ‘বাদল দিনের পাখি’ শিরোনামের গানের অ্যালবামে তিনটি গানে কণ্ঠ দেন তিনি। ১৯৯০ সালে ‘ছুটির ফাঁদে’ ছবিতে গান গেয়ে জাতীয় চলচ্চিত্র পুরস্কার পান তিনি। এ ছাড়াও সংগীতে বিশেষ অবদানের জন্য শিল্পকলা একাডেমি পুরস্কার ও চলচ্চিত্র সাংবাদিক সমিতির পুরস্কার, ২০১৬ সালে ‘চ্যানেল আই মিউজিক অ্যাওয়ার্ড’ আজীবন সম্মাননা, ২০১৩ সালে সিটি ব্যাংক থেকে গুণীজন সংবর্ধনা দেওয়া হয় তাকে। এ ছাড়া গান গেয়ে আরো অসংখ্য পুরস্কার আর সম্মাননা পেয়েছেন তিনি। গানের জগতে ৫০ বছরে শাহনাজ রহমতুল্লাহর চারটি অ্যালবাম প্রকাশিত হয়েছে। প্রথমটি ছিল প্রণব ঘোষের সুরে ‘বারটি বছর পরে’।শাহনাজ রহমতুল্লাহর জনপ্রিয় গানগুলোর মধ্যে রয়েছে: ‘একতারা তুই দেশের কথা বলরে এবার বল, ‘এক নদী রক্ত পেরিয়ে’, ‘প্রথম বাংলাদেশ আমার শেষ বাংলাদেশ’, ‘সাগরের তীর থেকে,’ ‘ফুলের কানে ভ্রমর এসে,’ ‘আমায় যদি প্রশ্ন করে,’ ‘পারি না ভুলে যেতে’, ‘যে ছিল দৃষ্টির সীমানায়’, ‘একবার যেতে দে না আমায় ছোট্ট সোনার গাঁয়’, ‘আমার দেশের মাটিরও গন্ধে’, ‘আমি তো আমার গল্প বলেছি’ ইত্যাদি। এ রকম অসংখ্য গান শাহনাজ রহমতুল্লাহকে বাঙালি শ্রোতার হূদয়ে বাঁচিয়ে রাখবে চিরকাল!সংস্কৃতি অঙ্গনে শোকের ছায়াশিল্পীর মৃত্যুতে তার বারিধারার বাসায় শনিবার রাত থেকেই দেশের সংগীত ও সংস্কৃতিমণ্ডলের মানুষের ভিড় দেখা যায়। বিএনপির পক্ষ থেকে একটি দল শিল্পীর বাসায় যায়। গীতিকার ও বিএনপির উপদেষ্টা গাজী মাজহারুল আনোয়ার, দলের সাংস্কৃতিক বিষয়ক সম্পাদক চিত্রনায়ক উজ্জল ও দলের চেয়ারপারসনের প্রেস উইংয়ের সদস্য শায়রুল কবির খানসহ আরো কয়েকজন পরিবারের প্রতি সমবেদনা জানান।সৈয়দ আব্দুল হাদী বলেন, শাহনাজ রহমতুল্লাহ অভিমান বুকে নিয়ে চলে গেলেন! কেন অভিমান করেছিলেন, তা আমি বলবো না। এখন তা বলার সময়ও নয়। তবে ধীরে ধীরে তার মতো কিংবদন্তি শিল্পীদের চলে যাওয়ার যে ক্ষতি, তা আর পূরণ হচ্ছে না। হবেও না।সামিনা চৌধুরী বলেন, আমি আর ফাহমিদা আপা যখন একেবারে ছোট, তখন তার গান গাইতে গাইতে আমাদের বেড়ে ওঠা। সেই ছোটবেলায় যে আদর তিনি আমাদের করতেন, তা সবসময় পেয়েছি! শুধু গায়িকা নন, তিনি আমার আদর্শ ছিলেন, অভিভাবক ছিলেন। তিনি সব সময় বলতেন, ‘তুই গান গেয়ে যাবি। থামবি না। আমার সব গান তুই গাইবি!’ এই যে ছায়া, তা মাথার ওপর থেকে সরে গেল।কুমার বিশ্বজিত্ বলেন, চলে যেতে হয়, এটাই স্বাভাবিক। তবে এভাবে হঠাত্ চলে যাওয়াটা খুবই বেদনার। শাহনাজ রহমতুল্লাহ আমাদের মাথার ওপর ছাতার মতো ছিলেন। সেই ছাতাটা সরে গেল।  



23987,39804
কেন্দ্র দখল, বিভিন্ন স্থানে সংঘর্ষ, পুলিশ গুলিবিদ্ধ
অন্যান্য
প্রকাশ : ২৫ মার্চ ২০১৯, ০০:০০
বিক্ষিপ্ত সংঘর্ষ, কেন্দ্র দখলের চেষ্টা, ভাঙচুর এবং গুলিবর্ষণের মধ্যদিয়ে তৃতীয় ধাপের ১১৭টি উপজেলায় ভোটগ্রহণ গতকাল অনুষ্ঠিত হয়েছে। আগের দুই ধাপের মতো তৃতীয় ধাপেও ভোটার উপস্থিতি ছিল বেশ কম। বিভিন্ন ভোটকেন্দ্রে গোলাগুলি ও সংঘর্ষে শতাধিক আহত হয়েছেন। কুষ্টিয়ার মিরপুরে গতকাল রাতে নৌকার বিজয় মিছিলে উজ্জল প্রামাণিক (৩৫) নামে এক যুবলীগ কর্মীর মৃত্যুর খবর পাওয়া গেছে। তবে তার মৃত্যুর কারণ জানা যায়নি।চট্টগ্রামের চন্দনাইশে ভোট জালিয়াতি রুখতে গিয়ে গুলিবিদ্ধ হয়েছেন এক পুলিশ কনস্টেবল। আগের রাতে ব্যালট ভরিয়ে ফেলার অভিযোগে কিশোরগঞ্জের কটিয়াদী উপজেলার পুরো ভোট স্থগিত করেছে নির্বাচন কমিশন (ইসি)। ভোট অনিয়মে সম্পৃক্ততার অভিযোগে জেলার  অতিরিক্ত পুলিশ সুপার এবং ওসিকে প্রত্যাহারের ঘটনা ঘটেছে। ভোট অনিয়মের কারণে একাধিক জায়গায় প্রার্থীরা ভোট বর্জন করেছেন। ইসিতে পাঠানো প্রতিবেদন অনুযায়ী, রাতেই ব্যালটে সিল মারাসহ নানা অনিয়মে কটিয়াদি উপজেলা ছাড়াও সারা দেশের ১৪ কেন্দ্রে ভোটগ্রহণ স্থগিত করা হয়েছে।কটিয়াদী (কিশোরগঞ্জ) সংবাদদাতা জানান, ব্যাপক অনিয়মের অভিযোগে কটিয়াদী উপজেলা পরিষদ নির্বাচন স্থগিত করা হয়েছে। জেলা নির্বাচন অফিসার ও রিটার্নিং অফিসার মো. তাজুল ইসলাম জানান, অতিরিক্ত পুলিশ সুপার শফিকুল ইসলাম ও কটিয়াদী মডেল থানার ওসি মোহাম্মদ সামসুদ্দীনকে প্রত্যাহার  করা হয়েছে।কালীগঞ্জ (ঝিনাইদহ) সংবাদদাতা জানান, উপজেলায় জাল ভোট দিতে বাধা দেওয়ায় আব্দুল্লাহ আল মাসুম নামে এক প্রিজাইডিং অফিসারকে মারধর করেছে দুর্বৃত্তরা। মাসুম জানান, রায়গ্রাম ইউনিয়নের চেয়ারম্যান ও তার ছেলেসহ ২০/২৫ জনের একটা গ্রুপ এসে জাল ভোট দিতে চায়। এসময় বাধা দেওয়ায় তারা আমাকে মারধর করে। এ সময় একজনকে আটক করা হয়।কক্সবাজার প্রতিনিধি জানান, পেকুয়ার মগনামায় ইউনিয়নের দক্ষিণ মগনামা সরকারি প্রাথমিক বিদ্যালয় কেন্দ্র এলাকায় গুলিতে চারজন আহত হয়েছে। এরা হলেন- আবুল হোছেন, ছাদেক, বদি, রমিজ। তারা একই এলাকার বাসিন্দা। অতিরিক্ত পুলিশ সুপার মো. ইকবাল হোসেন ঘটনার সত্যতা নিশ্চিত করেছেন। উখিয়া উপজেলা পরিষদ নির্বাচন বর্জন করেন তিনজন ভাইস চেয়ারম্যান প্রার্থী। তারা হলেন- মাহবুব আলম মাহাবু, এ.আর. জিহান চৌধুরী ও মো. রাসেল। অপরদিকে, রামু উপজেলার খুনিয়াপালং ইউনিয়নের ধোয়াপালং সরকারি প্রাথমিক বিদ্যালয় কেন্দ্র এলাকায় ভোট দিতে আসার কালে হেলমেট পরা কয়েকজন তরুণ ভোট দিতে আসা ভোটারদের ওপর হামলা চালিয়েছে। এতে চারজন আহত হয়েছে।  স্থানীয় বিক্ষুব্ধ জনতা ধাওয়া করে হামলাকারীদের একজন তরুণকে আটক করে।চট্টগ্রাম অফিস ও চন্দনাইশ সংবাদদাতা জানান, চন্দনাইশ উপজেলায় একটি ভোট কেন্দ্র দখলের চেষ্টার সময় পুলিশের সঙ্গে গোলাগুলির ঘটনা ঘটেছে। কেন্দ্র দখল করতে আসা লোকজনদের ছোড়া গুলিতে পুলিশ কনস্টেবল ফরহাদ হোসেন আহত হয়েছেন। কেন্দ্র দখলের চেষ্টাকারীরা আওয়ামী লীগের চেয়ারম্যান প্রার্থী একেএম নাজিম উদ্দীনের সমর্থক। গতকাল পূর্ব চন্দনাইশ সরকারি প্রাথমিক বিদ্যালয় কেন্দ্রে এই ঘটনা ঘটে। এসময় শাহ আলম নামে পুলিশের একজন এসআই ইটের আঘাতে আহত হয়েছে। চট্টগ্রাম জেলার অতিরিক্ত পুলিশ সুপার (দক্ষিণ) আফরুজুল হক টুটুল এ তথ্য জানান।কালিয়া (নড়াইল) সংবাদদাতা জানান, কালিয়ার নোয়াগ্রাম সরকারি প্রাথমিক বিদ্যালয়ে জাল ভোট দেওয়াকে কেন্দ্র করে সংঘর্ষে ২০ জন আহত হয়েছে। এ সময় পরিস্থিতি নিয়ন্ত্রণে আনতে আইন-শৃঙ্খলা বাহিনী ৯ রাউন্ড ফাঁকা গুলি করে।বড়াইগ্রাম (নাটোর) সংবাদদাতা জানান, বড়াইগ্রামে আওয়ামী লীগের দুই গ্রুপের মধ্যে সংঘর্ষে কমপক্ষে ১২ জন আহত হয়েছে। শনিবার রাত ৯টার দিকে বড়াইগ্রাম পৌরসভার জলন্দা চান্দুর মোড়ে এ সংঘর্ষ হয়। এ ঘটনায় পুলিশ জেলা পরিষদ সদস্য ও উপজেলা যুবলীগের যুগ্ম আহ্বায়ক আবুল কালাম জোয়াদ্দারসহ বেশ কয়েকজন গ্রেফতার হয়েছেন।চাঁপাইনবাবগঞ্জ প্রতিনিধি জানান,  অনিয়মের অভিযোগ এনে ভোলাহাট উপজেলা পরিষদ নির্বাচন বর্জনের ঘোষণা দিয়েছেন দুই স্বতন্ত্র চেয়ারম্যান প্রার্থী। এরা হলেন- আনোয়ারুল ইসলাম ও বাবর আলী বিশ্বাস।পঞ্চম উপজেলা পরিষদ নির্বাচন পাঁচ ধাপে সম্পন্ন করছে নির্বাচন কমিশন। গত ১০ মার্চ প্রথম ধাপে, ১৮ মার্চ দ্বিতীয় ধাপে, গতকাল রবিবার তৃতীয় ধাপে, আগামী ৩১ মার্চ চতুর্থ ধাপের এবং ১৮ জুন পঞ্চম ধাপের ভোটগ্রহণ অনুষ্ঠিত হবে।



23988,39805
তৃতীয় ধাপের ভোটে নির্বাচিত হলেন যারা
অন্যান্য
প্রকাশ : ২৫ মার্চ ২০১৯, ০০:০০
তৃতীয় ধাপের উপজেলা নির্বাচনেও বেশিরভাগ জায়গায় আওয়ামী লীগের প্রার্থীরা জয়লাভ করেছেন। ১১৭টি উপজেলায় ভোট অনুষ্ঠিত হয়। বিএনপিসহ বেশিরভাগ রাজনৈতিক দল এ নির্বাচন বর্জনের ঘোষণা করায় দলীয়ভাবে অনুষ্ঠিত উপজেলায় ভোটের জৌলুস হারিয়েছে। ভোটার উপস্থিতিও উল্লেখযোগ্যহারে কমেছে। বেশিরভাগ জায়গায় আওয়ামী লীগের প্রতিদ্বন্দ্বি আওয়ামী লীগ। গত ১০ মার্চ প্রথমধাপের ৭৮টি উপজেলায় ভোট পড়ে ৪৩ দশমিক ৩২ শতাংশ হারে। দ্বিতীয় ধাপে ১৮ মার্চ ১১৬টি উপজেলায় ভোট পড়ে ৪১ দশমিক ২৫ শতাংশ হারে। তৃতীয় ধাপে ৪৫ শতাংশের মতো ভোট পড়তে পারে বলে ধারণা করছেন নির্বাচন কমিশন (ইসি) সচিবালয়ের সচিব হেলালুদ্দীন আহমদ।তৃতীয় ধাপে নির্বাচিতরা হলেন :গাজীপুরের কাপাসিয়ায় চেয়ারম্যান অ্যাডভোকেট আমানত হোসেন খান (আওয়ামী লীগ), ভাইস চেয়ারম্যান আসাদুজ্জামান আসাদ ও মহিলা ভাইস চেয়ারম্যান রওশন আরা সরকার। শ্রীপুরে চেয়ারম্যান এডভোকেট শামসুল আলম প্রধান (স্বতন্ত্র), কালিয়াকৈরে কামাল উদ্দিন শিকদার (স্বতন্ত্র) ও কালিগঞ্জে (মোয়াজ্জেম হোসেন পলাশ (আওয়ামী লীগ), বিনা প্রতিদ্বন্দ্বিতায়। মানিকগঞ্জ সদর চেয়ারম্যান মো:ইস্রাফিল হোসেন (আওয়ামী লীগ) (বিনা প্রতিদ্বন্দ্বিতায়),ভাইস চেয়ারম্যান আব্দুল লতিফ তোতা ও মহিলা ভাইস চেয়ারম্যান সালেহা ইসলাম, সাটুরিয়ায় চেয়ারম্যান আব্দুল মজিদ ফটো (আওয়ামী লীগ) (বিনা প্রতিদ্বন্দ্বিতায়), ভাইস চেয়ারম্যান আবুল বাশার, মহিলা ভাইস চেয়ারম্যান শিউলি আক্তার, ঘিওর অধ্যক্ষ মোহাম্মদ হাবিবুর রহমান(আওয়ামী লীগ), ভাইস চেয়ারম্যান ইসতিয়াক আহম্মেদ শামীম, মহিলা ভাইস চেয়ারম্যান কাজী মাহেলা, শিবালয় চেয়ারম্যান রেজাউর রহমান জানু (আওয়ামী লীগ) (বিনা প্রতিদ্বন্দ্বিতায়), ভাইস চেয়ারম্যান লালন ফকির, মহিলা ভাইস চেয়ারম্যান রুনা আক্তার, দৌলতপুর নূরুল ইসলাম রাজা, ভাইস চেয়ারম্যান নাসির উদ্দিন আবুল, মহিলা ভাইস চেয়ারম্যান জাহানারা আক্তার, হরিরামপুরে চেয়ারম্যান বিনা প্রতিদ্বন্দ্বিতায় দেওয়ান সাইদুর রহমান (আওয়ামী লীগ), ভাইস চেয়ারম্যান আবুল বাশার সবুজ, মহিলা ভাইস চেয়ারম্যান বেগম সাজেদা চৌধুরী এবং সিংগাইরে চেয়ারম্যান মুশফিকুর রহমান খান হান্নান(আওয়ামী লীগ, বিদ্রোহী), ভাইস চেয়ারম্যান রবিউল আলম উজ্জ্বল, মহিলা ভাইস চেয়ারম্যান শারমিন আক্তার।গোপালগঞ্জের পাঁচটি উপজেলায় আওয়ামী লীগের পক্ষ থেকে কাউকে দলীয় মনোনয়ন দেয়া হয়নি। এই জেলায় বেশিরভাগ স্বতন্ত্র প্রার্থীরা জয়ী হয়েছেন। কোটালীপাড়ার চেয়ারম্যান বিমল কৃষ্ণ বিশ্বাস (স্বতন্ত্র), ভাইস চেয়ারম্যান আবদুল খালেক হাওলাদার,  মহিলা ভাইস চেয়ারম্যান লক্ষী রাণী সরকার। গোপালগঞ্জ সদরে চেয়ারম্যান-শেখ লুত্ফর রহমান বাচ্চু, ভাইস চেয়ারম্যান (পুরুষ) নীতিশ রায় ও ভাইস চেয়ারম্যান (মহিলা) নিরুন্নাহার, টুংগীপাড়াচেয়ারম্যান-সোলাইমান বিশ্বাস, ভাইস চেয়ারম্যান -অসীম কুমার বিশ্বাস, ভাইস চেয়ারম্যান (মহিলা)-সফির আক্তার জোনাকি। কাশিয়ানি চেয়ারম্যান শুভ্রত ঠাকুর হিল্টু, ভাইস চেয়ারম্যান (পুরুষ) খাজা নেওয়াজ, ভাইস চেয়ারম্যান (মহিলা) সোহাগি রহমান মুক্তা, মকসেদপুর চেয়ারম্যান- মো. কবির হোসেন মিয়া।চাঁদপুরের সাত উপজেলা পরিষদ নির্বাচনে আওয়ামী লীগ মনোনীত নৌকার প্রার্থীদের মধ্যে চারজন প্রতিদ্বন্দ্বিতায় এবং তিনজন বিনা প্রতিদ্বন্দ্বিতায় নির্বাচিত হয়েছেন। চাঁদপুর সদর উপজেলায় আওয়ামী লীগের মনোনীত নুরুল ইসলাম নাজিম দেওয়ান, ফরিদগঞ্জ উপজেলায় অ্যাডভোকেট জাহিদুল ইসলাম রোমান, শাহরাস্তি উপজেলায় মো. ফরিদ উল্যাহ চৌধুরী, কচুয়া উপজেলায় বর্তমান চেয়ারম্যান শাহজাহান শিশির পুনরায় বেসরকারিভাবে নির্বাচিত হয়েছেন। কচুয়ায়ভাইস-চেয়ারম্যান মো. মাহবুবুল আলম, মহিলা ভাইস-চেয়ারম্যান সুলতানা খানম। নির্বাচনের আগে কোনো প্রতিদ্বন্দ্বী প্রার্থী না থাকায় মতলব উত্তর উপজেলায় আওয়ামী লীগের মনোনীত নৌকার প্রার্থী মুক্তিযোদ্ধা এমএ কুদ্দুছ, দক্ষিণ উপজেলায় এইচএম গিয়াস উদ্দিন ও হাজীগঞ্জ উপজেলায় গাজী মো. মাইনুদ্দিন বিনা প্রতিদ্বন্দ্বিতায় চেয়ারম্যান নির্বাচিত হন।সাতক্ষীরা সদর চেয়ারম্যান আলহাজ্ব আসাদুজ্জামান বাবু (আওয়ামী লীগ), ভাইস চেয়ারম্যান তানভির হোসেন সুজন ও মহিলা ভাইস-চেয়ারম্যান কহিনুর ইসলাম। কলারোয়ায় চেয়ারম্যান আমিনুল ইসলাম লাল্টু (আওয়ামী লীগ, বিদ্রোহী), ভাইস চেয়ারম্যান কাজী আসাদুজ্জামান শাহজাদা ও মহিলা ভাইস-চেয়ারম্যান শাহনাজ নাজনীন খুকি। আশাশুনিতে চেয়ারম্যান এ.বি.এম মোস্তাকিম (আওয়ামী লীগ),  ভাইস চেয়ারম্যান অসিম বরন চক্রবর্তী ও মহিলা ভাইস-চেয়ারম্যান মোসলেমা আক্তার মিলি। দেবহাটায় চেয়ারম্যান মুক্তিযোদ্ধা আলহাজ্ব আব্দুল গণি (আওয়ামী লীগ) ভাইস চেয়ারম্যার হাবিবুর রহমান ও মহিলা ভাইস-চেয়ারম্যান জি.এম স্পর্শ। তালায় ঘোষ সনদ কুমার (আওয়ামী লীগ), ভাইস চেয়ারম্যান সরদার মশিয়ার রহমান ও মহিলা ভাইস-চেয়ারম্যান মুর্শিদা পারভীন পাপড়ি। কালিগঞ্জে চেয়ারম্যান সাঈদ মেহেদী (আওয়ামী লীগ, বিদ্রোহী), ভাইস চেয়ারম্যান নাজমুল ইসলাম ও মহিলা ভাইস-চেয়ারম্যান দিপালী রানী ঘোষ। শ্যামনগরে চেয়ারম্যান আতাউল হক দোলন (আওয়ামী লীগ), ভাইস চেয়ারম্যান সাঈদুজ্জামান সাঈদ ও মহিলা ভাইস-চেয়ারম্যান খালেদা আয়ুব জলি।বরিশালের বাবুগঞ্জে চেয়ারম্যান কাজী ইমদাদুল হক দুলাল (আওয়ামী লীগ), ভাইস চেয়ারম্যান ইকবাল আহমেদ আজাদ, নারী ভাইস চেয়ারম্যান পদে বিনা প্রতিদ্বন্দ্বিতায় ফারজানা ওহাব। উজিরপুরে চেয়ারম্যান আব্দুল মজিদ সিকদার বাচ্চু (আওয়ামী লীগ), ভাইস চেয়ারম্যান অপূর্ব কুমার বাইন রন্টু। বরিশাল সদর উপজেলায় বিনা প্রতিদ্বন্দ্বিতায় চেয়ারম্যান নির্বাচিত সাইদুর রহমান রিন্টু (আওয়ামী লীগ), ভাইস চেয়ারম্যান মাহবুবুর রহমান মধু, ভাইস চেয়ারম্যান নারী রেহেনা বেগম। বানারীপাড়ায় বিনা প্রতিদ্বন্দ্বিতায় চেয়ারম্যান নির্বাচিত গোলাম ফারুক (আওয়ামী লীগ)। এ ছাড়াও ভাইস চেয়ারম্যান নূরুল হুদা, ভাইস চেয়ারম্যান সৈয়দা তাছলিমা হোসেন ফ্লোরা।বাকেরগঞ্জে চেয়ারম্যান পদে বিনা প্রতিদ্বন্দ্বিতায় শামসুল আলম চুন্নু (আওয়ামী লীগ), ভাইস চেয়ারম্যান মিজানুর রহমান মিজান, নারী ভাইস চেয়ারম্যান তহমিনা বেগম মিনু। হিজলায় চেয়ারম্যান বেলায়েত হোসেন ঢালী (স্বতন্ত্র প্রার্থী), ভাইস চেয়ারম্যান আলতাফ হোসেন, নারী ভাইস চেয়ারম্যান নাজমা বেগম। মুলাদীতে চেয়ারম্যান বিনা প্রতিদ্বন্দ্বিতায় তারিকুল হাসান খান মিঠু (আওয়ামী লীগ), ভাইস চেয়ারম্যান কাজী মাইনুল আহসান সবুজ, নারী ভাইস চেয়ারম্যান শামীমা নাসরিন।গৌরনদীতে বিনা প্রতিদ্বন্দ্বিতায় নির্বাচিত তিন জনই আওয়ামী লীগের। এরা হচ্ছেন উপজেলা চেয়ারম্যান সৈয়দা মনিরুন নাহার মেরি, ভাইস চেয়ারম্যান নুরুজ্জামান ফরহাদ মুন্সী ও নারী ভাইস চেয়ারম্যান জিনিয়া আফরোজ হেলেন।  আগৈলঝাড়ায় বিনা প্রতিদ্বন্দ্বিতায় নির্বাচিত তিন জনই আওয়ামী লীগের। এরা হচ্ছেন উপজেলা চেয়ারম্যান চেয়ারম্যান আব্দুর রইচ সেরনিয়াবাত, ভাইস চেয়ারম্যান রফিকুল ইসলাম তালুকদার, নারী ভাইস চেয়ারম্যান মলিনা রানী রায়।ঝালকাঠি সদরে চেয়ারম্যান আরিফুর রহমান (আওয়ামী লীগ), ভাইস চেয়ারম্যান পুরুষ মইন তালুকদার, ভাইস চেয়ারম্যান মহিলা ইসরাত জাহান সোনালী। রাজাপুর চেয়ারম্যান অধ্যক্ষ মনিরুজ্জামান (আওয়ামী লীগ), ভাইস চেয়ারম্যান জিয়া হায়দার খান লিটন, মহিলা ভাইস চেয়ারম্যান আফরোজা আক্তার লাইজু। কাঠালিয়া এমাদুল হক মনির (আওয়ামী লীগ), ভাইস চেয়ারম্যান মোঃ বদিউজ্জামান, মহিলা ভাইস চেয়ারম্যান ফাতিমা খানম। নলছিটি সিদ্দিকুর রহমান (আওয়ামী লীগ) বিনা প্রতিদ্বন্দ্বিতায়, ভাইস চেয়ারম্যান মফিজুর রহমান শাহিন, মহিলা ভাইস চেয়ারম্যান মোর্শেদা লস্কর। কক্সবাজারের পেকুয়ায় চেয়ারম্যান জাহাঙ্গীর আলম(আওয়ামী লীগের বিদ্রোহী), ভাইস চেয়ারম্যান এম আজিজুল হক ও মহিলা ভাইস চেয়ারম্যান উন্মে কুলছুম মিনু। টেকনাফে চেয়ারম্যান নুরুল আলম (স্বতন্ত্র)।চট্টগ্রামের পটিয়ায় চেয়ারম্যান মোতাহেরুল ইসলাম চৌধুরী(আওয়ামী লীগ) ও ভাইস চেয়ারম্যান তিমির বরণ চৌধুরী। বোয়ালখালীতে চেয়ারম্যান নুরুল আলম (আওয়ামী লীগ), ভাইস চেয়ারম্যান এসএম সেলিম ও মহিলা ভাইস চেয়ারম্যান শামীম আরা বেগম। বাঁশখালীতে চেয়ারম্যান চৌধুরী মোহাম্মদ গালিব (আওয়ামী লীগ), ভাইস চেয়ারম্যান এমরানুল হক ও মহিলা ভাইস চেয়ারম্যান রেহেনা আকতার কাজমী। চন্দনাইশে চেয়ারম্যান আব্দুল জব্বার চৌধুরী, ভাইস চেয়ারম্যান সোলায়মান আলম ফারুকী ও মহিলা ভাইস চেয়ারম্যান কামেলা খানম রুপা।লক্ষ্মীপুর জেলার ৫টি উপজেলা পরিষদ নির্বাচনে নৌকা দুইটিতে আর স্বতন্ত্র তিনটিতে বিজয়ী হয়েছে। লক্ষ্মীপুর সদর চেয়ারম্যান এ কে এম সালাহ্উদ্দিন টিপু (আওয়ামী লীগ, বিদ্রোহী), ভাইস চেয়ারম্যান এডভোকেট রহমতউল্যাহ বিল্বব ও মহিলা ভাইস চেয়ারম্যান কাজী খালেদা আক্তার। রায়পুর চেয়ারম্যান অধ্যক্ষ মামুনুর রশিদ (আওয়ামী লীগ), ভাইস-চেয়ারম্যান মারুফ বিন জাকারিয়া ও মহিলা ভাইস চেয়ারম্যান হাজী মাজেদা বেগম। রামগঞ্জ চেয়ারম্যান মনির হোসেন চৌধুরী (আওয়ামী লীগ), ভাইস চেয়ারম্যান দেলোয়ার হোসেন দেওয়ান বাচ্চু ও মহিলা ভাইস চেয়ারম্যান পদে বিনা প্রতিদ্বন্দ্বিতায় সুরাইয়া আক্তার শিউলী। কমলনগরে চেয়ারম্যান মেজবাহ উদ্দিন আহমেদ বাপ্পী (আওয়ামী লীগ, বিদ্রোহী), ভাইস চেয়ারম্যান ওমর ফারুক সাগর ও মহিলা ভাইস চেয়ারম্যান রোকসানা আক্তার রক্সি। রামগতি শরাফ উদ্দিন আজাদ সোহেল (স্বতন্ত্র), ভাইস চেয়ারম্যান রাহিদ হোসেন ও মহিলা ভাইস চেয়ারম্যান ফাতেমা ফারুক।মাদারীপুরের কালকিনিতে ভাইস-চেয়ারম্যান সাংবাদিক শহিদুল ইসলাম, মহিলা ভাইস-চেয়ারম্যান আরিফা আক্তার বিথি।নরসিংদীর রায়পুরা উপজেলায় চেয়ারম্যান : আবদুস সাদেক (আওয়ামী লীগের বিদ্রোহী প্রার্থী)। শিবপুর উপজেলায় চেয়ারম্যান: হারুনুর রশিদ হারুন (আওয়ামী লীগ), মনোহরদীতে চেয়ারম্যান হয়েছেন: সাইফুল ইসলাম খান বীরু (আওয়ামী লীগ), বেলাবোতে চেয়ারম্যান নির্বাচিত হয়েছেন: শমসের জামান রিটন (আওয়ামী লীগ)।মেহেরপুর সদরের চেয়ারম্যান: অ্যাডভোকেট ইয়ারুল ইসলাম (আওয়ামী লীগ), ভাইস চেয়ারম্যান: মোমিনুল ইসলাম, মহিলা ভাইস চেয়ারম্যান: লতিফুন্নেসা লতা। মুজিবনগরে চেয়ারম্যান: জিয়া উদ্দিন আহমেদ বিশ্বাস (আওয়ামী লীগ), ভাইস চেয়ারম্যান: রফিকুল ইসলাম মোল্লা, মহিলা ভাইস চেয়ারম্যান: আফরোজা খাতুন। গাংনী উপজেলায় চেয়ারম্যান : এম এ খালেক (আওয়ামী লীগ), মহিলা ভাইস চেয়ারম্যান: ফারহানা ইয়াসমিন।কিশোরগঞ্জের করিমগঞ্জ উপজেলায় চেয়ারম্যান: নাসিরুল ইসলাম খান আওলাদ (আওয়ামী লীগ), ভাইস-চেয়ারম্যান: হান্নান মোল্লা, মহিলা ভাইস-চেয়ারম্যান: আছমা আক্তার। নিকলীতে চেয়ারম্যান: আহসান মো. রুহুল কুদ্দুস ভুঞা জনি (স্বতন্ত্র), ভাইস চেয়ারম্যান : রিয়াজুল হক আয়াজ, মহিলা ভাইস চেয়ারম্যান রেজিয়া আক্তার। তাড়াইলে চেয়ারম্যান: জহিরুল ইসলাম ভুঁঞা সুমন (জাতীয় পার্টি), ভাইস চেয়ারম্যান : নাজমুল হক আকন্দ, মহিলা ভাইস চেয়ারম্যান নার্গিস সুলতানা। কুলিয়ারচরে চেয়ারম্যান :ইয়াসির মিয়া (আওয়ামী লীগ), ভাইস চেয়ারম্যান :সৈয়দ নূরে আলম, মহিলা ভাইস চেয়ারম্যান: সাঈদা খানম মুক্তা। হোসেনপুরে চেয়ারম্যান : মোহাম্মদ সোহেল (স্বতন্ত্র), ভাইস চেয়ারম্যান আশরাফ  হোসেন, মহিলা ভাইস চেয়ারম্যান রৌশনারা। অষ্টগ্রামে চেয়ারম্যান :শহীদুল ইসলাম (আওয়ামী লীগ), ভাইস চেয়ারম্যান মোনিক কুমার দেব, মহিলা ভাইস চেয়ারম্যান লতিফা হক রত্না। মিঠামইন উপজেলায় চেয়ারম্যান : আছিয়া আলম (আওয়ামী লীগ), ভাইস চেয়ারম্যান: মো. ইব্রাহিম মিয়া ও মহিলা ভাইস চেয়ারম্যান ফেরদৌসি হক রীপা। পাকুন্দিয়ায় চেয়ারম্যান রফিকুল ইসলাম রেণু (আওয়ামী লীগ), ভাইস চেয়ারম্যান মো. জুুয়েল ও মহিলা ভাইস চেয়ারম্যান শামছুন্নাহার বেগম আপেল। ভৈরবের চেয়ারম্যান সায়দুল্লাহ মিয়া (আওয়ামী লীগ) ও মহিলা ভাইস চেয়ারম্যান মনোয়ারা বেগম। কিশোরগঞ্জ সদর উপজেলায় চেয়ারম্যান মামুন আল মাসুদ খান ( স্বতন্ত্র ), ভাইস চেয়ারম্যান মো. আব্দুস সাত্তার ও মহিলা ভাইস চেয়ারম্যান মোছা: মাছুমা আক্তার। কুষ্টিয়ার দৌলতপুরে চেয়ারম্যান অ্যাডভোকেট এজাজ আহমেদ মামুন (আওয়ামী লীগ), মিরপুর উপজেলায় কামারুল আরেফিন (আওয়ামী লীগ), ভেড়ামারা উপজেলায় হাজী আক্তারুজ্জামান মিঠু (আওয়ামী লীগ), কুমারখালী উপজেলায় আব্দুল মান্নান খান (আওয়ামী লীগ), খোকসা উপজেলায় আলহাজ্ত সদর উদ্দিন খান (আওয়ামী লীগ)। কুষ্টিয়া সদর উপজেলায় চেয়ারম্যান নির্বাচিত হন আতাউর রহমান আতা (আওয়ামী লীগ)।  মাগুরা সদর উপজেলায় চেয়ারম্যান আবু নাসির বাবলু (আওয়ামী লীগ), শ্রীপুরে চেয়ারম্যান মিয়া মাহমুদুল গনি শাহীন (স্বতন্ত্র), মহম্মদপুরে আব্দুলাহেল কাফি (স্বতন্ত্র), শালিখায় চেয়ারম্যান অ্যাডভোকেট কামাল হোসেন ( স্বতন্ত্র )।চাঁপাইনবাবগঞ্জের নাচোলে উপজেলা চেয়ারম্যান আব্দুল কাদের (আওয়ামী লীগ), ভাইস চেয়ারম্যান রেজাউল করিম বাবু, মহিলা ভাইস চেয়ারম্যান: জান্নাতুন নঈম মুন্নি। গোমস্তাপুর উপজেলা চেয়ারম্যান হুমায়ুন রেজা (আওয়ামী লীগ), ভাইস চেয়ারম্যান হাসানুজ্জামান নুহ  ও মহিলা ভাইস চেয়ারম্যান মাহফুজা খাতুন। শিবগঞ্জে উপজেলা চেয়ারম্যান সৈয়দ নজরুল ইসলাম (আওয়ামী লীগ। ভোলাহাট উপজেলা চেয়ারম্যান রাব্বুল হোসেন (আওয়ামী লীগ)।রংপুর সদর উপজেলা চেয়ারম্যান নাছিমা জামান ববি (আওয়ামী লীগ) ভাইস চেয়ারম্যান মাসুদার রহমান মিলন ও মহিলা ভাইস চেয়ারম্যান কাজলী বেগম। মিঠাপুকুর উপজেলা নির্বাচনে চেয়ারম্যান জাকির হোসেন (আওয়ামী লীগ), ভাইস চেয়ারম্যান নিরঞ্জন মোহন্ত ও মহিলা ভাইস চেয়ারম্যান শামিমা আক্তার। ঝিনাইদহ সদর উপজেলায় চেয়ারম্যান নির্বাচিত হয়েছেন অ্যাডভোকেট আবদুর রশিদ (আওয়ামী লীগ), শৈলকূপার চেয়ারম্যান মোশারফ হোসেন (আওয়ামী লীগের বিদ্রোহী প্রার্থী), হরিণাকুন্ডু চেয়ারম্যান  জাহাঙ্গীর হোসাইন (আওয়ামী লীগের বিদ্রোহী), কালীগঞ্জ উপজেলা চেয়ারম্যান জাহাঙ্গীর সিদ্দিকী (আওয়ামী লীগ)।নড়াইল সদর উপজেলায় মো. নিজাম উদ্দিন খান নিলু (আওয়ামী লীগ), ভাইস চেয়ারম্যান তোফায়েল মাহমুদ তুফান ও মহিলা ভাইস চেয়ারম্যান ইসমত আরা। লোহাগড়ার চেয়ারম্যান সিকদার আব্দুল হান্নান রুনু (আওয়ামী লীগের বিদ্রোহী), ভাইস-চেয়ারম্যান বিএম কামাল হোসেন, মহিলা-ভাইস চেয়ারম্যান ফারহানা ইয়াসমীন ইতি। কালিয়া উপজেলায় বাবু কৃষ্ণপদ ঘোষ (আওয়ামী লীগ), ভাইস-চেয়ারম্যান মো. ইব্রাহিম শেখ ও মহিলা ভাইস চেয়ারম্যান  সোহেলী পারভীন। চুয়াডাঙ্গা সদর উপজেলায় চেয়ারম্যান আসাদুল হক বিশ্বাস (আওয়ামী লীগ)। জীবননগরে চেয়ারম্যান হাফিজুর রহমান (আওয়ামী লীগের বিদ্রোহী প্রার্থী), ভাইস চেয়ারম্যান আবদুস সালাম ঈশা ও মহিলা ভাইস চেয়ারম্যান আয়েশা সুলতানা লাকি। আলমডাঙ্গার চেয়ারম্যান আয়ূব হোসেন (স্বতন্ত্র)। দামুড়হুদা উপজেলা চেয়ারম্যান আলী মনসুর বাবু (স্বতন্ত্র)। শেরপুরের ঝিনাইগাতি উপজেলা চেয়ারম্যান এস এম এ ওয়ারেজ নাইম (আওয়ামী লীগ), মহিলা ভাইস চেয়ারম্যান লাইলী বেগম। শরীয়তপুরের গোসাইরহাট উপজেলা চেয়ারম্যান ফজলুর রহমান ঢালী (আওয়ামী লীগের বিদ্রোহী), ভাইস চেয়ারম্যান শেখ মো. আবুল খায়ের ও মহিলা ভাইস চেয়ারম্যান নাজমা বেগম।



23989,39806
কয়েক নেতার খেলায় হেরে গেলেন কাদের
অন্যান্য
প্রকাশ : ২৫ মার্চ ২০১৯, ০০:০০
ছোট ভাই জি এম কাদেরকে জাতীয় পার্টি (জাপা) চেয়ারম্যান এইচ এম এরশাদ শুক্রবার প্রায় গভীর রাতে দলের কো-চেয়ারম্যান পদ থেকে বাদ দেওয়ার পরদিনই সংসদে বিরোধী দলীয় উপনেতার পদ থেকেও অপসারণ করায় দলটির ভেতরে-বাইরে নানামুখী কথাবার্তা চলছে। এরশাদের শারীরিক অবস্থা নিয়ে যখন দলের নেতা-কর্মীরা উত্কণ্ঠিত, তখন অনেকটা আকস্মিক এই সিদ্ধান্তে নড়েচড়ে উঠেছেন নেতা-কর্মীরা। রাজধানীর বনানীতে জাপা চেয়ারম্যানের কার্যালয় ও কাকরাইলে দলের কেন্দ্রীয় কার্যালয়সহ নেতাদের ব্যক্তিগত অফিস-বাসায় আলোচনায় ঘুরেফিরে যে বিষয়টি উঠে আসছে সেটি হলো, সাংগঠনিক অদক্ষতা এবং জ্যেষ্ঠ নেতাদের ডিঙ্গিয়ে শুধু এরশাদের ভাই হওয়ার সুবাদে দলে-সংসদে শীর্ষপদে আসীন হওয়ার কারণেই স্বল্প সময়ের ব্যবধানে ছিটকে পড়তে হয়েছে জি এম কাদেরকে।কো-চেয়ারম্যান পদ থেকে জি এম কাদেরকে অব্যাহতি দেওয়ার চিঠিতে এরশাদ নিজেই উল্লেখ করেছেন, ‘গোলাম মোহাম্মদ কাদের পার্টি পরিচালনা করতে সম্পূর্ণ ব্যর্থ হয়েছেন, পার্টির সাংগঠনিক কার্যক্রম ঝিমিয়ে পড়েছে এবং তিনি পার্টির মধ্যে বিভেদ সৃষ্টি করেছেন। পার্টির সিনিয়র নেতৃবৃন্দও তার নেতৃত্বে সংগঠন করতে অপারগতা প্রকাশ করেছেন।’বড় ভাই ও দলের চেয়ারম্যানের লিখিত এই অভিযোগের বিষয়ে জি এম কাদের গতকাল রবিবার ইত্তেফাকের সঙ্গে আলাপকালে বলেন, ‘ইতিপূর্বে দেওয়া চিঠিতে এরশাদ সাহেব লিখেছিলেন-                 তিনি বিদেশে থাকলে আমি সাংগঠনিক কার্যক্রম পরিচালনা করব। কিন্তু তিনি আমাকে আসলে কোনো দায়িত্ব দেননি। এরশাদ সাহেব দলের চেয়ারম্যান, সকল ক্ষমতা তার হাতেই। আর সাংগঠনিক বিষয় দেখার দায়িত্ব দলের মহাসচিবের। কো-চেয়ারম্যানের কি দায়িত্ব সেটাও তিনি বলেননি। কাজেই আমার ব্যর্থ হওয়ার প্রশ্নই ওঠে না। আমি কোথায় ব্যর্থ হয়েছি সেরকম কোনো উদাহরণও তিনি দেখাতে পারেননি। আর দলে যদি কোনো বিভেদ হয়ে থাকে সেটা এরশাদ সাহেবের কারণেই হয়েছে।পার্টির সিনিয়র নেতারা আপনার নেতৃত্বে সংগঠন করতে অপারগতা প্রকাশ করেছেন- এরশাদের এই অভিযোগের জবাবে জি এম কাদের বলেন, আমাকে কো-চেয়ারম্যান ও সংসদের বিরোধী দলীয় উপনেতা করার পরে কয়েকজন নেতা অসহযোগিতা করেছেন। কিন্তু আমার হাতে কোনো ক্ষমতা না থাকায় আমি তাদের বিরুদ্ধে কোনো ব্যবস্থা নিতে পারিনি। ওই চার-পাঁচজনের বিষয়ে আমি এরশাদ সাহেবকে বলেছিলামও, কিন্তু তিনি কোনো ব্যবস্থা নেননি।’জাপার দায়িত্বশীল একাধিক নেতা ইত্তেফাককে জানান, একাদশ সংসদ নির্বাচনের আগে এরশাদ অসুস্থ হয়ে পড়ার পর দলের কো-চেয়ারম্যান হিসেবে জি এম কাদের দলের বিভিন্ন সাংগঠনিক কার্যক্রমে জ্যেষ্ঠ নেতাদের সম্পৃক্ত করতে পারেননি। শুধু জ্যেষ্ঠ নেতাদেরই নন, কেন্দ্রীয় ও মাঠ নেতাদেরও সমন্বয় করতে পারেননি তিনি।জাপা নেতাদের অভিযোগ, একাদশ সংসদ নির্বাচনেও দলীয় প্রার্থীদের কোনো খোঁজ নেননি জি এম কাদের। নির্বাচনে আওয়ামী লীগের কাছ থেকে প্রত্যাশিত আসন আদায় করার ক্ষেত্রেও তিনি কোনো ভূমিকা রাখেননি। এমনকি এরশাদ যখন অসুস্থ হয়ে সিঙ্গাপুরে যান, তখনও জি এম কাদের তার যথাযথ খোঁজ নেননি। একদিনের জন্য সিঙ্গাপুর গিয়ে দেশে ফিরে আসেন কাদের।জাপার প্রেসিডিয়াম সদস্য ও সংসদ সদস্য মুজিবুল হক চুন্নু গতকাল ইত্তেফাককে বলেন, ‘উপনেতা হিসেবে জি এম কাদের একটা দিনও দলের এমপিদের নিয়ে মিটিং করেননি। আমরা সংসদে কি কি বিষয়ে কথা বলব, কে কোনটা বলবেন- এনিয়ে উনি কাউকে নির্দেশনাও দেননি, এনিয়ে তার কোনো পরিকল্পনাও দেখিনি। চুন্নু বলেন, ‘কাদের সাহেব এমনিতে ভদ্রলোক, কিন্তু দলের সবার মধ্যে সমন্বয় করে সাংগঠনিক কার্যক্রম পরিচালনা করার মতো দক্ষতার অভাব রয়েছে তার।’ 



23990,39807
কত শতাংশ ভোট তা নিয়ে মাথা ব্যথা নেই :ইসি সচিব
অন্যান্য
প্রকাশ : ২৫ মার্চ ২০১৯, ০০:০০
পঞ্চম উপজেলা পরিষদ নির্বাচনের তৃতীয় ধাপের ভোট মোটামুটি শান্তিপূর্ণভাবে সম্পন্ন হয়েছে বলে জানিয়েছেন নির্বাচন কমিশন (ইসি) সচিবালয়ের সচিব হেলালুদ্দীন আহমদ। ভোটগ্রহণ শেষে তিনি বলেছেন, কত শতাংশ ভোট হলো এটা নিয়ে মাথাব্যথা নেই। বিষয়টা হলো শান্তিপূর্ণভাবে নির্বাচনটা অনুষ্ঠিত হয়েছে কিনা। গতকাল রবিবার সন্ধ্যায় নির্বাচন ভবনের মিডিয়া সেন্টারে আয়োজিত এক সংবাদ সম্মেলনে তিনি এসব কথা বলেন।উপজেলায় ভোটের হার কম হওয়ার কারণ জানতে চাইলে সচিব বলেন, কমিশন বলেছে অনেকেই (দল) নির্বাচন করেনি (অংশগ্রহণ করেনি)। প্রথম দফায় উপজেলা নির্বাচনে ৪৩ শতাংশ ভোট পড়েছে। দ্বিতীয় দফায় রাঙ্গামাটি জেলা বাদ দিয়ে ৪১ শতাংশ ভোট পড়েছে। রাঙ্গামাটির ফলাফল যদি আমরা পাই, তাহলে গড়ে আমাদের                 মনে হয় ৪৫ শতাংশ হবে। আর তৃতীয় ধাপে আমরা ৪০ থেকে ৪৫ শতাংশ ভোট পড়েছে বলে ধারণা করছি। তবে ‘পারসেন্টেজ ইজ নট দ্যা মেটার’।হেলালুদ্দীন আহমদ বলেন, একটি রাজনৈতিক জোট নির্বাচনে অংশ নেয়নি। তারা কিন্তু ভোটে আসেনি। অপরদিকে ভোটারদের ভোটকেন্দ্রে না আসার জন্য তাদের প্রচারণা আছে। এসব আপনাদের খেয়াল রাখতে হবে। ইসি সচিব বলেন, কটিয়াদিতে অনিয়মের প্রমাণ পাওয়ায় একজন অতিরিক্ত পুলিশ সুপার ও একজন ওসিকে প্রত্যাহার করা হয়েছে। তদন্ত করে আরো কারো জড়িত থাকার প্রমাণ পেলে তাদের বিরুদ্ধেও আইনানুগ ব্যবস্থা নেওয়া হবে। তিনি বলেন, চট্টগ্রামের চন্দনাইশে দু’পক্ষের মধ্যে সংঘর্ষে একজন পুলিশ কনস্টেবল মারাত্মক আহত হয়েছে। তিনি তলপেটে গুলিবিদ্ধ হয়েছেন। তার আর্টারি ছিঁড়ে যাওয়া রাজধানীর হূদরোগ ইনস্টিটিউটে হেলিকপ্টারে করে এনে ভর্তি করানো হয়েছে।ইলেকট্রনিক ভোটিং মেশিনে (ইভিএমে) ভোটের বিষয়ে নির্বাচন কমিশনের জাতীয় পরিচয় নিবন্ধন অনুবিভাগের মহাপরিচালক ব্রিগেডিয়ার জেনারেল মোহাম্মদ সাইদুল ইসলাম বলেন, রংপুর সদর, গোপালগঞ্জ সদর, মানিকগঞ্জ সদর ও মেহেরপুর সদর এই চারটি উপজেলায় ইভিএমে ভোটগ্রহণ করা হয়েছে। এতে মোট ৩৪০টি কেন্দ্রে ২ হাজার ২১৩টি ভোটকক্ষে ভোটগ্রহণ করা হয়েছে।  



23991,39808
উপজেলা পরিষদ নির্বাচন: গোসাইরহাটে স্বতন্ত্র প্রার্থী ফজলুর রহমান নির্বাচিত
সারাদেশ
প্রকাশ : ২৪ মার্চ ২০১৯, ২২:৫৮
উপজেলা পরিষদ নির্বাচনে গোসাইরহাটে চেয়ারম্যান পদে আনারস মার্কার প্রার্থী (স্বতন্ত্র) ফজলুর রহমান ঢালী ২২৪৭৯ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী বর্তমান উপজেলা পরিষদের চেয়ারম্যান আওয়ামী লীগ মনোনীত চেয়ারম্যান প্রার্থী সৈয়দ নাসির উদ্দিন ভোট পেয়েছেন ২১৫৫৮। পুরুষ ভাইস চেয়ারম্যান পদে সাবেক উপজেলা ছাত্রলীগের সভাপতি তালা মার্কার স্বতন্ত্র  প্রার্থী শেখ মোঃ আবুল খায়ের, ২৩৩৪১ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী উপজেলা আওয়ামী লীগের সভাপতি মোঃ শাহজাহান সিকদার ভোট পেয়েছেন ১৪৫২৩। মহিলা ভাইস চেয়ারম্যান পদে হাঁস মার্কার প্রার্থী নাজমা বেগম । ১৯২০৭ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী কলস মার্কার প্রার্থী রাহিমা বেগম পারুল ভোট পেয়েছেন ১৮৫৩৮।ইত্তেফাক/আরকেজি



23992,39809
কাপাসিয়ায় আওয়ামী লীগ প্রার্থীর বিজয়
সারাদেশ
প্রকাশ : ২৪ মার্চ ২০১৯, ২৩:১০
তৃতীয় ধাপে রবিবার অনুষ্ঠিত ৫ম উপজেলা পরিষদ নির্বাচনে কাপাসিয়া উপজেলায় ভোটার উপস্থিতি কম থাকলেও শান্তিপূর্ণভাবে সম্পন্ন হয়েছে। উপজেলার ১১৯টি কেন্দ্রের মধ্যে সকল কেন্দ্রের বেসরকারি ফলাফলে চেয়ারম্যান পদে নৌকা প্রতীকের প্রার্থী অ্যাডভোকেট আমানত হোসেন খান ৫৫ হাজার ৮৬১ ভোট পেয়ে বিজয়ী হয়েছেন। তার নিকটতম প্রতিদ্বন্দ্বী আনারস প্রতীকের প্রার্থী আনিছুর রহমান আরিফ পেয়েছেন ২৫ হাজার ৭৮৫ ভোট।অপর দিকে ভাইস চেয়ারম্যান পদে তালা প্রতীকের আসাদুজ্জামান আসাদ ৩৩ হাজার ৩৩৪ ভোট পেয়ে নির্বাচিত হয়েছেন। তার নিকটতম প্রতিদ্বন্দ্বী টিয়াপাখি প্রতীকের হাফিজুল হক চৌধুরী আইয়ুব পেয়েছেন ২৭ হাজার ৮৮৪ ভোট। মহিলা ভাইস চেয়ারম্যান পদে কলস প্রতীকের রওশন আরা সরকার ৪৩ হাজার ৩২২ ভোট পেয়ে নির্বাচিত হয়েছেন। তার নিকটতম প্রতিদ্বন্দ্বী প্রার্থী প্রজাপতি প্রতীকের মাহমুদা খানম পেয়েছেন ৩৯ হাজার ৩৯৩ ভোট।ইত্তেফাক/আরকেজি



23993,39810
উপজেলা পরিষদ নির্বাচন: কাঁঠালিয়ায় চেয়ারম্যান মনির
সারাদেশ
প্রকাশ : ২৪ মার্চ ২০১৯, ২৩:২০
ঝালকাঠির কাঁঠালিয়া উপজেলা পরিষদ নির্বাচনে চেয়ারম্যান পদে আওয়ামী লীগ মনোনীত মো. এমাদুল হক মনির (নৌকা), ভাইস চেয়ারম্যান মো. বদিউজ্জামান বদু সিকদার (তালা) এবং তৃতীয় বারের মতো ফাতিমা খানম মহিলা ভাইস চেয়ারম্যান পদে বেসরকারিভাবে নির্বাচিত হয়েছেন।এরমধ্যে চেয়ারম্যান পদে মো. এমাদুল হক মনির (নৌকা) ২৮৯৭৯ ভোট পেয়ে বেসরকারি ভাবে নির্বাচিত হয়েছেন। তার নিটকতম প্রতিদ্বন্দ্বী আওয়ামী লীগের বিদ্রোহী প্রার্থী (স্বতন্ত্র) বর্তমান উপজেলা চেয়ারম্যান মো. গোলাম কিবরিয়া সিকদার (কাপ-প্রিচ) পেয়েছেন ৩৯৭৯ ভোট। এছাড়া অপর বিদ্রোহী (স্বতন্ত্র) প্রার্থী মো. তরুন সিকদার (আনারস) ৬৭৮, অ্যাডভোকেট মো. জাহাঙ্গীর জোমাদ্দার (স্বতন্ত্র) ২২১ ভোট এবং মো. আবদুল জলিল মিয়াজী ২৩ ভোট পেয়েছেন।ভাইস চেয়ারম্যান পদে মো. বদিউজ্জামান বদু সিকদার (তালা) ২৩২৮৪ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী প্রার্থী গৌতম চন্দ্র মন্ডল উড়োজাহাজ প্রতিক পেয়েছেন ৬০৪৫ ভোট। এছাড়া মো. মনিরুজ্জামান গোলদার (চশমা) ২৯০৭ ভোট এবং মো. হারুঅর রশিদ (টিউবওয়েল) পেয়েছেন ১৩০২ ভোট। 
মহিলা ভাইস চেয়ারম্যান পদে বর্তমান মহিলা ভাইস চেয়ারম্যান ফাতিমা খানম (হাঁস) ১৮৩৮৭ ভোট পেয়ে তৃতীয় বারের মতো নির্বাচিত হয়েছেন। তার নিকটতম প্রতিদ্বন্দ্বী নাজমিন আক্তার তুলি (কলস) পেয়েছেন ১৪৬১৮ ভোট।ইত্তেফাক/আরকেজি



23994,39811
উপজেলা পরিষদ নির্বাচন: লক্ষ্মীপুরে নৌকা দুই, স্বতন্ত্র তিন
সারাদেশ
প্রকাশ : ২৪ মার্চ ২০১৯, ২৩:৩১
লক্ষ্মীপুর জেলার ৫টি উপজেলা পরিষদ নির্বাচনে নৌকা দুইটিতে আর স্বতন্ত্র তিনটিতে বিজয়ী হয়েছে।লক্ষ্মীপুর সদর উপজেলায় স্বতন্ত্র চেয়ারম্যান প্রার্থী জেলা যুবলীগের সভাপতি একেএম সালাহ্উদ্দিন টিপু (দোয়াত-কলম) প্রতীক নিয়ে নির্বাচিত হয়েছেন। ভাইস চেয়ারম্যান পদে এডভোকেট রহমতউল্যাহ বিল্বব, (বৈদ্যুতিক বাল্ব) ও মহিলা ভাইস চেয়ারম্যান পদে কাজী খালেদা আক্তার (হাঁস) প্রতীক নিয়ে নির্বাচিত হয়েছেন।রায়পুর উপজেলায় আওয়ামী লীগ মনোনীত চেয়ারম্যান প্রার্থী অধ্যক্ষ মামুনুর রশিদ (নৌকা) প্রতীক নিয়ে নির্বাচিত হয়েছেন। ভাইস চেয়ারম্যান পদে মারুফ বিন জাকারিয়া (টিউবওয়েল) ও মহিলা ভাইস চেয়ারম্যান পদে হাজী মাজেদা বেগম (প্রজাপতি) প্রতীক নিয়ে নির্বাচিত হয়েছেন।রামগঞ্জ উপজেলায় আওয়ামী লীগ মনোনীত চেয়ারম্যান প্রার্থী মনির হোসেন চৌধুরী (নৌকা) প্রতীক নিয়ে নির্বাচিত হয়েছেন। ভাইস চেয়ারম্যান পদে দেলোয়ার হোসেন দেওয়ান বাচ্চু (চশমা) ও মহিলা ভাইস চেয়ারম্যান পদে বিনা প্রতিদ্বন্দ্বিতায় সুরাইয়া আক্তার শিউলী  নির্বাচিত হয়েছেন।কমলনগর উপজেলায় স্বতন্ত্র চেয়ারম্যান প্রার্থী উপজেলা যুবলীগের সভাপতি মেজবাহ উদ্দিন আহমেদ বাপ্পী (দোয়াত-কলম) প্রতীক নিয়ে নির্বাচিত হয়েছেন। ভাইস চেয়ারম্যান পদে ওমর ফারুক সাগর (টিয়াপাখী) ও মহিলা ভাইস চেয়ারম্যান পদে রোকসানা আক্তার রক্সি (ফুটবল)  প্রতীক নিয়ে নির্বাচিত হয়েছেন।রামগতি উপজেলায় স্বতন্ত্র চেয়ারম্যান প্রার্থী শরাফ উদ্দিন আজাদ সোহেল (কাপ পিরিচ) প্রতীক নিয়ে নির্বাচিত হয়েছেন। ভাইস চেয়ারম্যান পদে রাহিদ হোসেন (টিউবওয়েল) ও মহিলা ভাইস চেয়ারম্যান পদে ফাতেমা ফারুক (কলস) প্রতীক নিয়ে নির্বাচিত হয়েছেন।ইত্তেফাক/আরকেজি



23995,39812
রায়পুরায় আওয়ামী লীগের বিদ্রোহী প্রার্থী বিজয়ী
সারাদেশ
প্রকাশ : ২৪ মার্চ ২০১৯, ২৩:৪৬
পঞ্চম উপজেলা নির্বাচনে রায়পুরায় আওয়ামী লীগের বিদ্রোহী প্রার্থী আনারস প্রতীক নিয়ে ৬০৪০৫ ভোট পেয়ে বেসরকারিভাবে বিজয়ী হয়েছেন উপজেলা আওয়ামী লীগের সাধারণ সম্পাদক আব্দুস ছাদেক।তার নিকটতম প্রতিদ্বন্দ্বী প্রার্থী আওয়ামীলীগ মনোনীত প্রার্থী বর্তমান চেয়ারম্যান মিজানুর রহমান চৌধুরী পেয়েছেন ৫৫৩৩৭। ভাইস চেয়ারম্যান হিসেবে বেসরকারিভাবে নির্বাচিত হয়েছেন হাজী আব্দুল মোমেন ও তাজ তাহমিনা মানিক।ইত্তেফাক/আরকেজি



23996,39813
টেকনাফে স্বতন্ত্র প্রার্থী নুরুল আলম চেয়ারম্যান নির্বাচিত
সারাদেশ
প্রকাশ : ২৪ মার্চ ২০১৯, ২৩:৫৪
টেকনাফে উপজেলা পরিষদ নির্বাচনে বিপুল ভোটের ব্যবধানে মোটরসাইকেল প্রতীক নিয়ে স্বতন্ত্র প্রার্থী নুরুল আলম চেয়ারম্যান নির্বাচিত হয়েছেন।জানা গেছে, ৫৫টি ভোট কেন্দ্রের মধ্যে স্বতন্ত্র প্রার্থী উপজেলা যুবলীগের সভাপতি নুরুল আলম মোটরসাইকেল প্রতীক নিয়ে ৩৬হাজার ১৫১ ভোট পেয়ে বেসরকারিভাবে চেয়ারম্যান নির্বাচিত হয়েছেন। ইত্তেফাক/আরকেজি



23997,39814
মিরপুর উপজেলায় আনন্দ মিছিলে হামলার অভিযোগ, যুবলীগ কর্মী নিহত
সারাদেশ
প্রকাশ : ২৫ মার্চ ২০১৯, ০০:৩২
কুষ্টিয়ার মিরপুরে ভোটকেন্দ্র থেকে পাওয়া ফলাফলের ভিত্তিতে আওয়ামী লীগের (নৌকা প্রতীক) সমর্থকদের আনন্দ মিছিলে জাসদের নেতাকর্মীদের হামলার অভিযোগ উঠেছে। এতে উজ্জল প্রামাণিক (৩৫) নামে যুবলীগের এক কর্মী নিহত হয়েছেন।রবিবার ৫ম উপজেলা পরিষদ নির্বাচনের তৃতীয় ধাপে ভোট গণনার পর সন্ধ্যা সাড়ে ৬টার দিকে চিথলিয়া ইউনিয়নের পাহাড়পুর হাজী ওয়াহেদ মাস্টার মোড়ে এ হামলার ঘটনা ঘটে। নিহত উজ্জল প্রামাণিক পাহাড়পুর ফুলতলা এলাকার মৃত আজিত প্রামাণিকের ছেলে। উপজেলা যুবলীগের ধর্ম বিষয়ক সম্পাদক মোস্তাক আহম্মেদ বলেন, পাহাড়পুর লক্ষ্মীপুর মাধ্যমিক বিদ্যালয় কেন্দ্রে নৌকা প্রতীকের প্রার্থী বিজয়ী হওয়ায় আনন্দ মিছিল বের করি আমরা। আনন্দ মিছিলটি হাজী ওয়াহেদ মাস্টার মোড়ে পৌঁছালে ইউনিয়ন জাসদের সাধারণ সম্পাদক হাবিবুর রহমান হাবিবের নেতৃত্বে পরাজিত আনারস প্রতীকের প্রার্থীর কর্মী-সমর্থকরা মিছিলের পেছন থেকে হামলা করে। এসময় যুবলীগ কর্মী উজ্জল আহত হন। তাকে উদ্ধার করে মিরপুর উপজেলা স্বাস্থ্য কমপ্লেক্সে নিয়ে গেলে দায়িত্বরত চিকিৎসক মৃত ঘোষণা করেন। অভিযুক্ত হাবিবের মোবাইল ফোনে যোগাযোগ করা হলে তার স্ত্রী শিউলি খাতুন কল রিসিভ করে বলেন, আওয়ামী লীগের মিছিল থেকে আমার স্বামীর ওপর হামলা ও ঘর-বাড়ি ভাঙচুর করা হয়েছে।এ ব্যাপারে মিরপুর থানার ভারপ্রাপ্ত কর্মকর্তা (ওসি) আবুল কালাম বলেন, ময়নাতদন্ত না করে উজ্জলের মৃত্যুর সঠিক কারণ বলা যাচ্ছে না। ফের যেন কোনো অপ্রীতিকর ঘটনা না ঘটে সেজন্য এলাকায় অতিরিক্ত পুলিশ মোতায়েন করা হয়েছে।ইত্তেফাক/আরকেজি



23998,39815
আড়াইহাজারের সফল মত্স্য চাষি ফরহাদ
অন্যান্য
প্রকাশ : ২৫ মার্চ ২০১৯, ০০:০০
আড়াইহাজারের সফল মত্স্য চাষি মোঃ ফরহাদ হোসেন। কঠোর পরিশ্রমই তার সাফল্যের মূলমন্ত্র। ফরহাদের মতে, যে কোনো উদ্যোগই জেনে বুঝে করলে সাফল্য আসবেই। তবে উদ্যোগ সফল করার পথে অনেক প্রতিকূলতা মোকাবিলা করতে হয়। মাছ চাষে সাফল্য পাওয়া ফরহাদের পথ অনুসরণ করে আজ গ্রামের অনেক যুবকই স্বাবলম্বী। উপজেলার উচিতপুরা ইউনিয়নের সিরাজুল ইসলাম মোল্লার ছেলে ফরহাদ হোসেন মাছ চাষ করে সংসারে এনেছেন সচ্ছলতা।ফরহাদ জানান, ২৫০ শতাংশ জমির উপর ৪টি পুকুর খনন করে তিনি মাছের চাষ করে আসছেন। তার পুকুরে পাঙ্গাস, রুই, কাতল, তেলাপিয়া, শিং ও মাগুর মাছ রয়েছে। বছরে তিনি একবার মাছ বিক্রি করে থাকেন। বিক্রি করেন ২০ লাখ থেকে ২৫ লাখ টাকার মাছ। এর মধ্যে ৭/৮ লাখ টাকা লাভ থাকে তার।  লক্ষণীয় বিষয় হচ্ছে, তার খামারে কোনো কর্মচারী নেই। সব কাজ তিনি একাই করে থাকেন। ফলে খামার পরিচালনায় তার খরচও কম হয়। স্থানীয়রা জানান, ফরহাদের দেখাদেখি ওই এলাকার অনেক মানুষ পুকুরে মাছ চাষ শুরু করেছেন। উপজেলা সহকারী মত্স্য অফিসার মোঃ আলমগীর হোসেন জানান, ফরহাদ একজন সফল মত্স্য চাষি। আমরা তাকে সব ধরনের সহযোগিতা করে থাকি।



23999,39816
রূপগঞ্জে ১৫’শ বৃত্তিপ্রাপ্ত শিক্ষার্থীকে সংবর্ধনা
অন্যান্য
প্রকাশ : ২৫ মার্চ ২০১৯, ০০:০০
রূপগঞ্জ  (নারায়ণগঞ্জ): উপজেলার তারাব পৌরসভার দিঘীবরাব এলাকায় স্বদেশ কিন্ডার গার্টেন ওয়েলফেয়ার এসোসিয়েশনের উদ্যোগে ১৫০০ জন বৃত্তিপ্রাপ্ত শিক্ষার্থীকে সংবর্ধনা দেওয়া হয়েছে। রবিবার বিকালে হাজী মোঃ এখলাছ উদ্দিন ভুঁইয়া উচ্চ বিদ্যালয় এন্ড কলেজের মাঠে আয়োজিত অনুষ্ঠানে সভাপতিত্ব করেন স্বদেশ কিন্ডার গার্টেন ওয়েলফেয়ার এসোসিয়েশনের সিনিয়র সহ-সভাপতি মোঃ শফিকুল ইসলাম। অনুষ্ঠানে প্রধান অতিথি  ছিলেন, ওই সংস্থার প্রধান উপদেষ্টা প্রতিষ্ঠাতা লায়ন মোঃ মোজ্জাম্মেল হক ভূঁইয়া। প্রধান আলোচক ছিলেন রূপগঞ্জ প্রেসক্লাবের সভাপতি লায়ন মীর আব্দুল আলীম। বিশেষ অতিথি হিসেবে উপস্থিত ছিলেন, আলহাজ্ব হাবিবুর রহমান ভূঁইয়া, এখলাছ উদ্দিন ভূঁইয়া উচ্চ বিদ্যালয় এন্ড কলেজের অধ্যক্ষ মারুফা আক্তার, লায়ন সাইফুল ইসলাম, প্রেসক্লাবের সাধারণ সম্পাদক খলিল সিকদার, সাংবাদিক আশিকুর রহমান হান্নান, এস এম শাহাদাত, সাইফুল ইসলাম প্রমুখ। পরে বৃত্তিপ্রাপ্ত মেধাবী শিক্ষার্থীদের হাতে সম্মাননা সার্টিফিকেট ও ক্রেস্ট তুলে দেওয়া হয়                 —ইত্তেফাক



24000,39817
বালিশ চাপা দিয়ে স্ত্রীকে হত্যা!
অন্যান্য
প্রকাশ : ২৫ মার্চ ২০১৯, ০০:০০
আড়াইহাজারে বালিশ চাপা দিয়ে রুপা রানী দাস (২০) নামে এক গৃহবধূকে হত্যার অভিযোগ পাওয়া গেছে। শনিবার রাতে উপজেলার গোপালদী পৌরসভার কলাগাছিয়া ঋষিপাড়া গ্রামে এই ঘটনা ঘটে। নিহত রুপা ওই গ্রামের সজীব দাসের স্ত্রী।আড়াইহাজার থানার ওসি আক্তার হোসেন জানান, গোপালদী পৌরসভার কলাগাছিয়া ঋষিপাড়া গ্রামের রাম কমল চন্দ্র দাসের ছেলে সজীবের সাথে নারায়ণগঞ্জের নিতাই গঞ্জের গোবিন্দী দাসের মেয়ে রুপার ৩ বছর আগে বিয়ে হয়। বিয়ের পর থেকে তাদের মধ্যে ঝগড়াঝাটি লেগেই থাকত। প্রায়ই সজীব তার স্ত্রীকে মারধর করতো। ঘটনার দিন ঝগড়ার এক পর্যায়ে সজীব তার স্ত্রীকে বালিশ চাপা দিয়ে হত্যা করে। পরে জনতা সজীবকে আটক করে পুলিশে সোর্পদ করে। নিহত রুপার ৩ বছরের একটি মেয়ে রয়েছে।স্থানীয়রা জানান, সজীব নরসিংদী এলাকার একটি মেয়ের সাথে পরকীয়ায় জড়িয়ে পড়ে। এই ঘটনাকে কেন্দ্র করে এ হত্যাকাণ্ড ঘটতে পারে। ওসি আরো জানান, এই ঘটনায় মামলা দায়েরের প্রস্তুতি চলছে। 



24001,39818
সামগ্রিক বিচারে নির্বাচন অবাধ ও শান্তিপূর্ণ :জানিপপ
অন্যান্য
প্রকাশ : ২৫ মার্চ ২০১৯, ০০:০০
পঞ্চম উপজেলা পরিষদ নির্বাচনের তৃতীয় ধাপের নির্বাচন সামগ্রিক বিচারে অবাধ, শান্তিপূর্ণ ও নিরপেক্ষভাবে অনুষ্ঠিত হয়েছে বলে জানিয়েছে নির্বাচন পর্যবেক্ষক সংস্থা জানিপপ (জাতীয় নির্বাচন পর্যবেক্ষণ পরিষদ)। চেয়ারম্যান, ভাইস চেয়ারম্যান এবং নারী ভাইস চেয়ারম্যান পদে খুলনা, বরিশাল, ঢাকা এবং চট্টগ্রাম বিভাগের ৫টি জেলার ১১টি উপজেলা পরিষদ নির্বাচন পর্যবেক্ষণ করে সংস্থাটি।রবিবার সন্ধ্যায় জানিপপের সিনিয়র প্রোগ্রাম ম্যানেজার মোহাম্মদ হাবিবুর রহমান স্বাক্ষরিত এক সংবাদ বিজ্ঞপ্তিতে বলা হয়, জানিপপের ৪৭ জন স্বল্পমেয়াদি পর্যবেক্ষক ৬০টি ভোটকেন্দ্র পর্যবেক্ষণ করেন। পর্যবেক্ষণে নির্বাচনের সার্বিক পরিস্থিতি স্বাভাবিক ও সন্তোষজনক দেখা গেছে। আইনশৃঙ্খলা রক্ষাকারী বাহিনীর উপস্থিতি ছিল চোখে পড়ার মতো। সকালের দিকে ভোটার উপস্থিতি কম থাকলেও বেলা বাড়ার সঙ্গে সঙ্গে ভোটার উপস্থিতি কিছুটা বাড়তে থাকে। সামগ্রিক বিচারে এ নির্বাচন অবাধ, শান্তিপূর্ণ ও নিরপেক্ষভাবে অনুষ্ঠিত হয়েছে। এ নির্বাচন পর্যবেক্ষণ কার্যক্রম সার্বক্ষণিক তদারকি করেছেন জানিপপের নির্বাহী পরিচালক অ্যাডভোকেট ইতরাত আমিন কলিমউল্লাহ। নির্বাচনে সাতক্ষীরা সদর, আশাশুনি, শ্যামনগর, কালীগঞ্জ এবং দেবহাটা, বরিশালের উজিরপুর উপজেলা, গোপালগঞ্জের কাশিয়ানী, মুকসুদপুর, চট্টগ্রামের চন্দনাইশ, পটিয়া এবং চাঁদপুরের কচুয়া উপজেলার বিভিন্ন ইউনিয়নের আরও কয়েকটি এলাকায় অবস্থিত নির্বাচন কেন্দ্রে জানিপপের পর্যবেক্ষকরা পর্যবেক্ষণ করেন।



24002,39819
বাংলাদেশ-ভারত স্বরাষ্ট্র মন্ত্রণালয় পর্যায়ের বৈঠক ১ এপ্রিল
অন্যান্য
প্রকাশ : ২৫ মার্চ ২০১৯, ০০:০০
বাংলাদেশ ও ভারতের মধ্যে স্বরাষ্ট্র মন্ত্রণালয় পর্যায়ের বৈঠক আগামী ১ এপ্রিল অনুষ্ঠিত হবে। বৈঠকে এই দুই দেশের মধ্যেকার আন্তঃসীমান্ত নিরাপত্তা, সীমান্তে পাচার ও সীমান্ত ব্যবস্থাপনা বিষয়ে আলোচনা হবে। এটা হবে দুই দেশের স্বরাষ্ট্র মন্ত্রণালয় পর্যায়ে সপ্তম বৈঠক। অনুষ্ঠিতব্য বৈঠকে বাংলাদেশের পক্ষে নেতৃত্ব দেবেন স্বরাষ্ট্রমন্ত্রী আসাদুজ্জামান খান কামাল ও ভারতের পক্ষে স্বরাষ্ট্রমন্ত্রী রাজনাথ সিং। বৈঠকে যোগ দিতে স্বরাষ্ট্রমন্ত্রী আসাদুজ্জামান খান কামাল তিন দিনের সরকারি সফরে আগামী ৩১ মার্চ নয়াদিল্লিতে পৌঁছাবেন। তিনি ২ এপ্রিল ঢাকায় ফিরবেন বলে আশা করা হচ্ছে। এর আগে স্বরাষ্ট্র মন্ত্রণালয় পর্যায়ের ষষ্ঠ বৈঠক গত বছরের অক্টোবরে ঢাকায় অনুষ্ঠিত হয়েছে। সে সময় ভারতের স্বরাষ্ট্রমন্ত্রী রাজনাথ সিং বাংলাদেশ সফরে এসেছিলেন।নাম প্রকাশে অনিচ্ছুক অন্য আরেকটি সূত্র জানিয়েছে, ১১ এপ্রিল থেকে ভারতের সাধারণ নির্বাচন শুরুর আগের এই বৈঠকে তারা বাংলাদেশে রোহিঙ্গা অনুপ্রবেশ, তাদের প্রত্যাবর্তন, ভিসা ইস্যুর ক্ষেত্রে সীমাবদ্ধতা (জরুরি প্রয়োজন ব্যতীত) ও অন্যান্য বিষয় নিয়ে আলোচনা করতে পারেন।



24003,39820
প্রধানমন্ত্রী মোদি ধনীদের চৌকিদার:প্রিয়াঙ্কা গান্ধী
অন্যান্য
প্রকাশ : ২৫ মার্চ ২০১৯, ০০:০০
উত্তরপ্রদেশ যার, দিল্লির মসনদ তারই। এ প্রবাদ ভারতীয় রাজনীতিতে চিরচরিত। আর তাই উত্তরপ্রদেশ ফিরে পেতে মরিয়া জাতীয় কংগ্রেস। সেই উত্তাপ বাড়িয়ে দিলেন প্রিয়াঙ্কা গান্ধী। গতকাল রবিবার নির্বাচনী প্রচারে নামার আগে এক টুইটে ভারতের প্রধানমন্ত্রী নরেন্দ্র মোদিকে কটাক্ষ করে বলেন, দেশের ধনীদের চৌকিদার তিনি। দেশের ধনীদের কর্তব্য পালনে ব্যস্ত চৌকিদার, গরিবদের পরোয়া করেন না। কৃষকেরা দিনরাত পরিশ্রম করেন। কিন্তু উত্তরপ্রদেশ সরকার তাদের ভরণ-পোষণের যথাযথ দায়িত্ব নেয় না। ঋণের চাপে উপায় না পেয়ে আত্মহত্যার পথও বেছে নিয়েছেন অনেকে। কিন্তু এসব বিষয়ে কোনো হুঁশ নেই মোদি সরকারের। দেশের ধনীদের চৌকিদার তিনি। পাশাপাশি নরম হিন্দুত্বে ভর করেই উত্তরপ্রদেশে ভোটপ্রচারে নেমেছেন তিনি। একইসঙ্গে বেকারত্ব, কৃষিঋণ মওকুফসহ একাধিক ইস্যুতে প্রচার শুরু করেছেন প্রিয়াঙ্কা। এদিকে ভোটের উত্তাপ আরও বাড়িয়ে দিয়েছেন বিজেপির নেতা সুরেন্দ্র সিং। হরিয়ানার এই নেতা কদর্য আক্রমণ করে সোনিয়া গান্ধীর সঙ্গে হরিয়ানার ‘নর্তকী’ স্বপ্না চৌধুরীর তুলনা করেছেন। তিনি বলেছেন, ‘ইতালি থেকে নর্তকী সোনিয়াকে বিয়ে করে এনেছিলেন রাজীব গান্ধী। সোনিয়ার সঙ্গে স্বপ্নার পেশা মেলে। তাই তাকে বিয়ে করা উচিত রাহুল গান্ধীর। পেশায় ‘নর্তকী’ স্বপ্না চৌধুরী সালমান খানের সঞ্চালনায় রিয়্যালিটি শো বিগ বসে যোগ দিয়ে জনপ্রিয় হয়ে ওঠেন। সম্প্রতি তার কংগ্রেসে যোগ দেওয়ার খবর চাউর হয়। এরপরই এই মন্তব্য, ওই বিজেপি নেতার। যদিও এই প্রথম নয়। নরেন্দ্র মোদির সমালোচনা করায় কয়েকদিন আগে উত্তরপ্রদেশের সাবেক মুখ্যমন্ত্রী এবং বহুজন সমাজ পার্টি নেত্রী মায়াবতীকেও অশালীন ভাষায় আক্রমণ করেন সুরেন্দ্র সিং। চুলে কলপ লাগিয়ে মায়াবতী যুবতী সাজার চেষ্টা করছেন বলে মন্তব্য করেছিলেন তিনি।অন্যদিকে বিজেপির সভাপতি অমিত শাহ বলেছেন, সবাই নরেন্দ্র মোদিকে হারাতে চান কিন্তু নির্বাচনে লড়াই করতে চান না। বিরোধিরা স্বীকার করেছে যে, নির্বাচনে জিতলেও তাদের প্রধানমন্ত্রী হওয়ার মতো কোনো নেতা নেই। উত্তরপ্রদেশের আগ্রায় এক নির্বাচনী সমাবেশে তিনি এ কথা বলেন।



24004,39821
রাজধানীতে গণপরিবহনে শৃঙ্খলা ফেরাতে সড়কে স্পেশাল টাস্কফোর্স
অন্যান্য
প্রকাশ : ২৫ মার্চ ২০১৯, ০০:০০
রাজধানীতে গণপরিবহনে শৃঙ্খলা ফেরানোর লক্ষ্যে স্পেশাল টাস্কফোর্স গঠন করেছে ঢাকা মহানগর পুলিশের ট্রাফিক বিভাগ। গতকাল রবিবার থেকে শুরু হওয়া এই টাস্কফোর্সের কার্যক্রম চলবে আগামী ২৩ এপ্রিল পর্যন্ত। ট্রাফিক বিভিন্ন বিভাগের গুরুত্বপূর্ণ ইন্টারসেকশনে পর্যায়ক্রমে সারাদিনের জন্য গণপরিবহনের বিরুদ্ধে চলবে এ অভিযান। বিষয়টি নিশ্চিত করেছেন মহানগর পুলিশের অতিরিক্ত কমিশনার (ট্রাফিক) মীর রেজাউল আলম।তিনি জানান, ডিএমপির চারটি ট্রাফিক বিভাগের প্রতিটি বিভাগ থেকে একজন অতিরিক্ত কমিশনার (এডিসি) ও সহকারী কমিশনার (এসি), দুজন ট্রাফিক পরিদর্শক (টিআই), দুজন সার্জেন্ট, পাঁচজন কনস্টেবল নিয়ে গঠন করা হয়েছে স্পেশাল টাস্কফোর্স। ট্রাফিকের নিজ নিজ বিভাগ থেকে একটি স্পেশাল টাস্কফোর্স সকাল ৯টা থেকে সন্ধ্যা ৬টা পর্যন্ত চালাবে তাদের অভিযান।



24005,39822
খালাস পেলেন হিযবুত তাহরীর মহিউদ্দিনসহ ৪ জন, দু’জনের দণ্ড
অন্যান্য
প্রকাশ : ২৫ মার্চ ২০১৯, ০০:০০
সন্ত্রাসবিরোধী আইনের মামলায় বেকসুর খালাস পেয়েছেন নিষিদ্ধঘোষিত সংগঠন হিযবুত তাহরীর প্রধান সমন্বয়ক অধ্যাপক মহিউদ্দিন আহমেদসহ চারজন। তবে মামলার দুই আসামিকে দুই বছর করে সশ্রম কারাদণ্ড দিয়েছেন আদালত। ঢাকার সন্ত্রাস দমন ট্রাইব্যুনালের বিচারক মজিবুর রহমান গতকাল রবিবার এ রায় ঘোষণা করেন। রায়ে বলা হয়, আসামিদের বিরুদ্ধে রাষ্ট্রবিরোধী ষড়যন্ত্র এবং সরকারি গুরুত্বপূর্ণ স্থানে হামলা করে জনজীবনে আতঙ্ক সৃষ্টির পরিকল্পনার অভিযোগ আনা হয়। কিন্তু রাষ্ট্রপক্ষ চার আসামির বিরুদ্ধে অভিযোগ প্রমাণে ব্যর্থ হওয়ায় তাদের খালাস দেওয়া হলো।খালাসপ্রাপ্তরা হলেন, হিযবুত তাহরীর মহিউদ্দিন আহমেদ, যুগ্ম সমন্বয়ক কাজী মোরশেদুল হক ওরফে প্লাবন, সদস্য তানভীর আহম্মেদ ও আবু ইউসুফ আলী। দণ্ড দেওয়া হয় তৌহিদুল আলম ও সাইদুর রহমানকে।২০১০ সালের ১৮ এপ্রিল ঢাকার উত্তরা ৩ নম্বর সেক্টরে তাকওয়া মসজিদের সামনে রাষ্ট্রবিরোধী পোস্টার ও লিফলেট বিলির সময় তিনজনকে পেট্রোল বোমাসহ গ্রেফতার করে পুলিশ। সংগঠনের প্রধান সমন্বয়কারী মহিউদ্দিনের নির্দেশেই তারা সেখানে গিয়েছিলেন বলে অভিযোগ করা হয় মামলায়। ২০১৬ সালের ২৭ সেপ্টেম্বর অভিযোগ গঠনের মধ্য দিয়ে শুরু হয় মামলার বিচার। কিন্তু সাক্ষী গরহাজিরার কারণে বিচার বিলম্বিত হয়। অভিযোগপত্রের ১৬ জন সাক্ষীর মধ্যে ৭ জনের সাক্ষ্য নেওয়া হয়। পরে যুক্তিতর্ক শেষে রায়ের জন্য দিন ধার্য করা হয়। কয়েকবার তারিখ পেছানোর পর গতকাল এ রায় দেওয়া হয়।রাষ্ট্রপক্ষের কৌঁসুলি জাহাঙ্গীর আলম বলেন, মামলার তদন্ত কর্মকর্তা ছিলেন দুজন। তাদের একজন সাক্ষ্য দিলেও অন্যজন দেননি। এ কারণে হয়ত হিযবুত তাহরীরের প্রধান সমন্বয়ক খালাস পেয়ে গেছেন। পূর্ণাঙ্গ রায় হাতে পাওয়ার পর আপিলের সিদ্ধান্ত নেব। 



24006,39823
দৃষ্টি প্রতিবন্ধীর উপর হামলার প্রতিবাদে ঢাবিতে বিক্ষোভ
অন্যান্য
প্রকাশ : ২৫ মার্চ ২০১৯, ০০:০০
ঢাকা বিশ্ববিদ্যালয় কেন্দ্রীয় ছাত্র সংসদ (ডাকসু) নির্বাচনে অনিয়ম এবং কারচুপির অভিযোগ এনে নির্বাচন বাতিলের দাবিতে অনশনকারী প্রতিবন্ধী শিক্ষার্থী রবিউল ইসলামের উপর হামলার প্রতিবাদ জানিয়েছে দৃষ্টি প্রতিবন্ধী শিক্ষার্থীরা। তারা এ দাবিতে রবিবার দুপুরে বিক্ষোভ কর্মসূচি পালন করেছে।হামলার পাঁচদিন পার হলেও অভিযুক্তের বিরুদ্ধে কোনো ধরনের ব্যবস্থা না নেওয়ায় তারা এই কর্মসূচি পালন করে। এর আগে প্রতিবন্ধী শিক্ষার্থীরা টিএসসিতে জড়ো হয়। সেখান থেকে তারা একটি বিক্ষোভ মিছিল বের করে।অভিযোগের বিষয়ে হল প্রাধ্যক্ষ অধ্যাপক ড. এ এস এম মাকসুদ কামাল বলেন, আমরা ঘটনার পরপরই হলের আবাসিক শিক্ষক অধ্যাপক ড. মোমেনের নেতৃত্বে তিন সদস্যবিশিষ্ট তদন্ত কমিটি গঠন করেছিলাম। আমি আবার খোঁজ নিব। আসলে ভুক্তভোগী যদি কোনো ক্লু দিতে না পারে সেক্ষেত্রে অভিযুক্তকে খুঁজে বের করা কঠিন।



24007,39824
রাজধানীর কূটনৈতিক এলাকায় নিরাপত্তা জোরদার
অন্যান্য
প্রকাশ : ২৫ মার্চ ২০১৯, ০০:০০
রাজধানীর কূটনৈতিক এলাকাসহ কয়েকটি এলাকায় নিরাপত্তা ব্যবস্থা জোরদার করা হয়েছে। জঙ্গি হামলার আশঙ্কা আছে এমন তথ্যে নেওয়া হয়েছে এই ব্যবস্থা। গোয়েন্দাদের কাছে এই ধরনের তথ্য রয়েছে বলে জানা গেছে।পুলিশের ডিপ্লোমেটিক সিকিউরিটি জোনের উপ-কমিশনার হায়াতুল ইসলাম খান সাংবাদিকদের বলেন, ‘আমরা একটু সিকিউরিটি টাইট করছি। সামনে ২৬ মার্চ, স্বাধীনতা দিবস। এছাড়া আমরা এমনিতেই মাঝে মধ্যে সিকিউরিটি টাইট করি, একটু বেশি এলার্ট থাকি। এটা নিয়মিত কাজের অংশ। আমরা এলার্ট আছি। আতঙ্কিত হওয়ার কিছু নেই।’আইন- শৃঙ্খলা বাহিনী সূত্র জানায়, নব্য জেএমবির একটি গ্রুপ ঢাকা বা এর বাইরে কোনো একটি চার্চ বা কোথাও হামলা করতে পারে বলে তথ্য পাওয়া গেছে। এ কারণে আইন- শৃঙ্খলা বাহিনীর সদস্যদের সতর্ক থাকার পরামর্শ দেওয়া হয়।সূত্র জানায়, কয়েকদিন আগে আবু মোহাম্মদ আল বাঙালি নামে এক নব্য জেএমবির শীর্ষ নেতা আইন- শৃঙ্খলা বাহিনীর সদস্যসহ তাদের ভাষায় কাফেরদের ওপর হামলা চালানোর আহ্বান জানায়। প্রয়োজনে গাড়ি চাপার মাধ্যমেও হামলা চালানোর হুমকি দেওয়া হয়।  



24008,39825
রাজধানীর দক্ষিণখানে প্রতিপক্ষের হামলায় ব্যবসায়ী খুন
অন্যান্য
প্রকাশ : ২৫ মার্চ ২০১৯, ০০:০০
রাজধানীর দক্ষিণখানে পূর্ব শত্রুতার জের ধরে প্রতিপক্ষের হামলায় এক ব্যবসায়ী নিহত হয়েছে। নিহতরে নাম সোহেল (৩৪)। তিনি উত্তরা সাইদ গ্র্যান্ড সেন্টারে ইলেকট্রিক্যাল সামগ্রীর ব্যবসা করতেন। গত শনিবার রাতে দক্ষিণখানে চালাবন হাজীপাড়া এলাকায় তার প্রতিপক্ষ আবু বক্কর সিদ্দিক লিটন তাকে উপর্যুপরি ছুরিকাঘাত করে। এতে ঘটনাস্থলেই সোহেল মারা যায়। সোহেলের ভাই শাহজালাল রয়েল বলেন, আবু বক্কর সিদ্দিক লিটন দেশের বাইরে চাকরি করতেন। তখন তার স্ত্রী নাসরিন আক্তার সেলিনার (২৬) সঙ্গে সোহেলের সর্ম্পক হয়। এরপর সেলিনা দুই সন্তান নিয়ে ২০১৮ সালের ২৮ ডিসেম্বর সোহেলকে বিয়ে করে। লিটন এই খবর পেয়ে দেশে চলে আসে এবং সোহেলকে নিয়মিত হত্যার হুমকি দিতে থাকে। লিটন গত শনিবার রাত সোয়া ১০ টায় উত্তরা চালাবন হাজীপাড়া বালুর মাঠে সোহেলের নিজ বাসার সামনে তাকে ছুরি দিয়ে কুপিয়ে হত্যা করে। 



24009,39826
কুষ্টিয়ার মিরপুরে জাসদের হামলায় আওয়ামী লীগ কর্মী নিহত
অন্যান্য
প্রকাশ : ২৫ মার্চ ২০১৯, ০০:০০
কুষ্টিয়ার মিরপুরে জাসদ নেতা-কর্মীদের হামলায় উজ্জ্বল প্রমানিক (৩৫) নামে আওয়ামী লীগের এক কর্মী নিহত হয়েছেন। গতকাল রবিবার উপজেলা পরিষদ নির্বাচনের তৃতীয় ধাপে শান্তিপূর্ণ ভোটগ্রহণ শেষে সন্ধ্যায় মিরপুর উপজেলার চিথলিয়া ইউনিয়নের পাহাড়পুর-লক্ষ্মীপুর গ্রামে এ ঘটনা ঘটে।প্রত্যক্ষদর্শী সূত্র জানায়, সন্ধ্যা ৭টার দিকে চিথলিয়া ইউনিয়নের পাহাড়পুর-লক্ষ্মীপুর বিদ্যালয় কেন্দ্রে ফলাফল গণনা শেষে আওয়ামী লীগের চেয়ারম্যান প্রার্থী কামারুল আরেফিন প্রতিদ্বন্দ্বী প্রার্থী জাসদের ফারুকুজ্জামানের চেয়ে বেশি ভোট পাওয়ায় আওয়ামী লীগ কর্মীরা তাত্ক্ষণিক আনন্দ মিছিল বের করে। মিছিলটি ওয়াহেদ মোড়ে এসে পৌঁছালে জাসদ কর্মীরা বাটখারা ছুড়ে মারে এবং ওই বাটখারার আঘাতে উজ্জ্বল গুরুতর আহত হয়ে মাটিতে লুটিয়ে পড়েন। পরে তাকে উদ্ধার করে মিরপুর উপজেলা স্বাস্থ্যকেন্দ্রে নেওয়া হলে সেখানে তার মৃত্যু হয়। উজ্জ্বল পাহাড়পুর-লক্ষ্মীপুর গ্রামের মৃত আব্দুল আজিজের ছেলে।তবে পুলিশ মৃত্যুর সঠিক কারণ জানাতে পারেনি। ঘটনাটি খতিয়ে দেখা হচ্ছে বলে মিরপুর থানার অফিসার ইনচার্জ আবুল কালাম জানান। হূদযন্ত্রের ক্রিয়া বন্ধ হয়ে উজ্জ্বল প্রমানিকের মৃত্যু হয়েছে বলে প্রাথমিকভাবে ধারণা করা হচ্ছে। ময়নাতদন্ত রিপোর্ট পাওয়ার পর মৃত্যুর কারণ জানা যাবে বলে পুলিশ জানায়। এদিকে উজ্জ্বল প্রমানিকের মৃত্যুর খবর ছড়িয়ে পড়ার পর মিরপুর উপজেলায় আওয়ামী লীগ নেতা-কর্মীদের মধ্যে চরম উত্তেজনা বিরাজ করছে।



24010,39827
‘অশুভের সাথে আপোষবিহীন দ্বন্দ্ব চাই’
অন্যান্য
প্রকাশ : ২৫ মার্চ ২০১৯, ০০:০০
সংবিধানে মুক্তিযুদ্ধ চেতনা পরিপন্থি বিষয় অন্তর্ভুক্ত থেকে গেলে মুক্তিযুদ্ধে শহীদের জীবনদান বৃথা যাবে। বঙ্গবন্ধুকে সপরিবারে হত্যার পর সংবিধানকে নানাভাবে কাটাছেঁড়া করার পর তাতে এখন ‘মুক্তিযুদ্ধ পরিপন্থি অনাকাঙ্খিত বিষয়বস্তু’ রয়ে গেছে বলে মন্তব্য করেছেন বক্তারা।গতকাল রবিবার বিকালে সম্মিলিত সাংস্কৃতিক জোটের আয়োজনে স্বাধীনতা উত্সবের উদ্বোধন করতে এসে বক্তারা এসব কথা বলেন। ‘অশুভের সাথে আপোষবিহীন দ্বন্দ্ব চাই’ প্রতিপাদ্যে উদযাপিত হচ্ছে সম্মিলিত সাংস্কৃতিক জোটের স্বাধীনতা উত্সব। রাজধানীর কেন্দ্রীয় শহীদ মিনারে এই উত্সবের উদ্বোধন করেন মুক্তিযোদ্ধা নাসিরউদ্দিন ইউসুফ। সভাপতিত্ব করেন সম্মিলিত সাংস্কৃতিক জোটের সভাপতি গোলাম কুদ্দুছ, স্বাগত বক্তব্য রাখেন সাধারণ সম্পাদক হাসান আরিফ। উদ্বোধনী অনুষ্ঠানে সম্মিলিত সাংস্কৃতিক  জোটের সভাপতিমণ্ডলীর সদস্য ঝুনা চৌধুরী, মান্নান হীরা, জাতীয় কবিতা পরিষদের সভাপতি মুহাম্মদ সামাদও বক্তব্য দেন।নাসির উদ্দিন ইউসুফ বলেন, হেফাজতে ইসলাম, আওয়ামী ওলামা লীগের মতো ধর্মভিত্তিক সংগঠনগুলো সরকারের ছায়াতলে এসে বাংলাদেশকে আবারো ‘অস্থিতিশীল করে তুলতে পারে’ বলে হুঁশিয়ার করে দেন ।পরে সাংস্কৃতিক পর্বে অংশ নেয় বাংলাদেশ গণসংগীত সমন্বয় পরিষদ, নৃত্য সংগঠন স্পন্দন। অনুষ্ঠানে একক সংগীত পরিবেশন করেন ফকির সিরাজ, নবনীতা জাইদ চৌধুরী অনন্যা, আরিফ রহমান। দলীয় আবৃত্তি পরিবেশন করে স্বরশ্রুতি। একক আবৃত্তি করেন রূপা চক্রবর্তী। দলীয় নৃত্য পরিবেশন করে কত্থক নৃত্য সমপ্রদায়। পথনাটক পরিবেশন করে আরণ্যক নাট্যদল। কেন্দ্রীয় শহীদ মিনার ছাড়াও ধানমন্ডির রবীন্দ্র সরোবর মঞ্চেও ছিল সাংস্কৃতিক আয়োজন। ২৫ ও ২৬ মার্চ কেন্দ্রীয় শহীদ মিনার ও রবীন্দ্র সরোবর মঞ্চে থাকবে সাংস্কৃতিক পরিবেশনা। প্রতিদিনের অনুষ্ঠান শুরু হবে বিকাল ৫টায়।লাটাই-এর আয়োজনে ছড়াসাহিত্য পুরস্কার প্রদানছড়ার কাগজ ‘লাটাই’ এর আয়োজনে ছড়াসাহিত্য পুরস্কার প্রদান অনুষ্ঠান হয়ে গেল শনিবার। বিশ্ব সাহিত্য কেন্দ্রে আয়োজিত অনুষ্ঠানে ২০১৭ ও ২০১৮ সালের পুরস্কার দেওয়া হয়। ২০১৭ সালে আজীবন সম্মাননা পেয়েছেন ছড়াকার ফারুক হোসেন। আর ওই বছরের পুরস্কার পেয়েছেন ফারুক নওয়াজ, হাসান হাফিজ, স.ম. শামসুল আলম, আহমেদ সাব্বির, অদ্বৈত মারুত ও মঈন মুরসালিন। ২০১৮ সালে বিভিন্ন  ক্যাটাগরিতে যেসব ছড়াকার পুরস্কার পেয়েছেন তারা হলেন আনজীর লিটন, রোমেন রায়হান, ওয়াসিফ-এ-খোদা, নীহার মোশারফ ও আহমাদ স্বাধীন। অনুষ্ঠানে প্রধান অতিথি ছিলেন বাংলা একাডেমির মহাপরিচালক কবি হাবীবুল্লাহ সিরাজী। শিশু সাহিত্যিক আলী ইমামের সভাপতিত্বে আলোচনায় অংশ নেন শিশু সাহিত্যিক আখতার হুসেন, আলম তালুকদার, আসলাম সানী ও আমীরুল ইসলাম। শুভেচ্ছা বক্তব্য রাখেন মামুন সারওয়ার। 



24011,39828
ডিসিকে তদন্তের নির্দেশ দিয়েছে হাইকোর্ট
অন্যান্য
প্রকাশ : ২৫ মার্চ ২০১৯, ০০:০০
সুনামগঞ্জের জগন্নাথপুরে সরকারি কবরস্থানে যুক্তরাজ্য প্রবাসীর আলিশান বাড়ি নির্মাণের বিষয়টি তদন্তের নির্দেশ দিয়েছে হাইকোর্ট। ঘটনাটি তদন্ত করে দুই মাসের মধ্যে আদালতে প্রতিবেদন দাখিল করতে সুনামগঞ্জের জেলা প্রশাসক ও সহকারী কমিশনারকে (ভূমি) নির্দেশ দেওয়া হয়েছে। এক রিট আবেদনের প্রেক্ষিতে বিচারপতি মো. নজরুল ইসলাম তালুকদার ও বিচারপতি কেএম হাফিজুল আলমের সমন্বয়ে গঠিত হাইকোর্টের অবকাশকালীন ডিভিশন বেঞ্চ গতকাল রবিবার এই আদেশ দেন। এছাড়া কবরস্থান দখল করে বাড়ি নির্মাণ করা হলে তা কেন উচ্ছেদ করা হবে না তাও জানতে চেয়ে রুল জারি করা হয়েছে। সংশ্লিষ্ট বিবাদীদেরকে চার সপ্তাহের মধ্যে এই রুলের জবাব দিতে বলা হয়েছে।‘জগন্নাথপুরের সরকারি কবরস্থানে আলিশান বাড়ি’ শিরোনামে সুনামগঞ্জের স্থানীয় কয়েকটি পত্রিকায় প্রতিবেদন প্রকাশিত হয়। ওই প্রতিবেদনের ভিত্তিতে হাইকোর্টে রিট করেন স্থানীয় অধিবাসী মো. কবির মিয়া ও তাহেবুর রহমান। রিটে বলা হয়, কবরস্থানটি জগন্নাথপুর উপজেলার ভরতপুর মৌজার ৪৬নং জে এল, দাগ নং ১১৬ তে অবস্থিত। এ বিষয়ে জেলা প্রশাসক বরাবর আবেদন দেওয়া হলেও কোনো ব্যবস্থা নেয়নি।আদালতে রিট আবেদনের পক্ষে আইনজীবী আঞ্জুমান আরা বেগম ও রাষ্ট্রপক্ষে ডেপুটি অ্যাটর্নি জেনারেল একেএম আমিনউদ্দিন মানিক শুনানি করেন। শুনানি শেষে হাইকোর্ট তদন্ত নির্দেশ দিয়ে রুল জারি করে।



24012,39829
কূটনীতিকদের ভুলে ২৫ মার্চের স্বীকৃতি আসেনি -------মুক্তিযুদ্ধ বিষয়ক মন্ত্রী
অন্যান্য
প্রকাশ : ২৫ মার্চ ২০১৯, ০০:০০
মুক্তিযুদ্ধ বিষয়ক মন্ত্রী আ ক ম মোজাম্মেল হক বলেছেন, জাতিসংঘে নিযুক্ত বাংলাদেশি কূটনীতিকদের ‘ভুলে’ একাত্তরে পঁচিশে মার্চের গণহত্যার আন্তর্জাতিক স্বীকৃতি আসেনি। গতকাল রবিবার জাতীয় প্রেসক্লাব মিলনায়তনে ‘একাত্তরের ২৫ মার্চের গণহত্যা ও আমাদের ভাবনা’ শীর্ষক এক সেমিনারে তিনি বলেন, ২০১৫ সালে জাতিসংঘ যখন আন্তর্জাতিক গণহত্যা দিবস পালনের সিদ্ধান্ত নেয়, তখন দেশের কূটনীতিকেরা ২৫ মার্চের গণহত্যার প্রেক্ষাপট সঠিকভাবে তুলে ধরতে পারেননি। এখন এ দাবি আদায়ে সবাইকে সোচ্চার হতে হবে। জাতিসংঘের ঘোষণা অনুযায়ী প্রতিবছর ৯ ডিসেম্বর আন্তর্জাতিক ‘গণহত্যা দিবস’ পালিত হয়। অন্যদিকে বাংলাদেশ একাত্তরের ২৫ মার্চ পাকিস্তানি বাহিনীর চালানো গণহত্যার আন্তর্জাতিক স্বীকৃতির দাবি জানিয়ে আসছে।মুক্তিযুদ্ধ বিষয়ক মন্ত্রী বলেন, ‘আন্তর্জাতিক মাতৃভাষা দিবসের মতো ৯ ডিসেম্বরে কোনো সুনির্দিষ্ট ঘটনা নেই। আমাদের মুখ্য সুযোগ ছিল ২০১৫ সালে। তখন জাতিসংঘের ভুল সংশোধনের জন্য কূটনীতিকরা সেভাবে প্রতিবেদন উপস্থাপন করতে পারেন নাই।’ তবে সরকার এখন পররাষ্ট্র মন্ত্রণালয়ের মাধ্যমে ২৫ মার্চের গণহত্যা বিষয়ে সারা বিশ্বে জনমত গঠনে কাজ করছে বলে জানান মন্ত্রী। মুক্তিযুদ্ধে শহীদের সংখ্যা নিয়ে যারা বিতর্ক তোলেন, তাদের সতর্ক করে দিয়ে মোজাম্মেল বলেন, প্রতিষ্ঠিত সত্যকে যারা ‘বিতর্কিত’ করতে চায় রাষ্ট্রীয়ভাবে তাদের বিচার হওয়া উচিত্। তিনি বলেন, তারা ৩০ বছর ক্ষমতায় থেকে ইতিহাস ও মুক্তিযুদ্ধকে পেছনে ঠেলে দিয়েছেন। তারা এখন শহীদের সংখ্যা নিয়ে প্রশ্ন তুলে শহীদের সংখ্যাকে বিতর্কিত করতে চায়। তারা কি এখন এক দুই করে শহীদের সংখ্যা গোনেন? বঙ্গবন্ধুকে সপরিবারে হত্যার রাতে ঢাকায় আমেরিকান ও পাকিস্তানি দূতাবাস খোলা ছিল উল্লেখ করে মন্ত্রী বলেন, এ রহস্য উদঘাটনের কাজ চলছে।সেমিনারে মূল প্রবন্ধ পাঠ করেন শহীদ বুদ্ধিজীবীর কন্যা ও বঙ্গবন্ধু শেখ মুজিব মেডিক্যাল বিশ্ববিদ্যালয়ের ডা. নুজহাত চৌধুরী। তিনি বলেন, ‘পঁচিশে মার্চের গণহত্যার আন্তর্জাতিক স্বীকৃতি পাওয়া খুব সহজ হবে না। একাত্তরে পাকিস্তানকে সহযোগিতা, সমর্থন জানিয়ে আসা আমেরিকা, চীন ও ইসলামিক উম্মাহর দেশগুলোর অমানবিক চেহারা যে তাহলে প্রকাশ হয়ে যাবে।সম্প্রীতি বাংলাদেশের আহ্বায়ক পীযূস বন্দোপাধ্যায়ের সভাপতিত্বে সেমিনারে অন্যান্যের মধ্যে ঢাকা বিশ্ববিদ্যালয়ের অধ্যাপক ড. অসীম সরকার, সাবেক তথ্য ও সংস্কৃতি সচিব নাসির উদ্দিন আহমেদ, মেজর (অব.) ওয়াকার মান্নান ও সাবেক সচিব কবি আসাদ মান্নান, বীরপ্রতীক ওয়াকার হাসান, সাবেক তথ্য ও সংস্কৃতি সচিব নাসির উদ্দিন আহমেদ, সাবেক ছাত্রলীগ নেতা ফয়সাল আহসান উল্লাহ প্রমুখ বক্তব্য রাখেন।



24013,39830
আইএসের খেলাফতের অবসানকে স্বাগত জানালেন ট্রাম্প
অন্যান্য
প্রকাশ : ২৫ মার্চ ২০১৯, ০০:০০
মধ্যপ্রাচ্যে জঙ্গি গোষ্ঠী আইএসের খেলাফতের অবসানকে স্বাগত জানিয়েছেন মার্কিন প্রেসিডেন্ট ডোনাল্ড ট্রাম্প। তবে তিনি সতর্ক করে বলেছেন, আইএস এখনো বিশ্বের জন্য হুমকি। কারণ বিভিন্ন স্থানে এই জঙ্গি গোষ্ঠীটি ছড়িয়ে আছে। খবর বিবিসি’রমার্কিন কোয়ালিশন সমর্থিত সিরিয়ান ডেমোক্রেটিক ফোর্সেস (এসডিএফ) শনিবার জানায়, খিলাফতের সম্পূর্ণ উচ্ছেদ’ এবং ‘আইএসের দখল করা সব এলাকা শতভাগ মুক্ত। পূর্ব সিরিয়ায় আইএসের সর্বশেষ ঘাঁটি বাঘুজ শনিবরাই দখলে নিয়ে এসডিএফ তাদের পতাকা উড়িয়েছে বলে জানায়। সম্পূর্ণ পরাজিত না হওয়া পর্যন্ত যুক্তরাষ্ট্র বিশ্বের যে কোনো স্থানে আইএসের ওপর নজরদারি অব্যাহত রাখবে বলে এক বিবৃতিতে জানিয়েছেন প্রেসিডেন্ট ট্রাম্প। ইরাক এবং সিরিয়ায় আইএস পরাজিত হলেও নাইজেরিয়া এবং ফিলিপাইনে ছড়িয়ে আছে।২০১৪ সালে জিহাদি গ্রুপটি ‘খেলাফত’ প্রতিষ্ঠার ঘোষণা দেয়। যার নাম হয় ইসলামিক স্টেট। এ সময় তারা সিরিয়া এবং ইরাকের ৮৮ হাজার বর্গ কিলোমিটার ভূখন্ড নিয়ন্ত্রণ করতো। তারা মসুল এবং তিকরিতসহ অনেক ইরাকি শহর এবং সিরিয়ার বৃহত্তম হোমস তেলক্ষেত্র দখল করে নেয়। তেল বিক্রি, চাঁদাবাজি, অপহরণ এবং ডাকাতি করে তারা শত শত কোটি ডলার আয় করেছিল। বিশ্লেষকরা বলছেন, ভূখন্ডহীন আইএস এখনো বিশ্ব নিরাপত্তার প্রধান হুমকি। মার্কিন কর্মকর্তাদের বিশ্বাস, আইএসের ১৫ থেকে ২০ হাজার সশস্ত্র সদস্য ওই অঞ্চলে সক্রিয় রয়েছে। এর অনেকগুলোই ‘স্লিপার সেল’ অর্থাত্ তারা এখন গোপনে অবস্থান করছে এবং আইএস পুনর্গঠিত হওয়া শুরু করলেই তারা আবার ভেসে উঠবে।



24014,39831
নিউজিল্যান্ডে ২৯ মার্চ জাতীয় স্মরণসভা
অন্যান্য
প্রকাশ : ২৫ মার্চ ২০১৯, ০০:০০
নিউজিল্যান্ডের ক্রাইস্টচার্চের দুটি মসজিদে শ্বেতাঙ্গ জঙ্গির বন্দুক হামলায় হতাহতদের স্মরণে আগামী ২৯ মার্চ শুক্রবার জাতীয় স্মরণসভা করবে সরকার। গতকাল এই ঘোষণা দিয়েছেন দেশটির প্রধানমন্ত্রী জেসিন্ডা আর্ডেন। প্রধানমন্ত্রী আর্ডেন এক বিবৃতিতে বলেছেন, সন্ত্রাসী হামলায় নিহতদের প্রতি শ্রদ্ধা জানাতে ক্যান্টাব্রিয়ানস (ক্রাইস্টচার্চের অধিবাসীরা), নিউজিল্যান্ডারস ও সারা বিশ্বের সব মানুষকে একত্রিত করার একটি সুযোগ জাতীয় স্মরণসভা। হেগলি পার্কে স্মরণসভা অনুষ্ঠিত হবে।এদিকে গতকাল প্রদীপ প্রজ্বালন করে হতাহতদের স্মরণ করেছে এবং একইসঙ্গে বর্ণবাদবিরোধী প্রতিবাদ করেছে নিউজিল্যান্ডবাসী। গতকাল বিভিন্ন শহরে এই প্রতিবাদ হয়েছে। ক্রাইস্টচার্চের একটি পার্কের কর্মসূচিতে প্রায় ১৫ হাজার মানুষ অংশ নেন। অন্যদিকে প্রধানমন্ত্রী আর্ডেনকে শান্তিতে নোবেল পুরস্কারের জন্য মনোনীত করতে অনলাইনে দুটি পিটিশন চালু হয়েছে। চারদিন আগে চেঞ্জ ডট ওআরজিতে চালু হওয়া পিটিশনটিতে ৩ হাজারের বেশি স্বাক্ষর সংগ্রহ হয়েছে। আর ফরাসি ওয়েবসাইট আভাজ ডট ওআরজিতে ১ হাজারের সামান্য বেশি স্বাক্ষর সংগ্রহ হয়েছে। -রয়টার্স ও নিউজিল্যান্ড হেরাল্ড 



24015,39832
ভেনিজুয়েলায় সৈন্যসহ রুশ বিমানের অবতরণ
অন্যান্য
প্রকাশ : ২৫ মার্চ ২০১৯, ০০:০০
রাশিয়ার দু’টি বিমান গতকাল ভেনিজুয়েলার একটি বিমানবন্দরে অবতরণ করেছে। বিমানে রুশ সামরিক কর্মকর্তা এবং প্রায় একশ’ সৈন্য ছিলেন বলে স্থানীয় সাংবাদিক জাভিয়ের মেয়রকা এক টুইটার বার্তায় জানিয়েছেন। ফ্লাইট ট্র্যাকিং ওয়েবসাইটেও দেখা গেছে, রাশিয়ার দুটি বিমান কারাকাসের উদ্দেশে শুক্রবার সামরিক বিমানবন্দর ত্যাগ করে। আরেকটি ফ্লাইট ট্র্যাকিং সাইটে দেখা গেছে, রবিবার একটি রুশ বিমান কারাকাস ত্যাগ করেছে। ভেনিজুয়েলায় প্রেসিডেন্ট মাদুরোকে সমর্থন দিয়ে আসছে রাশিয়া। দেশটি ভেনিজুয়েলায় কোনো সামরিক হস্তক্ষেপ না করতে যুক্তরাষ্ট্রকে হুঁশিয়ার করে দিয়েছে। -রয়টার্স



24016,39833
ভারত ও পাকিস্তানের মন্ত্রীর টুইটারে বাদানুবাদ
অন্যান্য
প্রকাশ : ২৫ মার্চ ২০১৯, ০০:০০
পাকিস্তানের সিন্ধু প্রদেশের ঘটকিতে দুই হিন্দু নারীকে জোরপূর্বক ধর্মান্তরিত করার অভিযোগ উঠেছে। এ বিষয়ে তদন্ত করতে পাকিস্তানের প্রধানমন্ত্রী ইমরান খান সংশ্লিষ্টদের নির্দেশ দিয়েছেন। তবে এর আগে ভারতের পররাষ্ট্রমন্ত্রী সুষমা স্বরাজ এবং পাকিস্তানের তথ্যমন্ত্রী ফাওয়াদ চৌধুরীর মধ্যে টুইটারে বাদানুবাদ হয়েছে। সুষমা স্বরাজ টুইটারে জানান, হিন্দু নারীকে ধর্মান্তরিত করার বিষয়ে তিনি পাকিস্তানে দিল্লির হাইকমিশনকে রিপোর্ট দিতে নির্দেশনা দিয়েছেন। এরপর ফাওয়াদ চৌধুরী বলেন, ম্যাডাম এটা পাকিস্তানের অভ্যন্তরীণ ইস্যু। আশ্বস্ত করতে চাই এটা মোদির ভারত নয় যেখানে সংখ্যালঘুরা অবহেলার শিকার হন, এটা ইমরান খানের নয়া পাকিস্তান। আশা করি আপনি ভারতেও সংখ্যালঘুদের বিষয়ে একই ব্যবস্থা নেবেন। সুষমা স্বরাজ বলেন- জনাব চৌধুরী, আমি তো কেবল হাইকমিশনকে হিন্দু নারীকে ধর্মান্তরিত করার বিষয়ে প্রতিবেদন পাঠাতে বলেছি। তবে আপনি যে বিবেকের কাছে দায়বদ্ধ তা দেখিয়ে দিয়েছেন। এরপর ফাওয়াদ চৌধুরী আবারো গুজরাট এবং জম্মুতে সংখ্যালঘুদের দেখভালে দায়িত্ব পালন করতে সুষমা স্বরাজের প্রতি আহবান জানান। জবাবে সুষমা স্বরাজ আগের বার্তাটিই আবার টুইট করেন। -এনডিটিভি ও ডন



24017,39834
মালিতে অতর্কিত হামলায় ১৩৪ পশুপালক নিহত
অন্যান্য
প্রকাশ : ২৫ মার্চ ২০১৯, ০০:০০
আফ্রিকার মালিতে একটি গ্রামে ঢুকে অস্ত্রধারীরা অতর্কিত হামলা চালিয়ে ১৩৪ জনকে হত্যা করেছে। তারা সবাই পশু পালক এবং ফুলানি সমপ্রদায়ের বলে জানা গেছে। স্থানীয় এক কর্মকর্তা জানিয়েছেন, অস্ত্রধারীরা মোপতির ওগোসাগৌ এলাকায় বাড়ি-ঘরে হামলার আগে পুরো গ্রাম ঘিরে ফেলেছিল। নিকটবর্তী শহর ব্যাংকাসের মেয়র মাওলায়ে গুয়িনদো জানান, তারা ১৩৪টি লাশ উদ্ধার করেছে। নিরাপত্তা বাহিনীর সূত্র জানিয়েছে, নিহতদের মধ্যে শিশু, বয়স্ক ও গর্ভবতী নারী রয়েছে। -বিবিসি ও রয়টার্স



24018,39835
শিক্ষা ভবনে রদবদল ১৮ কর্মকর্তা শিক্ষা ক্যাডার কর্মকর্তা ওএসডি
অন্যান্য
প্রকাশ : ২৫ মার্চ ২০১৯, ০০:০০
মাধ্যমিক ও উচ্চ শিক্ষা অধিদপ্তরের প্রধান কার্যালয় ‘শিক্ষা ভবনে’ ও মাদ্রাসা শিক্ষা বোর্ডে গুরুত্বপূর্ণ পদে রদবদল করা হয়েছে। বিশেষ ভারপ্রাপ্ত কর্মকর্তা (ওএসডি) করা হয়েছে পরিচালকসহ ১৮ কর্মকর্তাকে। গতকাল রাতে এ সংক্রান্ত নির্দেশনা ওয়েবসাইটে দেওয়া হয়।শিক্ষামন্ত্রী ডা. দীপু মনি দায়িত্ব গ্রহণের পর তার নির্দেশনায় এই ব্যাপক পরিবর্তন আনা হয়েছে শিক্ষা ভবনে।ওএসডি করা হয়েছে শিক্ষা ভবনের ৪ জন এবং ঢাকা আঞ্চলিক কার্যালয়ের পরিচালককে,  মাদ্রাসা শিক্ষা বোর্ডের রেজিস্ট্রার, পরীক্ষা নিয়ন্ত্রক ও কন্ট্রোলার ও অব পাবলিকেশন, শিক্ষা ভবনের উপ-পরিচালক দুই জন, সহকারী পরিচালক (প্রশাসন) চারজন, ঢাকা শিক্ষাবোর্ডের উপ-পরীক্ষা নিয়ন্ত্রক ও মাদ্রাসা শিক্ষা অধিদপ্তরের পরিচালককে (অর্থ ও প্রশাসন)। এইসব পদেও নতুন করে পদায়ন করা হয়েছে। ঢাকা বোর্ডেও সচিব শাহেদুল খবীর চৌধুরীকে পরিচালক (কলেজ ও প্রশাসন) করা হয়েছে। অন্য পদগুলোতে পরিবর্তন আনা হবে বলে সংশ্লিষ্ট সূত্র জানিয়েছে।



24019,39836
শিক্ষা ভবনে রদবদল ১৮ কর্মকর্তা শিক্ষা ক্যাডার কর্মকর্তা ওএসডি
অন্যান্য
প্রকাশ : ২৫ মার্চ ২০১৯, ০০:০০
মাধ্যমিক ও উচ্চ শিক্ষা অধিদপ্তরের প্রধান কার্যালয় ‘শিক্ষা ভবনে’ ও মাদ্রাসা শিক্ষা বোর্ডে গুরুত্বপূর্ণ পদে রদবদল করা হয়েছে। বিশেষ ভারপ্রাপ্ত কর্মকর্তা (ওএসডি) করা হয়েছে পরিচালকসহ ১৮ কর্মকর্তাকে। গতকাল রাতে এ সংক্রান্ত নির্দেশনা ওয়েবসাইটে দেওয়া হয়।শিক্ষামন্ত্রী ডা. দীপু মনি দায়িত্ব গ্রহণের পর তার নির্দেশনায় এই ব্যাপক পরিবর্তন আনা হয়েছে শিক্ষা ভবনে।ওএসডি করা হয়েছে শিক্ষা ভবনের ৪ জন এবং ঢাকা আঞ্চলিক কার্যালয়ের পরিচালককে,  মাদ্রাসা শিক্ষা বোর্ডের রেজিস্ট্রার, পরীক্ষা নিয়ন্ত্রক ও কন্ট্রোলার ও অব পাবলিকেশন, শিক্ষা ভবনের উপ-পরিচালক দুই জন, সহকারী পরিচালক (প্রশাসন) চারজন, ঢাকা শিক্ষাবোর্ডের উপ-পরীক্ষা নিয়ন্ত্রক ও মাদ্রাসা শিক্ষা অধিদপ্তরের পরিচালককে (অর্থ ও প্রশাসন)। এইসব পদেও নতুন করে পদায়ন করা হয়েছে। ঢাকা বোর্ডেও সচিব শাহেদুল খবীর চৌধুরীকে পরিচালক (কলেজ ও প্রশাসন) করা হয়েছে। অন্য পদগুলোতে পরিবর্তন আনা হবে বলে সংশ্লিষ্ট সূত্র জানিয়েছে।



24020,39837
খালেদা জিয়ার নির্দেশে নির্বাচনে গিয়েছিলাম —মির্জা ফখরুল
অন্যান্য
প্রকাশ : ২৫ মার্চ ২০১৯, ০০:০০
দলের চেয়ারপার্সন বেগম খালেদা জিয়াকে মুক্ত না করে আওয়ামী লীগ সরকারের অধীনে বিএনপি কেন একাদশ জাতীয় সংসদ নির্বাচনে অংশ নিল- সে বিষয়ে নেতা-কর্মীদের গতকাল কৈফিয়ত দিয়েছেন দলটির মহাসচিব মির্জা ফখরুল ইসলাম আলমগীর। ফখরুল বলেন, নির্বাচনকে আন্দোলনের হাতিয়ার হিসেবে বেছে নিয়েছিলাম। খালেদা জিয়া কারাগার থেকেই আমাদের নির্দেশনা দিয়েছিলেন েতারই নির্দেশে আমরা নির্বাচনে গিয়েছিলাম। আমাদের সাধারণ সভায় তিনি পরিষ্কার করে বলে গিয়েছিলেন যে, দলমত নির্বিশেষে সবাইকে নিয়ে গণতন্ত্রের পক্ষে ঐক্য গড়ে তুলতে এবং এই ফ্যাসিবাদকে পরাজিত করতে ঐক্য নিয়ে লড়াই করতে হবে। এবং নির্বাচনের পরও তিনি এই ঐক্যকে আরও সুদৃঢ় করার নির্দেশনা দিয়েছেন।বিএনপির সাবেক মহাসচিব মরহুম কে এম ওবায়দুর রহমানের ১২তম মৃত্যুবার্ষিকী উপলক্ষে সন্ধ্যায় রাজধানীর ডিপ্লোমা ইঞ্জিনিয়ার্স ইনস্টিটিউশনে আয়োজিত স্মরণসভায় তিনি এসব কথা বলেন। কে এম ওবায়দুর রহমান স্মৃতিসংসদ এই স্মরণসভার আয়োজন করে। আয়োজক সংগঠনের সভাপতি টিএম গিয়াসউদ্দিন আহমেদের সভাপতিত্বে ও সাধারণ সম্পাদক শাহজাহান মিয়া সম্রাটের পরিচালনায় আলোচনা সভায় বিএনপির ভাইস চেয়ারম্যান শাহ মোয়াজ্জেম হোসেন, নিতাই রায় চৌধুরী, জাতীয় সমাজতান্ত্রিক দলের সভাপতি আ স ম আবদুর রব, নাগরিক ঐক্যের মাহমুদুর রহমান মান্না, বিএনপি নেতা আবদুস সালাম, সৈয়দ মোয়াজ্জেম হোসেন আলাল, খায়রুল কবির খোকন, সাংবাদিক মাহফুজউল্লাহ, শামা ওবায়েদ প্রমুখ বক্তব্য রাখেন।মির্জা ফখরুল ইসলাম আলমগীরের বক্তব্যের এক পর্যায়ে দর্শক সারি থেকে ডায়াসে বসা নেতাদের কাছে বিচ্ছিন্নভাবে প্রশ্ন আসতে থাকে। এ সময় ছাত্রদলের ঢাকা কলেজ শাখার ভারপ্রাপ্ত সভাপতি এইচ এম রাশেদ ফখরুলের কাছে এসে প্রশ্ন করেন, ম্যাডামের (খালেদা জিয়ার) মুক্তির দাবিতে কোনো কর্মসূচি নেই কেন? জবাবে ফখরুল বলেন, ‘হু টোল্ড ইউ’। রাশেদ আবার বলেন, ‘ম্যাডামের মুক্তির দাবিতে কর্মসূচি নেই তো’। এবার ফখরুল বলেন, ‘কে বলেছে আপনাকে এই কথা। অবশ্যই মুক্তি চাওয়া হয়েছে। ডোন্ট টেল এ লাই।’ পরে কয়েকজন নেতাকর্মী রাশেদকে তার জায়গায় সরিয়ে দেয়।নির্বাচনে যাওয়া ও ড. কামাল নিয়ে প্রশ্ন : মির্জা ফখরুলের বক্তব্যের আগে বিএনপির ভাইস চেয়ারম্যান শাহ মোয়াজ্জেম হোসেন বলেন, কেনো এই নির্বাচনে আমরা গেলাম। কথা হলো- নিদর্লীয় সরকার ছাড়া নির্বাচন হবে না, কিন্তু তাতো হলো না। কথা হলো খালেদা জিয়া ছাড়া নির্বাচন হবে না কিন্তু খালেদা জিয়া ছাড়া আমরা নির্বাচনে গেলাম।জাতীয় ঐক্যফ্রন্টের শীর্ষ নেতা ড. কামাল হোসেনের নাম উল্লেখ না করে শাহ মোয়াজ্জেম হোসেন বলেন, আমি স্বাধীনতার ইতিহাস জানি। সেসময়ে কে যায় নাই ভারতে, আমরা সব চলে গেলাম। এন্টায়ার কেবিনেট চলে গেল। তাজউদ্দিন আহমেদ সাহেবের রিসেন্টলি একটা বই বেরিয়েছে সেটা আপনারা পড়বেন- সেটাতে লেখা আছে তার (ড. কামালের) যাওয়ার কথা ছিলো আমাদের সাথে। সে যায়নি। আমি নাম বলতে চাই না এই মুহুর্তে। ১৪ জুন পর্যন্ত ঢাকা থাকলেন, তারপর জিওসি টেলিফোন করে বললেন, আমাকে পাকিস্তানে পাঠিয়ে দাও। পাঠিয়ে দেওয়া হলো।তিনি বলেন, আমরা তার (ড. কামাল হোসেন) ইতিহাস জানি। বাংলাদেশে তার কোনোদিন কোনো আসন ছিল না।



24021,39838
ঝালকাঠিতে আওয়ামী লীগের বিজয়ী প্রার্থীরা
সারাদেশ
প্রকাশ : ২৫ মার্চ ২০১৯, ০১:০৯
নৌকা প্রতীকের নির্বাচিত প্রার্থী খান আরিফুর রহমান পেয়েছেন ৫৩ হাজার ৮৬৫ ভোট তার নিকটতম আনারস প্রতীকের প্রার্থী সৈয়দ রাজ্জাক সেলিম পেয়েছেন ৭ হাজার ৪৩৩ ভোট। ভাইস চেয়ারম্যান পুরুষ তালা প্রতীকে মইন তালুকদার পেয়েছেন ৩৮০০৮ ভোট তার নিকটতম বই প্রতীকে লিয়াকত আলী খান পেয়েছেন ১৪৭৭১ ভোট। ভাইস চেয়ারম্যান মহিলা ইসরাত জাহান সোনালী হাঁস মার্কায় ৪৩ হাজার ২৮৪ ভোট পেয়ে জয়ী হয়েছেন তার নিকটতম কলশ মার্কায় সালমা রহমান পেয়েছেন ১৪৮০ ভোট।রাজাপুর উপজেলার নৌকা প্রতীকের প্রার্থী অধ্যক্ষ মনিরুজ্জামান পেয়েছেন ২৪ হাজার ৫৩ ভোট পেয়ে জয়ী হয়েছেন। তার নিকটতম আনারস প্রতীকের প্রার্থী মিলন মাহমুদ বাচ্চু পেয়েছেন ১৩ হাজার ৭৫৩ ভোট। ভাইস চেয়ারম্যান পুরুষ তালা প্রতীকের জিয়া হায়দার খান লিটন ১২ হাজার ৯৩৭ ভোট পেয়ে জয়ী হয়েছেন। তার নিকটতম আব্দুল্লাহ্ আল হাসান বাপ্পি বই প্রতীকে পেয়েছেন ১১ হাজার ৪৮২ ভোট। মহিলা ভাইস চেয়ারম্যান পদে আফরোজা আক্তার লাইজু হাঁস প্রতীকে পেয়েছেন ২৫ হাজার ৫৮৬ ভোট। তার নিকটতম কলস প্রতীকে নাছরিন আক্তার পেয়েছেন ১০ হাজার ৮৪০ ভোট। নলছিটি উপজেলার নৌকা প্রতীকের প্রার্থী সিদ্দিকুর রহমান বিনা প্রতিদ্বন্দ্বিতায় উপজেলা চেয়ারম্যান নির্বাচিত হন। ভাইস চেয়ারম্যান পদে মাইক প্রতীকে মফিজুর রহমান শাহিন পেয়েছেন ২৫ হাজার ১৪ ভোট। তার নিকটতম চশমা প্রতীকের তাজুল ইসলাম দুলাল চৌধুরী পেয়েছেন ৬ হাজার ৯৮০ ভোট। মহিলা ভাইস চেয়ারম্যান পদে হাঁস প্রতীকের মোর্শেদা লস্কর পেয়েছেন ২৮ হাজার ৬৩৮ ভোট তার নিকটতম ফুটবল প্রতীকের আয়শা আক্তার পেয়েছেন ৩ হাজার ৬২ ভোট।ইত্তেফাক/আরকেজি



24022,39839
কোটালীপাড়ায় স্বতন্ত্র প্রার্থী বিমল চেয়ারম্যান নির্বাচিত
সারাদেশ
প্রকাশ : ২৫ মার্চ ২০১৯, ০১:২৪
গোপালগঞ্জের কোটালীপাড়া উপজেলা পরিষদ নির্বাচনে চেয়ারম্যান পদে দোয়াত-কলম প্রতীক নিয়ে স্বতন্ত্র প্রার্থী বিমল কৃষ্ণ বিশ্বাস ৬০২১১ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী বর্তমান উপজেলা পরিষদের চেয়ারম্যান চিংড়ি মাছ প্রতীকের স্বতন্ত্র প্রার্থী মুজিবুর রহমান হাওলাদার ৩৭১৪১ ভোট পেয়েছেন।অপরদিকে, পুরুষ ভাইস চেয়ারম্যান পদে আব্দুল খালেক হাওলাদার চশমা মার্কার স্বতন্ত্র প্রার্থী ৫০৫৭৫ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী উপজেলা পরিষদের বর্তমান ভাইস চেয়ারম্যান মতিয়ার রহমান হাজরা তালা প্রতীক নিয়ে ৪১৭৭১ ভোট পেয়েছেন। মহিলা ভাইস চেয়ারম্যান পদে উপজেলা পরিষদের বর্তমান মহিলা ভাইস চেয়ারম্যান লক্ষ্মী সরকার প্রজাপতি প্রতীক নিয়ে ৫৫৮৪৫ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী রাফেজা বেগম হাঁস প্রতীক নিয়ে ৩৪০১১ ভোট পেয়েছেন।ইত্তেফাক/আরকেজি



24023,39840
মানিকগঞ্জের ৬ উপজেলায় চেয়ারম্যান পদে আওয়ামী লীগ জয়ী
সারাদেশ
প্রকাশ : ২৫ মার্চ ২০১৯, ০১:৩৯
মানিকগঞ্জ সদর উপজেলায় চেয়ারম্যান পদে আওয়ামীলীগ প্রার্থী মো: ইস্রাফিল হোসেন, ভাইস চেয়ারম্যান আব্দুল লতিফ তোতা ও মহিলা ভাইস চেয়ারম্যান সালেহা ইসলাম নির্বাচিত। সাটুরিয়া উপজেলায় আওয়ামী লীগ প্রার্থী আব্দুল মজিদ ফটো, ভাইস চেয়ারম্যান আবুল বাশার, মহিলা ভাইস চেয়ারম্যান শিউলি আক্তার নির্বাচিত।ঘিওর উপজেলায় আওয়ামী লীগ প্রার্থী অধ্যক্ষ মোহাম্মদ হাবিবুর রহমান, ভাইস চেয়ারম্যান ইসতিয়াক আহম্মেদ শামীম, মহিলা ভাইস চেয়ারম্যান কাজী মাহেলা নির্বাচিত। শিবালয় উপজেলায় আওয়ামী লীগ প্রাথী রেজাউর রহমান জানু, ভাইস চেয়ারম্যান লালন ফকির, মহিলা ভাইস চেয়ারম্যান রুনা আক্তার নির্বাচিত।দৌলতপুর উপজেলায় নূরুল ইসলাম রাজা, ভাইস চেয়ারম্যান নাসির উদ্দিন আবুল, মহিলা ভাইস চেয়ারম্যান জাহানারা আক্তার নির্বাচিত। হরিরামপুর উপজেলায় আওয়ামী লীগ প্রার্থী দেওয়ান সাইদুর রহমান, ভাইস চেয়ারম্যান মো. আজিম খান, মহিলা ভাইস চেয়ারম্যান বেগম সাজেদা চৌধুরী নির্বাচিত। সিংগাইর উপজেলায় চেয়ারম্যান পদে আওয়ামী লীগ বিদ্রোহী প্রার্থী মুশফিকুর রহমান খান হান্নান, ভাইস চেয়ারম্যান রবিউল আলম উজ্জ্বল, মহিলা ভাইস চেয়ারম্যান শারমিন আক্তার নির্বাচিত।ইত্তেফাক/আরকেজি



24024,39841
ট্যালেন্টপুলে বৃত্তি পেল পা হারানো নিপা
সারাদেশ
প্রকাশ : ২৫ মার্চ ২০১৯, ০১:৫৬
হাসপাতালের বিছানায় মেয়ের পাশে নীরবে বসেছিলেন বাকরুদ্ধ বাবা-মা। এর মধ্যে বেজে উঠল বাবা রফিকুল ইসলামের ফোনের রিংটোন। কলটি রিসিভ করার পর উচ্চস্বরে কেঁদে উঠলেন তিনি। ফোন কেটে খবরটি মেয়েকে জানাতেই ডুকরে কাঁদল সেও, কাঁদতে শুরু করলেন মা মুসলিমা বেগমও।না, নতুন কোনো দুঃসংবাদ আসেনি! রবিবার বিকেলে প্রকাশিত প্রাথমিক বৃত্তি পরীক্ষার ফলে দেখা যায় নিপা ট্যালেন্টপুলে বৃত্তি পেয়েছে। শার্শা বুরুজবাগান সরকারি প্রাথমিক বিদ্যালয়ের সহকারী প্রধান শিক্ষক আনোয়ারুল ইসলাম ওই সুসংবাদটিই মোবাইল ফোনে জানান নিপার বাবাকে। তবে এই খুশির খবরটি যেন তাদের পরিবারের বিষাদকে আরও উস্কে দেয়। হতাশার মাঝে খুশির খবরে তারা আটকে রাখতে পারেননি চোখের পানি।যশোরের শার্শা উপজেলার বুরুজবাগান পাইলট বালিকা বিদ্যালয়ের ষষ্ঠ শ্রেণির মেধাবী শিক্ষার্থী মেফতাহুল জান্নাত নিপা (১১) গত বুধবার সকালে স্কুলে যাওয়ার পথে পল্লী বিদ্যুতের একটি পিকআপভ্যান তাদের বহনকারী স্কুলভ্যানকে চাপা দেয়। এতে গুরুতর আহত হয় নিপাসহ আরও তিন শিক্ষার্থী। তাদের মধ্যে নিপাকে হাসপাতালে ভর্তির পর তার ডান পা কেটে ফেলতে হয়। জ্ঞান ফেরার পর থেকে পাঁচ দিন ধরে যশোর মেডিকেল কলেজ হাসপাতালের বেডে শুয়ে নিপা নিজের কেটে ফেলা পায়ের দিকে ফ্যালফ্যাল করে তাকিয়ে থাকছে আর দু'চোখ থেকে অঝোরে ঝরছিল অশ্রু। মাঝে মাঝেই বাবা-মায়ের কাছে একের পর এক প্রশ্ন ছুড়ে দিচ্ছিল। বাকরুদ্ধ বাবা-মা নীরবে চোখের পানি ফেলা ছাড়া প্রশ্নের কোনো জবাব দিতে পারছিলেন না।নিপা গত বছর প্রাথমিক শিক্ষা সমাপনীতে জিপিএ ৫ পেয়ে উত্তীর্ণ হওয়ার পর বুরুজবাগান পাইলট বালিকা বিদ্যালয়ে ভর্তি হয়। ষষ্ঠ শ্রেণির ভর্তি পরীক্ষায়ও প্রথম হয়েছিল সে। প্রাথমিক শিক্ষা সমাপনী পরীক্ষায় অংশ নিয়েছিল শার্শা বুরুজবাগান সরকারি প্রাথমিক বিদ্যালয় কেন্দ্র থেকে।এদিকে বুধবারের দুর্ঘটনার পর পাঁচ দিন পার হলেও ধরা পড়েনি পল্লী বিদ্যুতের ওই পিকআপভ্যানের চালক। পুলিশ অবিলম্বে তাকে আটকের আশ্বাস দিলেও তা এখনও বাস্তবায়ন হয়নি।



24025,39842
পার্কগুলোর দুরবস্থা
রাজধানী
প্রকাশ : ২৫ মার্চ ২০১৯, ০৩:১০
মেগাসিটি ঢাকার ‘ফুসফুস’ পার্ক। কর্মব্যস্ত মানুষ যান্ত্রিক শহরের আকাশচুম্বি দালান-কোঠার ভিড়ে দু’দন্ড স্বস্তির নিশ্বাস নিতে আর কিছুটা সময় খোলা আকাশের নিচে কাটানোর জন্য ছুটে যান সবুজে ঘেরা রমনা পার্কে, সোহরাওয়ার্দী, চন্দ্রিমা কিংবা ওসমানী উদ্যানে অথবা পুরান ঢাকার বাহাদুর শাহ পার্ক কিংবা বোটানিক্যাল গার্ডেনে। কিন্তু এই উদ্যানগুলো নাগরিকদের কাছে এখন অস্বস্তির কারণ হয়ে উঠেছে! দখল আর অযত্ন-অবহেলায় রাজধানীর বেশিরভাগ পার্কেরই অবস্থা এখন বেহাল। যত্রতত্র ময়লার ভাগাড়, ছিনতাইকারী, হকার এবং টোকাইদের দৌরাত্ম্য, অসামাজিক কার্যকলাপ, প্রবেশপথে নানা প্রতিবন্ধকতা, অস্বাস্থ্যকর পরিবেশসহ অপরাধীদের অভয়ারণ্য হয়ে উঠেছে পার্কগুলো।নগরবাসীর চিত্তবিনোদন, শরীরচর্চা, সপরিবারে ঘুরে বেড়ানো কিংবা একটু অবসর কাটানোর সুযোগটুকুও যেন ক্রমশ সংকুচিত হয়ে পড়ছে। শিশু-কিশোররাও গৃহবন্দি জীবন-যাপনে অভ্যস্ত হয়ে উঠছে। কেবল রমনা পার্ক, সোহরাওয়ার্দী বা চন্দ্রিমাই নয়, ঢাকা উত্তর ও দক্ষিণ সিটি কর্পোরেশনের অধিকাংশ পার্কের পরিবেশই নষ্ট হয়ে গেছে। এই উদ্যানগুলোতে আয়েশে ঘুরে বেড়ানোর উপায় নেই। ভবঘুরে, মাদকসেবী, মাস্তান, ছিনতাইকারী, যৌনকর্মী ও পুলিশের যুগপত্ অত্যাচারে হয়রানির শিকার হচ্ছেন মানুষজন। অন্যদিকে অবৈধ দখলদারি এবং অব্যবস্থাপনার কারণে পার্কগুলোতে গাছ-গাছালির সংখ্যাও কমে যাচ্ছে। পরিসংখ্যান মতে, রাজধানীতে গাছপালার পরিমাণ মাত্র ৭ শতাংশের কাছাকাছি, যার অধিকাংশই রয়েছে নগরীর এই পার্ক ও উদ্যানগুলোতে। নগর পরিকল্পনাবিদদের মতে, একটি ছিমছাম ও সুন্দর নগরীর জন্য নগরের মোট আয়তনের ১০ শতাংশ খোলা মাঠ ও পার্ক থাকা প্রয়োজন। অথচ আছে মাত্র ৪ শতাংশ।সরেজমিনে দেখা গেছে, স্কুল, কলেজ ও বিশ্ববিদ্যালয় পড়ুয়া ছেলে-মেয়েরা সকাল থেকে শুরু করে সন্ধ্যা অবধি পার্কের মধ্যে নানা অশোভন কাজে লিপ্ত থাকে। এক শ্রেণির প্রেমিকজুটির নির্লজ্জ উচ্ছৃংখলতায় ভদ্র মানুষ পার্কে টিকতে পারেন না। রাতের সোহরাওয়ার্দী উদ্যান হয়ে ওঠে মাদক ব্যবসায়ী-মাদকসেবী ও ভ্রাম্যমাণ যৌনকর্মীদের স্বর্গরাজ্য। উদ্যানের ভেতরে গাঁজা, ফেনসিডিল, ইয়াবা, হেরোইনসহ বিভিন্ন মাদকদ্রব্য বিক্রি হয়। মাদকদ্রব্যের বেশির ভাগ গ্রাহক ছাত্র-ছাত্রী। এই উদ্যানে পুলিশকে ডিউটি দিতে দেখা যায়, তবে তাদেরকে উেকাচ দিয়ে তাদের নাকের ডগায় চলে মাদক বিক্রি ও অসামাজিক কর্মকান্ড। রমনা পার্ক, চন্দ্রিমা উদ্যান ও বোটানিক্যাল গার্ডেন রাতে বন্ধ থাকায় সেখানে রাতে অসামাজিক কর্মকান্ড হয় না। তবে দেখা গেছে, দিনের আলোতে রমনা, চন্দ্রিমা উদ্যানে স্কুলপড়ুয়া ছেলে-মেয়েরা স্কুল ফাঁকি দিয়ে ইউনিফর্ম পরে ঘণ্টার পর ঘণ্টা আড্ডা দিচ্ছে। বোটানিক্যাল গার্ডেনে দিনের বেলায় প্রকাশ্যে সন্ত্রাসী, মাদকসেবী ও মাদক ব্যবসায়ীরা ঘুরে বেড়ায়। সাধারণ দর্শনার্থীরা তাদের প্রতিনিয়ত হয়রানির শিকার হচ্ছেন। আবার একশ্রেণির লোক পার্কের ফুল পেড়ে বিক্রি করছে। নষ্ট করছে গাছ।‘ওয়ার্ক ফর এ বেটার বাংলাদেশ ট্রাস্ট’ এর উদ্যোগে জাতীয় প্রেসক্লাবে সম্প্রতি ‘ঢাকার পার্ক ও খেলার মাঠ’ শীর্ষক এক আলোচনা অনুষ্ঠানে বক্তারা বলেছেন, রাজধানীর পার্কগুলোতে ভদ্রলোকদের ঢোকার অবস্থা নেই। ঢাকা শহরের ৭০ ভাগ ওয়ার্ডে কোনো পার্ক বা খেলার মাঠ নেই। আর যেসব পার্ক রয়েছে সেগুলোর অবস্থা এমন পর্যায়ে চলে গেছে যেখানে কোনো ভদ্রমহিলা বা পুরুষ ঢোকার মতো অবস্থা থাকে না। অপরিকল্পিত নগরায়ন এবং অবৈধ দখলের কারণে রাজধানী থেকে ছোট-বড় অনেক পার্ক হারিয়ে গেছে। নগরবাসী যে একটু হাঁটাহাঁটি করে স্বস্তির নিঃশ্বাস ফেলবে সে সুযোগ ক্রমেই সংকুচিত হয়ে যাচ্ছে। স্বাস্থ্যসম্মত জীবনযাপনের জন্য মাথাপিছু যে পরিমাণ খোলা জায়গা থাকা উচিত, ঢাকা শহরে তা নেই। এই খোলা জায়গা সবার জন্য নিশ্চিত করতে প্রয়োজনীয় ব্যবস্থা নেয়া জরুরি।বিশ্বস্বাস্থ্য সংস্থার মতে, প্রতিটি মানুষের জন্য অন্তত ৯ বর্গমিটার সবুজ প্রাকৃতিক পরিবেশ প্রয়োজন। এ চিন্তা থেকেই একসময় নগর পরিকল্পনায় পার্কের ব্যবস্থা রাখা হয়েছিল। কিন্তু অবৈধ দখলদারদের কারণে নগরীর ফুসফুস বলে পরিচিত পার্কগুলো এখন হারিয়ে যেতে বসেছে। সিটি করপোরেশন সূত্রে জানা গেছে, কাগজ-কলমে ঢাকার উত্তর ও দক্ষিণ দুই সিটি কর্পোরেশনে ৪৯টি পার্কের মধ্যে এখন ৩৩টির অস্তিত্ব খুঁজে পাওয়াই কঠিন হয়ে পড়েছে। দুই সিটি কর্পোরেশনের দেওয়া তথ্য মতে, ৪৯টি পার্কের মধ্যে উত্তর সিটির ২৩টি এবং দক্ষিণ সিটির ২৬টি পার্ক রয়েছে। এসব পার্কের অধিকাংশই এখন বিলীনের পথে। এসব ছোটখাট পার্ক দখল করে অসাধু চক্র গড়ে তুলছে মাদকস্পট, গাড়ির গ্যারেজ, চায়ের দোকান ও বিভিন্ন সংগঠনের ক্লাব। আর এসবই করা হচ্ছে স্থানীয় প্রভাবশালীদের ছত্রছায়ায়।সরেজমিন দেখা গেছে, ঢাকার দুই সিটি কর্পোরেশনের পার্কগুলোর বাইরে ও ভেতরে বসানো হয়েছে ময়লা-আবর্জনার স্থায়ী ডাস্টবিন, উন্মুক্ত টয়লেট। আর ভবঘুরে, নেশাখোর ও বাউন্ডুলেদের আড্ডা তো রয়েছেই। একাধিক দর্শনার্থী ও প্রাতঃভ্রমণকারীর সঙ্গে কথা বলে জানা গেছে, রমনা ও চন্দ্রিমা উদ্যানে কিছুটা নিরাপত্তা থাকলেও অন্য পার্কগুলোতে নিরাপত্তার কোন বালাই নেই। ওয়ার্ক ফর বেটার বাংলাদেশ ট্রাস্ট ঢাকার উন্নয়ন পরিকল্পনা নিয়ে কিছু সুপারিশ করেছে। সেখানে বলা হয়েছে, প্রতিটি নাগরিকের জন্য মাথাপিছু ০.০৫২ বর্গমিটার পার্ক ও ০.৫ বর্গমিটার খোলা সবুজ জায়গা থাকতে হবে। তবে বিশ্ব স্বাস্থ্য সংস্থা ও লিডারশিপ ইন এনার্জি এনভারমেন্টাল ফর নেইবারহুড ডিজাইনের সুপারিশে এই পরিমাণ যথাক্রমে ৯ ও ২০ বর্গমিটার।দেখা গেছে, কাগজপত্রে থাকলেও বাস্তবে নেই রায়েরবাজার শিশু পার্কটি। পশু হাসপাতালের সামনের পার্কটির হদিস জানা নেই এলাকাবাসীর। লালবাগের রসুলবাগের পার্কটি পরিণত হয়েছে ভাগাড়ে। নয়াবাজারে নবাব সিরাজউদ্দৌলা পার্কের চারপাশ বেদখল হয়ে গেছে। মোহাম্মদপুরের শহীদ শাকিল পার্ক, শিয়া মসজিদ পার্ক, ইকবাল রোড পার্ক, ফার্মগেট ত্রিকোণ পার্ক, শেরশাহ সুরি লেনপার্ক, তাজমহল রোড পার্ক, লালমাটিয়া ডি-ব্লক পার্ক, হুমায়ূন রোড পার্ক দখলদারদের কবলে চলে গেছে। আজিমপুর শিশুপার্কে বসেছে কাঁচামালের দোকান। কাগজে-কলমে মুক্তাঙ্গন পার্ক থাকলেও সেখানে চলছে রেন্ট-এ-কারের ব্যবসা। মতিঝিলে পার্কের এখন অস্তিত্ব খুঁজে পাওয়া কঠিন। বাবুবাজার সংলগ্ন বংশাল থানার সামনে ইংলিশ রোডের মালিটোলা পার্কটি ঢাকা জেলা ট্রাক শ্রমিক ইউনিয়নের দখল করে অবৈধ ট্রাকস্টান্ড বানিয়েছে। পার্কের যতটুকু জায়গা রয়েছে তার অবস্থাও খুব ভাল নয়। আলোচিত সোহরাওয়ার্দী উদ্যানের শিশু পার্কটিও বন্ধ ঘোষণা করা হয়েছে সমপ্রতি।এদিকে দখল হয়ে যাওয়া এসব পার্কে গড়ে উঠেছে বহুতল ভবন, বিভিন্ন দোকান, ক্লিনিক, আড়ত, রেন্ট-এ-কার স্ট্যান্ড, গাড়ির গ্যারেজ, মালপত্র রাখার গুদাম, পাবলিক টয়লেট ইত্যাদি। ঐতিহ্যবাহী গুলিস্থানের পার্কটিও হারিয়ে যাচ্ছে।নগরবিদদের মতে রাজধানীতে যে হারে জনসংখ্যা বাড়ছে তাতে জনস্বার্থে পার্ক, খেলার মাঠ ও উন্মুক্ত জায়গা বাড়ানোর প্রয়োজন। দখল হয়ে যাওয়া পার্ক-উদ্যানগুলো উদ্ধার করা এবং সমপ্রসারণ জরুরি। এ ব্যাপারে ঢাকা দক্ষিণ সিটি কর্পোরেশনের (ডিএসসিসি) মেয়র মোহাম্মদ সাঈদ খোকন বলেন, রাজধানীবাসীকে শিগগিরই পরিকল্পিত ও পরিবেশসম্মত নগরী উপহার দেওয়া হবে। সে লক্ষ্যে কাজ চলছে। পুরান ঢাকার প্রতিটি পার্ক ও খেলার মাঠ সংস্কারের উদ্যোগ নেয়া হয়েছে। পুরনো তালিকা মোতাবেক অবশিষ্ট খেলার মাঠ ও পার্কগুলো উদ্ধার করে আধুনিকায়নের পরিকল্পনা চলছে।ইত্তেফাক/আরকেজি



24026,39843
আজ ভয়াল কালরাত
জাতীয়
প্রকাশ : ২৫ মার্চ ২০১৯, ০৩:১৭
দ্বিতীয় বিশ্বযুদ্ধের পর এমন নৃশংস হত্যাকাণ্ড দেখেনি বিশ্ব। আবার এই নৃশংস হত্যাকাণ্ডের পর বাঙালির দৃঢ় প্রতিরোধও অবাক বিস্ময়ে দেখেছে বিশ্ববাসী। আজ ২৫ মার্চ নৃশংস হত্যাযজ্ঞের ভয়াল কালরাত। পাকিস্তানি সেনাবাহিনী ‘অপারেশন সার্চলাইট’ নামে ইতিহাসের ভয়াবহ এ হত্যাকাণ্ড পরিচালনা করে। পূর্বপরিকল্পিত সিদ্ধান্ত অনুযায়ী পাকিস্তানি সামরিক বাহিনী পূর্ণ সামরিক অস্ত্র নিয়ে রাত ১০টার পর দেশজুড়ে শুরু করে এই জঘন্যতম হত্যাযজ্ঞ। শান্তিপূর্ণ সমাধানের পথ এড়িয়ে প্রেসিডেন্ট ইয়াহিয়া বাঙালি হত্যার নৃশংস নীলনকশা বাস্তবায়নের পথে পা বাড়ান।আজ ভয়াল কালরাত, জাতীয় গণহত্যা দিবস। দিনটির স্মরণে জাতীয় পর্যায়ে বিভিন্ন কর্মসূচি গ্রহণ করা হয়েছে। এ উপলক্ষে আজ রাত ৯টা থেকে ৯ টা ১ মিনিট পর্যন্ত ১ মিনিটের জন্য জরুরি স্থাপনা ও চলমান যানবাহন ব্যতীত সারাদেশে প্রতীকী ব্ল্যাকআউট কর্মসূচি বাস্তবায়ন করা হবে। সেই নৃশংস হত্যাকাণ্ডের দিনটিকে গভীর শোক ও শ্রদ্ধার সঙ্গে স্মরণ করছে জাতি। দিন স্মরণে রাষ্ট্রপতি আবদুল হামিদ ও প্রধানমন্ত্রী গভীর শোক প্রকাশ করে বাণী দিয়েছেন।অতর্কিত সেই হামলায় প্রতিরোধ করেছিল পুলিশ লাইনের পুলিশ বাহিনী। কিন্তু সেই প্রতিরোধ টিকেনি। মধ্যযুগীয় কায়দায় পাকিস্তানি বাহিনী রাজারবাগ পুলিশ লাইন, পিলখানা, ইপিআর সদর দপ্তর, ঢাকা বিশ্ববিদ্যালয়সহ গোটা ঢাকা শহরে চালায় হত্যাযজ্ঞ এবং অগ্নিসংযোগ। এই রাতেই গ্রেফতার করা হয় বঙ্গবন্ধু শেখ মুজিবুর রহমানকে। তিনি দেশকে শত্রুমুক্ত করার জন্য ঝাঁপিয়ে পড়তে দেশের মানুষের প্রতি আহ্বান জানান।প্রেসিডেন্ট জেনারেল ইয়াহিয়া খান সন্ধ্যা পৌনে ছয়টায় প্রেসিডেন্ট ভবন থেকে সরাসরি এয়ারপোর্ট চলে যান। রাত পৌনে আটটায় তিনি গোপনে বিমানে ঢাকা ত্যাগ করেন নিরপরাধ বাঙারিদের ওপর কাপুরুষোচিত সশস্ত্র হামলা চালাবার নির্দেশ দিয়ে। পাকহানাদার বাহিনী জেনারেল ইয়াহিয়া খানের নির্দেশে জল্লাদের মত বাংলাদেশের নিরস্ত্র নিরপরাধ জনগণের ওপর মেশিনগান, মর্টার আর ট্যাঙ্ক নিয়ে ঝাঁপিয়ে পড়ে এবং শহরে এক লাখেরও বেশি মানুষকে হত্যা করে। রাত একটা বাজার সাথে সাথে পরিকল্পনা অনুযায়ী ২২তম বেলুচ রেজিমেন্টের সৈন্যরা পিলখানা ইপিআর হেড কোয়ার্টারে আক্রমণ চালায়। কেন্দ্রীয় কোয়ার্টার গার্ডে ১৮ জন বাঙালি গার্ড থাকলেও তারা পাল্টা আক্রমণের সুযোগ পায়নি। পিলখানা আক্রমণের সাথে সাথে রাজারবাগ, ঢাকা বিশ্ববিদ্যালয়, শাঁখারি বাজারসহ সমগ্র ঢাকাতেই শুরু হয় ভয়াবহ আক্রমণ। বিভিন্ন এলাকায় নির্বিচার হত্যা, লুণ্ঠন, ধর্ষণ এবং অগ্নিসংযোগ করে চলে বর্বর পাকিস্তানি সামরিক বাহিনী।মধ্যরাতে ঢাকা বিশ্ববিদ্যালয়ে ঢুকে মার্কিন ট্যাংক, সঙ্গে সেনাবোঝাই লরি। ইকবাল হল (বর্তমানে জহুরুল হক হল), জগন্নাথ হলে মধ্যযুগীয় কায়দায় চলে পাকিস্তানি হানাদারদের বর্বরতা। শহীদ হন কয়েকশ ছাত্র-ছাত্রী। ড. গোবিন্দচন্দ্র দেব, ড. জ্যোতির্ময় গুহঠাকুরতা, অধ্যাপক সন্তোষ ভট্টাচার্য, ড. মনিরুজ্জামানসহ বিভিন্ন বিভাগের নয়জন শিক্ষককে হত্যা করা হয়। হানাদারেরা চলার পথে রাস্তার দুই পাশে গুলি ছুঁড়ে মেরে ফেলে অসংখ্য নিরীহ, গরিব মানুষকে। মেডিকেল কলেজ ও ছাত্রাবাসে গোলার পর গোলা ছুঁড়ে হত্যা করা হয় অজস্র মানুষ। রাজারবাগে পুলিশের বাঙালি সদস্যরা প্রতিরোধ গড়ে তোলেন তাদের সামান্য অস্ত্রশস্ত্র দিয়েই। ট্যাংক আর ভারী মেশিনগানের মুখে এ প্রতিরোধ বেশিক্ষণ টেকেনি। গ্যাসোলিন ছিটিয়ে জ্বালিয়ে দেওয়া হয় পুরো সদর দপ্তর।২৬ মার্চের প্রথম প্রহরে মুক্তিসংগ্রামের মহানায়ক বঙ্গবন্ধু শেখ মুজিবুর রহমান বাংলাদেশের স্বাধীনতা ঘোষণা করেন। গোপন ওয়ারলেস বার্তায় তিনি বলেন, ‘পাকিস্তানি সেনাবাহিনী আমাদের ওপর আক্রমণ চালিয়েছে। ছাত্র-জনতা-পুলিশ-ইপিআর শত্রুর বিরুদ্ধে সশস্ত্র প্রতিরোধ গড়ে তুলেছে। সশস্ত্র মুক্তিসংগ্রাম শুরু হয়েছে। আমি ঘোষণা করছি আজ থেকে গণপ্রজাতন্ত্রী বাংলাদেশ একটি স্বাধীন রাষ্ট্র। সর্বস্তরের নাগরিকদের আমি আহ্বান জানাচ্ছি, আপনারা যে যেখানে যে অবস্থাতেই থাকুন, যার যা আছে তাই নিয়ে দখলদার বাহিনীর বিরুদ্ধে শেষ নিঃশ্বাস ত্যাগ না করা পর্যন্ত প্রতিরোধ গড়ে তুলুন।পিলখানায় ইপিআর ব্যারাক ও অন্যান্য স্থান থেকে বঙ্গবন্ধুর স্বাধীনতা ঘোষণার লিখিত বাণী ওয়ারলেসের মাধ্যমে সারা দেশে মেসেজ আকারে পাঠানো হয়। এই বার্তা চট্টগ্রাম ইপিআর সদর দফতরে পৌঁছায়। চট্টগ্রাম উপকূলে নোঙর করা একটি বিদেশি জাহাজও এই বার্তা গ্রহণ করে। চট্টগ্রামে অবস্থানকারী আওয়ামী লীগের শ্রম সম্পাদক জহুর আহমেদ চৌধুরী বঙ্গবন্ধুর স্বাধীনতা ঘোষণার বাণী সাইক্লোস্টাইল করে রাতেই শহরবাসীর মধ্যে বিলির ব্যবস্থা করেন।বঙ্গবন্ধুকে রাত দেড়টায় তার বাসভবন থেকে বন্দি করে শেরেবাংলা নগরের সামরিক বাহিনীর সদর দফতরে নিয়ে যাওয়া হয়। সেখান থেকে বঙ্গবন্ধুকে সেনানিবাসে স্থানান্তর করা হয়। সকাল পর্যন্ত আদমজী কলেজের একটি কক্ষে বঙ্গবন্ধুকে আটক রাখা হয়।রাষ্ট্রপতি, প্রধানমন্ত্রীর বাণীদিবসটি উপলক্ষে রাষ্ট্রপতি ও প্রধানমন্ত্রী বাণী দিয়েছেন।রাষ্ট্রপতি আবদুল হামিদ এক বাণীতে মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে বঙ্গবন্ধুর আদর্শ ও চেতনাকে দৃঢ়ভাবে ধারণ করে একটি অসাম্প্রদায়িক ও গণতান্ত্রিক বাংলাদেশ প্রতিষ্ঠার অভিযাত্রায় অংশ নিতে তিনি দল-মত-বর্ণ নির্বিশেষে সকলের প্রতি আহ্বান জানান।প্রধানমন্ত্রী শেখ হাসিনা বলেন, আমি শ্রদ্ধা জানাচ্ছি সর্বকালের সর্বশ্রেষ্ঠ বাঙালি, জাতির পিতা বঙ্গবন্ধু শেখ মুজিবুর রহমানকে। স্মরণ করছি জাতীয় চার নেতাকে। শ্রদ্ধা জানাচ্ছি মুক্তিযুদ্ধের শহীদ এবং নির্যাতিত মা-বোনকে। যুদ্ধাহত মুক্তিযোদ্ধা এবং শহীদ পরিবারের সদস্যদের প্রতি সমবেদনা জানাচ্ছি। আমি সকল শহীদের আত্মার মাগফিরাত ও শান্তি কামনা করছি।জাতীয় পার্টি-জেপির বিবৃতিজাতীয় পার্টির (জেপি) চেয়ারম্যান ও সাবেক মন্ত্রী আনোয়ার হোসেন মঞ্জু এমপি এবং দলের সাধারণ সম্পাদক ও সাবেক শিক্ষামন্ত্রী শেখ শহীদুল ইসলাম গণহত্যা দিবস উপলক্ষে এক যৌথ বিবৃতিতে বলেন, ১৯৭১ সালের ২৫ মার্চ কালো রাত্রিতে পাকিস্তানি বর্বর সেনাবাহিনী নৃশংস হামলায় যারা শাহাদতবরণ করেছিলেন, বিনম্র শ্রদ্ধার সঙ্গে তাদের স্মরণ করছি।কর্মসূচিরাজধানীতে বিভিন্ন রাজনৈতিক, সামাজিক ও সাংস্কৃৃতিক সংগঠন ‘কালরাত্রি’ স্মরণে নানা কর্মসূচি হাতে নিয়েছে। বিকাল চারটায় রাজধানীর সোহরাওয়ার্দী উদ্যানে ‘শিখা অনির্বাণে’ সমাবেশ ও গণহত্যায় নিহতদের প্রতি শ্রদ্ধা নিবেদন করবে ১৪ দল। এ সমাবেশে ১৪ দলের নেতাকর্মীদের উপস্থিত থাকার জন্য আহ্বান জানিয়েছেন আওয়ামী লীগ প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি।জেপি’র কর্মসূচিগণহত্যা দিবস পালনে জাতীয় পার্টি (জেপি) বিস্তারিত কর্মসূচি গ্রহণ করেছে। কর্মসূচির মধ্যে রয়েছে সকল বধ্যভূমিতে জাতীয় পার্টি-জেপি’র পক্ষ থেকে শ্রদ্ধা নিবেদন করা হবে এবং বিকাল চারটায় ঢাকার সোহরাওয়ার্দী উদ্যানে ‘শিখা অনির্বাণে’ সমাবেশ ও গণহত্যায় নিহতদের প্রতি শ্রদ্ধা নিবেদন করা হবে।ইত্তেফাক/আরকেজি



24027,39844
তৃতীয় ধাপের ভোটে নির্বাচিত হলেন যারা
জাতীয়
প্রকাশ : ২৫ মার্চ ২০১৯, ০৩:২৪
তৃতীয় ধাপের উপজেলা নির্বাচনেও বেশিরভাগ জায়গায় আওয়ামী লীগের প্রার্থীরা জয়লাভ করেছেন। ১১৭টি উপজেলায় ভোট অনুষ্ঠিত হয়। বিএনপিসহ বেশিরভাগ রাজনৈতিক দল এ নির্বাচন বর্জনের ঘোষণা করায় দলীয়ভাবে অনুষ্ঠিত উপজেলায় ভোটের জৌলুস হারিয়েছে। ভোটার উপস্থিতিও উল্লেখযোগ্যহারে কমেছে। বেশিরভাগ জায়গায় আওয়ামী লীগের প্রতিদ্বন্দ্বি আওয়ামী লীগ। গত ১০ মার্চ প্রথমধাপের ৭৮টি উপজেলায় ভোট পড়ে ৪৩ দশমিক ৩২ শতাংশ হারে। দ্বিতীয় ধাপে ১৮ মার্চ ১১৬টি উপজেলায় ভোট পড়ে ৪১ দশমিক ২৫ শতাংশ হারে। তৃতীয় ধাপে ৪৫ শতাংশের মতো ভোট পড়তে পারে বলে ধারণা করছেন নির্বাচন কমিশন (ইসি) সচিবালয়ের সচিব হেলালুদ্দীন আহমদ।তৃতীয় ধাপে নির্বাচিতরা হলেন :গাজীপুরের কাপাসিয়ায় চেয়ারম্যান অ্যাডভোকেট আমানত হোসেন খান (আওয়ামী লীগ), ভাইস চেয়ারম্যান আসাদুজ্জামান আসাদ ও মহিলা ভাইস চেয়ারম্যান রওশন আরা সরকার। শ্রীপুরে চেয়ারম্যান এডভোকেট শামসুল আলম প্রধান (স্বতন্ত্র), কালিয়াকৈরে কামাল উদ্দিন শিকদার (স্বতন্ত্র) ও কালিগঞ্জে (মোয়াজ্জেম হোসেন পলাশ (আওয়ামী লীগ), বিনা প্রতিদ্বন্দ্বিতায়।মানিকগঞ্জ সদর চেয়ারম্যান মো:ইস্রাফিল হোসেন (আওয়ামী লীগ) (বিনা প্রতিদ্বন্দ্বিতায়),ভাইস চেয়ারম্যান আব্দুল লতিফ তোতা ও মহিলা ভাইস চেয়ারম্যান সালেহা ইসলাম, সাটুরিয়ায় চেয়ারম্যান আব্দুল মজিদ ফটো (আওয়ামী লীগ) (বিনা প্রতিদ্বন্দ্বিতায়), ভাইস চেয়ারম্যান আবুল বাশার, মহিলা ভাইস চেয়ারম্যান শিউলি আক্তার, ঘিওর অধ্যক্ষ মোহাম্মদ হাবিবুর রহমান(আওয়ামী লীগ), ভাইস চেয়ারম্যান ইসতিয়াক আহম্মেদ শামীম, মহিলা ভাইস চেয়ারম্যান কাজী মাহেলা, শিবালয় চেয়ারম্যান রেজাউর রহমান জানু (আওয়ামী লীগ) (বিনা প্রতিদ্বন্দ্বিতায়), ভাইস চেয়ারম্যান লালন ফকির, মহিলা ভাইস চেয়ারম্যান রুনা আক্তার, দৌলতপুর নূরুল ইসলাম রাজা, ভাইস চেয়ারম্যান নাসির উদ্দিন আবুল, মহিলা ভাইস চেয়ারম্যান জাহানারা আক্তার, হরিরামপুরে চেয়ারম্যান বিনা প্রতিদ্বন্দ্বিতায় দেওয়ান সাইদুর রহমান (আওয়ামী লীগ), ভাইস চেয়ারম্যান আবুল বাশার সবুজ, মহিলা ভাইস চেয়ারম্যান বেগম সাজেদা চৌধুরী এবং সিংগাইরে চেয়ারম্যান মুশফিকুর রহমান খান হান্নান(আওয়ামী লীগ, বিদ্রোহী), ভাইস চেয়ারম্যান রবিউল আলম উজ্জ্বল, মহিলা ভাইস চেয়ারম্যান শারমিন আক্তার।গোপালগঞ্জের পাঁচটি উপজেলায় আওয়ামী লীগের পক্ষ থেকে কাউকে দলীয় মনোনয়ন দেয়া হয়নি। এই জেলায় বেশিরভাগ স্বতন্ত্র প্রার্থীরা জয়ী হয়েছেন। কোটালীপাড়ার চেয়ারম্যান বিমল কৃষ্ণ বিশ্বাস (স্বতন্ত্র), ভাইস চেয়ারম্যান আবদুল খালেক হাওলাদার, মহিলা ভাইস চেয়ারম্যান লক্ষী রাণী সরকার। গোপালগঞ্জ সদরে চেয়ারম্যান-শেখ লুত্ফর রহমান বাচ্চু, ভাইস চেয়ারম্যান (পুরুষ) নীতিশ রায় ও ভাইস চেয়ারম্যান (মহিলা) নিরুন্নাহার, টুংগীপাড়াচেয়ারম্যান-সোলাইমান বিশ্বাস, ভাইস চেয়ারম্যান -অসীম কুমার বিশ্বাস, ভাইস চেয়ারম্যান (মহিলা)-সফির আক্তার জোনাকি। কাশিয়ানি চেয়ারম্যান শুভ্রত ঠাকুর হিল্টু, ভাইস চেয়ারম্যান (পুরুষ) খাজা নেওয়াজ, ভাইস চেয়ারম্যান (মহিলা) সোহাগি রহমান মুক্তা, মকসেদপুর চেয়ারম্যান- মো. কবির হোসেন মিয়া।চাঁদপুরের সাত উপজেলা পরিষদ নির্বাচনে আওয়ামী লীগ মনোনীত নৌকার প্রার্থীদের মধ্যে চারজন প্রতিদ্বন্দ্বিতায় এবং তিনজন বিনা প্রতিদ্বন্দ্বিতায় নির্বাচিত হয়েছেন। চাঁদপুর সদর উপজেলায় আওয়ামী লীগের মনোনীত নুরুল ইসলাম নাজিম দেওয়ান, ফরিদগঞ্জ উপজেলায় অ্যাডভোকেট জাহিদুল ইসলাম রোমান, শাহরাস্তি উপজেলায় মো. ফরিদ উল্যাহ চৌধুরী, কচুয়া উপজেলায় বর্তমান চেয়ারম্যান শাহজাহান শিশির পুনরায় বেসরকারিভাবে নির্বাচিত হয়েছেন। কচুয়ায়ভাইস-চেয়ারম্যান মো. মাহবুবুল আলম, মহিলা ভাইস-চেয়ারম্যান সুলতানা খানম। নির্বাচনের আগে কোনো প্রতিদ্বন্দ্বী প্রার্থী না থাকায় মতলব উত্তর উপজেলায় আওয়ামী লীগের মনোনীত নৌকার প্রার্থী মুক্তিযোদ্ধা এমএ কুদ্দুছ, দক্ষিণ উপজেলায় এইচএম গিয়াস উদ্দিন ও হাজীগঞ্জ উপজেলায় গাজী মো. মাইনুদ্দিন বিনা প্রতিদ্বন্দ্বিতায় চেয়ারম্যান নির্বাচিত হন।সাতক্ষীরা সদর চেয়ারম্যান আলহাজ্ব আসাদুজ্জামান বাবু (আওয়ামী লীগ), ভাইস চেয়ারম্যান তানভির হোসেন সুজন ও মহিলা ভাইস-চেয়ারম্যান কহিনুর ইসলাম। কলারোয়ায় চেয়ারম্যান আমিনুল ইসলাম লাল্টু (আওয়ামী লীগ, বিদ্রোহী), ভাইস চেয়ারম্যান কাজী আসাদুজ্জামান শাহজাদা ও মহিলা ভাইস-চেয়ারম্যান শাহনাজ নাজনীন খুকি। আশাশুনিতে চেয়ারম্যান এ.বি.এম মোস্তাকিম (আওয়ামী লীগ), ভাইস চেয়ারম্যান অসিম বরন চক্রবর্তী ও মহিলা ভাইস-চেয়ারম্যান মোসলেমা আক্তার মিলি। দেবহাটায় চেয়ারম্যান মুক্তিযোদ্ধা আলহাজ্ব আব্দুল গণি (আওয়ামী লীগ) ভাইস চেয়ারম্যার হাবিবুর রহমান ও মহিলা ভাইস-চেয়ারম্যান জি.এম স্পর্শ। তালায় ঘোষ সনদ কুমার (আওয়ামী লীগ), ভাইস চেয়ারম্যান সরদার মশিয়ার রহমান ও মহিলা ভাইস-চেয়ারম্যান মুর্শিদা পারভীন পাপড়ি। কালিগঞ্জে চেয়ারম্যান সাঈদ মেহেদী (আওয়ামী লীগ, বিদ্রোহী), ভাইস চেয়ারম্যান নাজমুল ইসলাম ও মহিলা ভাইস-চেয়ারম্যান দিপালী রানী ঘোষ। শ্যামনগরে চেয়ারম্যান আতাউল হক দোলন (আওয়ামী লীগ), ভাইস চেয়ারম্যান সাঈদুজ্জামান সাঈদ ও মহিলা ভাইস-চেয়ারম্যান খালেদা আয়ুব জলি।বরিশালের বাবুগঞ্জে চেয়ারম্যান কাজী ইমদাদুল হক দুলাল (আওয়ামী লীগ), ভাইস চেয়ারম্যান ইকবাল আহমেদ আজাদ, নারী ভাইস চেয়ারম্যান পদে বিনা প্রতিদ্বন্দ্বিতায় ফারজানা ওহাব। উজিরপুরে চেয়ারম্যান আব্দুল মজিদ সিকদার বাচ্চু (আওয়ামী লীগ), ভাইস চেয়ারম্যান অপূর্ব কুমার বাইন রন্টু। বরিশাল সদর উপজেলায় বিনা প্রতিদ্বন্দ্বিতায় চেয়ারম্যান নির্বাচিত সাইদুর রহমান রিন্টু (আওয়ামী লীগ), ভাইস চেয়ারম্যান মাহবুবুর রহমান মধু, ভাইস চেয়ারম্যান নারী রেহেনা বেগম। বানারীপাড়ায় বিনা প্রতিদ্বন্দ্বিতায় চেয়ারম্যান নির্বাচিত গোলাম ফারুক (আওয়ামী লীগ)। এ ছাড়াও ভাইস চেয়ারম্যান নূরুল হুদা, ভাইস চেয়ারম্যান সৈয়দা তাছলিমা হোসেন ফ্লোরা।বাকেরগঞ্জে চেয়ারম্যান পদে বিনা প্রতিদ্বন্দ্বিতায় শামসুল আলম চুন্নু (আওয়ামী লীগ), ভাইস চেয়ারম্যান মিজানুর রহমান মিজান, নারী ভাইস চেয়ারম্যান তহমিনা বেগম মিনু। হিজলায় চেয়ারম্যান বেলায়েত হোসেন ঢালী (স্বতন্ত্র প্রার্থী), ভাইস চেয়ারম্যান আলতাফ হোসেন, নারী ভাইস চেয়ারম্যান নাজমা বেগম। মুলাদীতে চেয়ারম্যান বিনা প্রতিদ্বন্দ্বিতায় তারিকুল হাসান খান মিঠু (আওয়ামী লীগ), ভাইস চেয়ারম্যান কাজী মাইনুল আহসান সবুজ, নারী ভাইস চেয়ারম্যান শামীমা নাসরিন।গৌরনদীতে বিনা প্রতিদ্বন্দ্বিতায় নির্বাচিত তিন জনই আওয়ামী লীগের। এরা হচ্ছেন উপজেলা চেয়ারম্যান সৈয়দা মনিরুন নাহার মেরি, ভাইস চেয়ারম্যান নুরুজ্জামান ফরহাদ মুন্সী ও নারী ভাইস চেয়ারম্যান জিনিয়া আফরোজ হেলেন। আগৈলঝাড়ায় বিনা প্রতিদ্বন্দ্বিতায় নির্বাচিত তিন জনই আওয়ামী লীগের। এরা হচ্ছেন উপজেলা চেয়ারম্যান চেয়ারম্যান আব্দুর রইচ সেরনিয়াবাত, ভাইস চেয়ারম্যান রফিকুল ইসলাম তালুকদার, নারী ভাইস চেয়ারম্যান মলিনা রানী রায়।ঝালকাঠি সদরে চেয়ারম্যান আরিফুর রহমান (আওয়ামী লীগ), ভাইস চেয়ারম্যান পুরুষ মইন তালুকদার, ভাইস চেয়ারম্যান মহিলা ইসরাত জাহান সোনালী। রাজাপুর চেয়ারম্যান অধ্যক্ষ মনিরুজ্জামান (আওয়ামী লীগ), ভাইস চেয়ারম্যান জিয়া হায়দার খান লিটন, মহিলা ভাইস চেয়ারম্যান আফরোজা আক্তার লাইজু। কাঠালিয়া এমাদুল হক মনির (আওয়ামী লীগ), ভাইস চেয়ারম্যান মোঃ বদিউজ্জামান, মহিলা ভাইস চেয়ারম্যান ফাতিমা খানম। নলছিটি সিদ্দিকুর রহমান (আওয়ামী লীগ) বিনা প্রতিদ্বন্দ্বিতায়, ভাইস চেয়ারম্যান মফিজুর রহমান শাহিন, মহিলা ভাইস চেয়ারম্যান মোর্শেদা লস্কর।কক্সবাজারের পেকুয়ায় চেয়ারম্যান জাহাঙ্গীর আলম(আওয়ামী লীগের বিদ্রোহী), ভাইস চেয়ারম্যান এম আজিজুল হক ও মহিলা ভাইস চেয়ারম্যান উন্মে কুলছুম মিনু। টেকনাফে চেয়ারম্যান নুরুল আলম (স্বতন্ত্র)।চট্টগ্রামের পটিয়ায় চেয়ারম্যান মোতাহেরুল ইসলাম চৌধুরী(আওয়ামী লীগ) ও ভাইস চেয়ারম্যান তিমির বরণ চৌধুরী। বোয়ালখালীতে চেয়ারম্যান নুরুল আলম (আওয়ামী লীগ), ভাইস চেয়ারম্যান এসএম সেলিম ও মহিলা ভাইস চেয়ারম্যান শামীম আরা বেগম। বাঁশখালীতে চেয়ারম্যান চৌধুরী মোহাম্মদ গালিব (আওয়ামী লীগ), ভাইস চেয়ারম্যান এমরানুল হক ও মহিলা ভাইস চেয়ারম্যান রেহেনা আকতার কাজমী। চন্দনাইশে চেয়ারম্যান আব্দুল জব্বার চৌধুরী, ভাইস চেয়ারম্যান সোলায়মান আলম ফারুকী ও মহিলা ভাইস চেয়ারম্যান কামেলা খানম রুপা।লক্ষ্মীপুর জেলার ৫টি উপজেলা পরিষদ নির্বাচনে নৌকা দুইটিতে আর স্বতন্ত্র তিনটিতে বিজয়ী হয়েছে। লক্ষ্মীপুর সদর চেয়ারম্যান এ কে এম সালাহ্উদ্দিন টিপু (আওয়ামী লীগ, বিদ্রোহী), ভাইস চেয়ারম্যান এডভোকেট রহমতউল্যাহ বিল্বব ও মহিলা ভাইস চেয়ারম্যান কাজী খালেদা আক্তার। রায়পুর চেয়ারম্যান অধ্যক্ষ মামুনুর রশিদ (আওয়ামী লীগ), ভাইস-চেয়ারম্যান মারুফ বিন জাকারিয়া ও মহিলা ভাইস চেয়ারম্যান হাজী মাজেদা বেগম। রামগঞ্জ চেয়ারম্যান মনির হোসেন চৌধুরী (আওয়ামী লীগ), ভাইস চেয়ারম্যান দেলোয়ার হোসেন দেওয়ান বাচ্চু ও মহিলা ভাইস চেয়ারম্যান পদে বিনা প্রতিদ্বন্দ্বিতায় সুরাইয়া আক্তার শিউলী। কমলনগরে চেয়ারম্যান মেজবাহ উদ্দিন আহমেদ বাপ্পী (আওয়ামী লীগ, বিদ্রোহী), ভাইস চেয়ারম্যান ওমর ফারুক সাগর ও মহিলা ভাইস চেয়ারম্যান রোকসানা আক্তার রক্সি। রামগতি শরাফ উদ্দিন আজাদ সোহেল (স্বতন্ত্র), ভাইস চেয়ারম্যান রাহিদ হোসেন ও মহিলা ভাইস চেয়ারম্যান ফাতেমা ফারুক।মাদারীপুরের কালকিনিতে ভাইস-চেয়ারম্যান সাংবাদিক শহিদুল ইসলাম, মহিলা ভাইস-চেয়ারম্যান আরিফা আক্তার বিথি।নরসিংদীর রায়পুরা উপজেলায় চেয়ারম্যান : আবদুস সাদেক (আওয়ামী লীগের বিদ্রোহী প্রার্থী)। শিবপুর উপজেলায় চেয়ারম্যান: হারুনুর রশিদ হারুন (আওয়ামী লীগ), মনোহরদীতে চেয়ারম্যান হয়েছেন: সাইফুল ইসলাম খান বীরু (আওয়ামী লীগ), বেলাবোতে চেয়ারম্যান নির্বাচিত হয়েছেন: শমসের জামান রিটন (আওয়ামী লীগ)।মেহেরপুর সদরের চেয়ারম্যান: অ্যাডভোকেট ইয়ারুল ইসলাম (আওয়ামী লীগ), ভাইস চেয়ারম্যান: মোমিনুল ইসলাম, মহিলা ভাইস চেয়ারম্যান: লতিফুন্নেসা লতা। মুজিবনগরে চেয়ারম্যান: জিয়া উদ্দিন আহমেদ বিশ্বাস (আওয়ামী লীগ), ভাইস চেয়ারম্যান: রফিকুল ইসলাম মোল্লা, মহিলা ভাইস চেয়ারম্যান: আফরোজা খাতুন। গাংনী উপজেলায় চেয়ারম্যান : এম এ খালেক (আওয়ামী লীগ), মহিলা ভাইস চেয়ারম্যান: ফারহানা ইয়াসমিন।কিশোরগঞ্জের করিমগঞ্জ উপজেলায় চেয়ারম্যান: নাসিরুল ইসলাম খান আওলাদ (আওয়ামী লীগ), ভাইস-চেয়ারম্যান: হান্নান মোল্লা, মহিলা ভাইস-চেয়ারম্যান: আছমা আক্তার। নিকলীতে চেয়ারম্যান: আহসান মো. রুহুল কুদ্দুস ভুঞা জনি (স্বতন্ত্র), ভাইস চেয়ারম্যান : রিয়াজুল হক আয়াজ, মহিলা ভাইস চেয়ারম্যান রেজিয়া আক্তার। তাড়াইলে চেয়ারম্যান: জহিরুল ইসলাম ভুঁঞা সুমন (জাতীয় পার্টি), ভাইস চেয়ারম্যান : নাজমুল হক আকন্দ, মহিলা ভাইস চেয়ারম্যান নার্গিস সুলতানা। কুলিয়ারচরে চেয়ারম্যান :ইয়াসির মিয়া (আওয়ামী লীগ), ভাইস চেয়ারম্যান :সৈয়দ নূরে আলম, মহিলা ভাইস চেয়ারম্যান: সাঈদা খানম মুক্তা। হোসেনপুরে চেয়ারম্যান : মোহাম্মদ সোহেল (স্বতন্ত্র), ভাইস চেয়ারম্যান আশরাফ হোসেন, মহিলা ভাইস চেয়ারম্যান রৌশনারা। অষ্টগ্রামে চেয়ারম্যান :শহীদুল ইসলাম (আওয়ামী লীগ), ভাইস চেয়ারম্যান মোনিক কুমার দেব, মহিলা ভাইস চেয়ারম্যান লতিফা হক রত্না। মিঠামইন উপজেলায় চেয়ারম্যান : আছিয়া আলম (আওয়ামী লীগ), ভাইস চেয়ারম্যান: মো. ইব্রাহিম মিয়া ও মহিলা ভাইস চেয়ারম্যান ফেরদৌসি হক রীপা। পাকুন্দিয়ায় চেয়ারম্যান রফিকুল ইসলাম রেণু (আওয়ামী লীগ), ভাইস চেয়ারম্যান মো. জুুয়েল ও মহিলা ভাইস চেয়ারম্যান শামছুন্নাহার বেগম আপেল। ভৈরবের চেয়ারম্যান সায়দুল্লাহ মিয়া (আওয়ামী লীগ) ও মহিলা ভাইস চেয়ারম্যান মনোয়ারা বেগম। কিশোরগঞ্জ সদর উপজেলায় চেয়ারম্যান মামুন আল মাসুদ খান ( স্বতন্ত্র ), ভাইস চেয়ারম্যান মো. আব্দুস সাত্তার ও মহিলা ভাইস চেয়ারম্যান মোছা: মাছুমা আক্তার।কুষ্টিয়ার দৌলতপুরে চেয়ারম্যান অ্যাডভোকেট এজাজ আহমেদ মামুন (আওয়ামী লীগ), মিরপুর উপজেলায় কামারুল আরেফিন (আওয়ামী লীগ), ভেড়ামারা উপজেলায় হাজী আক্তারুজ্জামান মিঠু (আওয়ামী লীগ), কুমারখালী উপজেলায় আব্দুল মান্নান খান (আওয়ামী লীগ), খোকসা উপজেলায় আলহাজ্ত সদর উদ্দিন খান (আওয়ামী লীগ)। কুষ্টিয়া সদর উপজেলায় চেয়ারম্যান নির্বাচিত হন আতাউর রহমান আতা (আওয়ামী লীগ)। মাগুরা সদর উপজেলায় চেয়ারম্যান আবু নাসির বাবলু (আওয়ামী লীগ), শ্রীপুরে চেয়ারম্যান মিয়া মাহমুদুল গনি শাহীন (স্বতন্ত্র), মহম্মদপুরে আব্দুলাহেল কাফি (স্বতন্ত্র), শালিখায় চেয়ারম্যান অ্যাডভোকেট কামাল হোসেন ( স্বতন্ত্র )।চাঁপাইনবাবগঞ্জের নাচোলে উপজেলা চেয়ারম্যান আব্দুল কাদের (আওয়ামী লীগ), ভাইস চেয়ারম্যান রেজাউল করিম বাবু, মহিলা ভাইস চেয়ারম্যান: জান্নাতুন নঈম মুন্নি। গোমস্তাপুর উপজেলা চেয়ারম্যান হুমায়ুন রেজা (আওয়ামী লীগ), ভাইস চেয়ারম্যান হাসানুজ্জামান নুহ ও মহিলা ভাইস চেয়ারম্যান মাহফুজা খাতুন। শিবগঞ্জে উপজেলা চেয়ারম্যান সৈয়দ নজরুল ইসলাম (আওয়ামী লীগ। ভোলাহাট উপজেলা চেয়ারম্যান রাব্বুল হোসেন (আওয়ামী লীগ)।রংপুর সদর উপজেলা চেয়ারম্যান নাছিমা জামান ববি (আওয়ামী লীগ) ভাইস চেয়ারম্যান মাসুদার রহমান মিলন ও মহিলা ভাইস চেয়ারম্যান কাজলী বেগম। মিঠাপুকুর উপজেলা নির্বাচনে চেয়ারম্যান জাকির হোসেন (আওয়ামী লীগ), ভাইস চেয়ারম্যান নিরঞ্জন মোহন্ত ও মহিলা ভাইস চেয়ারম্যান শামিমা আক্তার।ঝিনাইদহ সদর উপজেলায় চেয়ারম্যান নির্বাচিত হয়েছেন অ্যাডভোকেট আবদুর রশিদ (আওয়ামী লীগ), শৈলকূপার চেয়ারম্যান মোশারফ হোসেন (আওয়ামী লীগের বিদ্রোহী প্রার্থী), হরিণাকুন্ডু চেয়ারম্যান জাহাঙ্গীর হোসাইন (আওয়ামী লীগের বিদ্রোহী), কালীগঞ্জ উপজেলা চেয়ারম্যান জাহাঙ্গীর সিদ্দিকী (আওয়ামী লীগ)।নড়াইল সদর উপজেলায় মো. নিজাম উদ্দিন খান নিলু (আওয়ামী লীগ), ভাইস চেয়ারম্যান তোফায়েল মাহমুদ তুফান ও মহিলা ভাইস চেয়ারম্যান ইসমত আরা। লোহাগড়ার চেয়ারম্যান সিকদার আব্দুল হান্নান রুনু (আওয়ামী লীগের বিদ্রোহী), ভাইস-চেয়ারম্যান বিএম কামাল হোসেন, মহিলা-ভাইস চেয়ারম্যান ফারহানা ইয়াসমীন ইতি। কালিয়া উপজেলায় বাবু কৃষ্ণপদ ঘোষ (আওয়ামী লীগ), ভাইস-চেয়ারম্যান মো. ইব্রাহিম শেখ ও মহিলা ভাইস চেয়ারম্যান সোহেলী পারভীন।চুয়াডাঙ্গা সদর উপজেলায় চেয়ারম্যান আসাদুল হক বিশ্বাস (আওয়ামী লীগ)। জীবননগরে চেয়ারম্যান হাফিজুর রহমান (আওয়ামী লীগের বিদ্রোহী প্রার্থী), ভাইস চেয়ারম্যান আবদুস সালাম ঈশা ও মহিলা ভাইস চেয়ারম্যান আয়েশা সুলতানা লাকি। আলমডাঙ্গার চেয়ারম্যান আয়ূব হোসেন (স্বতন্ত্র)। দামুড়হুদা উপজেলা চেয়ারম্যান আলী মনসুর বাবু (স্বতন্ত্র)। শেরপুরের ঝিনাইগাতি উপজেলা চেয়ারম্যান এস এম এ ওয়ারেজ নাইম (আওয়ামী লীগ), মহিলা ভাইস চেয়ারম্যান লাইলী বেগম। শরীয়তপুরের গোসাইরহাট উপজেলা চেয়ারম্যান ফজলুর রহমান ঢালী (আওয়ামী লীগের বিদ্রোহী), ভাইস চেয়ারম্যান শেখ মো. আবুল খায়ের ও মহিলা ভাইস চেয়ারম্যান নাজমা বেগম।ইত্তেফাক/আরকেজি



24028,39845
৫২ কোটি বছর আগের প্রাণীর সন্ধান!
বিশ্ব সংবাদ
প্রকাশ : ২৫ মার্চ ২০১৯, ০৪:৪২
আপনি ছবিতে যে পোকাটিকে দেখছেন তার বয়স প্রায় ৫২ কোটি বছর! অবিশ্বাস্য শোনালেও এটাই সত্য। বিজ্ঞানীরা বলছেন, চীনের এক নদীর পারে তারা হাজার হাজার জীবাশ্ম আবিষ্কার করেছেন যেগুলো ৫১ কোটি ৮০ লাখ বছর আগেরকার। তারা বলছেন, এই জীবাশ্মগুলো সম্পূর্ণ ভিন্ন। এগুলোর দেহের কোমল কোষ যেমন ত্বক, চোখ বা অন্যান্য অঙ্গপ্রত্যঙ্গ এত বছর পরও সম্পূর্ণ অবিকৃত অবস্থায় রয়েছে।জীবাশ্মবিজ্ঞানীরা বলছেন, এই আবিষ্কার একেবারে মাথা ঘুরিয়ে দেওয়ার মতো। কারণ এদের অর্ধেকেরও বেশি প্রজাতি এতদিন অনাবিষ্কৃত ছিল। এই জীবাশ্মগুলোর নাম দেওয়া হয়েছে ‘চিঙজিয়াং বাইওটা’। চীনের হুবেই প্রদেশের ডানশুয়ে নদীর তীরে এগুলোকে খুঁজে পাওয়া যায়। বিজ্ঞানীরা সেখান থেকে এপর্যন্ত ২০ হাজার নমুনা সংগ্রহ করেছেন। এর মধ্যে ৪ হাজার ৩৫১টি নমুনা বিশ্লেষণ করা হয়েছে।নমুনাগুলোর মধ্যে রয়েছে নানা রকম পোকা, জেলিফিশ, সি অ্যানেমোনে এবং শ্যাওলা। চীনের নর্থওয়েস্ট বিশ্ববিদ্যালয়ের অধ্যাপক জিংলিয়াং ঝ্যাং এই গবেষক দলের নেতৃত্ব দিয়েছেন। তিনি বিবিসিকে বলেন, ‘প্রাণীর উদ্ভবের গোড়ার দিক সম্পর্কে গবেষণায় এই জীবাশ্মগুলো গুরুত্বপূর্ণ সূত্র হিসেবে কাজ করবে। এই আবিষ্কারটি বিশেষভাবে বিস্ময়কর এই জন্য যে, নরম দেহের প্রাণী সাধারণত জীবাশ্মতে পরিণত হয় না। এক্ষেত্রে তার ব্যতিক্রম কিভাবে হলো তা ভাবার বিষয়। অধ্যাপক ঝ্যাং বলেন, সম্ভবত কোনো ঝড়ের ধাক্কায় এই প্রাণীগুলো দ্রুত নদীতে পলির নীচে চাপা পড়ে যায়। জীবাশ্মবিজ্ঞানী অ্যালিসন ডেলি এই নমুনাগুলো বিশ্লেষণ করেছেন। তিনি বলছেন, জীবাশ্ম বিজ্ঞানে গত ১০০ বছরের মধ্যে এতবড় আবিষ্কার আর হয়নি।



24029,39846
ব্রেক্সিট ইস্যুতে দ্বিতীয় গণভোট হতে পারে
বিশ্ব সংবাদ
প্রকাশ : ২৫ মার্চ ২০১৯, ০৮:৫৬
ইউরোপীয় ইউনিয়ন (ইইউ) থেকে ব্রিটেনের বেরিয়ে যাওয়া বা ব্রেক্সিট প্রশ্নে আবারো গণভোট হতে পারে। ব্রিটিনের এক মন্ত্রী বলেছেন, দ্বিতীয় গণভোটের বিষয়টি বিবেচনার দাবি রাখে। এই ইস্যুতে যখন প্রধানমন্ত্রী থেরেসা মে চাপের মুখে রয়েছেন তখনই তার মন্ত্রিসভার সদস্য এই মন্তব্য করলেন। এদিকে মেকে পদ থেকে সরাতে তার মন্ত্রিসভার সদস্যরা পরিকল্পনা করছেন বলে গণমাধ্যমের খবরে বলা হয়েছে। তবে মের কার্যালয় এ খবর নাকচ করেছে। খবর: বিবিসি ও সিএনএনের।দ্বিতীয় গণভোটের দাবিতে শনিবার সেন্ট্রাল লন্ডনে প্রায় ১০ লাখ লোক সমাবেশ করে। লেবার পার্টিসহ বিভিন্ন দলের নেতারা এতে অংশ নেন। দ্বিতীয় গণভোটের দাবি যখন তুঙ্গে তখনই মের মন্ত্রিসভার জ্যেষ্ঠ সদস্য চ্যান্সেলর ফিলিপ হ্যামন্ড বলেন, ব্রেক্সিট নিয়ে অচলাবস্থা নিরসনে দ্বিতীয় গণভোটের বিষয়টি আসছে দিনগুলো আইনপ্রণেতাদের জন্য একটি ‘অপশন’ হতে পারে। যদিও থেরেসা মে দ্বিতীয় গণভোটের দাবি নাকচ করে আসছে। বলা হচ্ছে, মের চুক্তির কমপক্ষে ছয়টি বিকল্প নিয়ে চলতি সপ্তাহে পার্লামেন্টে ভোটাভুটি হতে পারে। এসব বিকল্পের মধ্যে রয়েছে, আর্টিকেল ৫০ বাতিল এবং ব্রেক্সিট বাতিল, আরেকটি গণভোট, প্রধানমন্ত্রীর চুক্তির পাশাপাশি একটি শুল্কবিভাগ প্রতিষ্ঠা এবং একক বাজারে প্রবেশাধিকার, কানাডা স্টাইলে একটি মুক্ত বাণিজ্য চুক্তি এবং চুক্তি ছাড়াই ব্রেক্সিট বাস্তবায়ন।এদিকে থেরেসা মেকে সরাতে তার মন্ত্রিসভার সদস্যরা পরিকল্পনা করছেন বলে খবরে বলা হচ্ছে। তার দলের কয়েকজন প্রভাবশালী নেতা বলেছেন, ইইউর সঙ্গে পরবর্তী পর্যায়ে আলোচনার দায়িত্বে থেরেসা থাকবেন না, এমন নিশ্চয়তা পেলে অনিচ্ছা সত্ত্বেও তার চুক্তি অনুমোদন করতে পারেন তারা। বিবিসি জানিয়েছে, মের দল কনজারভেটিভ পার্টির সিনিয়র নেতাদের সঙ্গে কথা বলে এমন আভাস পাওয়া গেছে।অন্যদিকে দ্য সানডে টাইমস জানিয়েছে, থেরেসার ডি ফ্যাক্টো ডেপুটি ডেভিড লিদিংটনকে তার বিকল্প হিসেবে এগিয়ে রাখা হচ্ছে। তিনি ব্রেক্সিট বিরোধী হিসেবে ভোট দিয়েছেন। ডেইলি মেইল জানিয়েছে, ব্রেক্সিটপন্থি পরিবেশ সম্পাদক মাইকেল গোভকে ঐকমত্যের ভিত্তিতে বাছাই করা হয়েছে।ইত্তেফাক/এসআর 



24030,39847
রাজধানীতে ছয়তলা ভবন হেলে পড়েছে
রাজধানী
প্রকাশ : ২৫ মার্চ ২০১৯, ০৯:০৬
রাজধানীর ক্যান্টনমেন্টের বালুরঘাট এলাকায় খবির মার্কেটের পেছনে একটি ছয়তলা ভবন আরেকটি ভবনের উপর হেলে পড়েছে।রবিবার রাত ১১টার দিকে খবর পেয়ে ফায়ার সার্ভিসের দুটি ইউনিট ঘটনাস্থলে গিয়ে ভবনের সব বাসিন্দাকে নিরাপদে নামিয়ে আনেন।ফায়ার সার্ভিসের ডিউটি অফিসার রাসেল সিকদার জানান, প্রতীক্ষা নামের ছয়তলা ওই ভবনটি হেলে পড়ার খবর পান তারা। এরপর ফায়ার সার্ভিসের দুটি ইউনিট সেখানে পাঠানো হয়। ভবনটি হেলে পড়লেও কেউ হতাহত হয়নি। বর্তমানে ওই ভবনে প্রবেশ বন্ধ রয়েছে।আরও পড়ুন: ব্রেক্সিট ইস্যুতে দ্বিতীয় গণভোট হতে পারেসোমবার সকালে স্থাপত্য বিশেষজ্ঞদের পরীক্ষা-নিরীক্ষার পর পরবর্তী সিদ্ধান্ত নেয়া হবে বলে জানিয়েছেন ফায়ার সার্ভিস কর্মকর্তারা।ইত্তেফাক/এমআরএম



24031,39848
সপ্তাহে তিনটির বেশি ডিম খেলে হৃদরোগের ঝুঁকি
লাইফস্টাইল
প্রকাশ : ২৫ মার্চ ২০১৯, ০৯:১৩
ডিম খাওয়া স্বাস্থ্যের জন্য ভালো কিনা-এ নিয়ে বিশেষজ্ঞরা বহুদিন ধরেই বিতর্ক করে আসছেন। এ বিষয়ে আবার আলোচনা শুরু হয়েছে যুক্তরাষ্ট্রে করা এক নতুন গবেষণার রিপোর্ট প্রকাশের পর। সেখানকার মেডিক্যাল জার্নাল জে এ এম এ-ও প্রকাশিত এক জরিপ রিপোর্টে বলা হচ্ছে-প্রতিদিন মাত্র দুটি ডিম খেলেই হৃদযন্ত্রের ক্ষতি হয় এবং অকালে মৃত্যুর ঝুঁকি বাড়ে।এতে বলা হয়, উদ্বেগের কারণ হচ্ছে- ডিমের কুসুমে থাকে বিপুল পরিমাণ কোলেস্টেরল। একটি বড় আকারের ডিমে কোলেস্টেরলের পরিমাণ ১৮৫ মিলিগ্রাম। বিশ্ব স্বাস্থ্য সংস্থার মতে, মানুষের খাদ্যে দিনে সর্বোচ্চ তিনশ মিলিগ্রামের বেশি কোলেস্টেরল থাকা উচিত নয়। অথচ এর অর্ধেকেরও বেশি কোলেস্টেরল আছে একটি মাত্র ডিমে।আরো পড়ুন: সুখী হওয়ার পাঁচ উপায়এ জরিপে মোট ৬টি পরীক্ষার উপাত্ত ব্যবহৃত হয়েছে- যা ১৭ বছর ধরে ৩০ হাজার অংশগ্রহণকারীর কাছ থেকে সংগ্রহ করা। গবেষকরা এই সিদ্ধান্তে উপনীত হন যে- খাবারের সাথে দিনে তিনশ মিলিগ্রাম কোলেস্টেরল গ্রহণ করলে হৃদরোগের ঝুঁকি বাড়ে ১৭ শতাংশ, আর অকালমৃত্যুর সম্ভাবনা বাড়ে ১৮ শতাংশ।জরিপটি বলছে, হৃদরোগ বা অকালমৃত্যুর সাথে ডিমের এই সম্পর্কের সাথে বয়স, ফিটনেসের স্তর, তামাক ব্যবহার, বা উচ্চ রক্তচাপের মতো আগে থেকে বিদ্যমান কোন স্বাস্থ্য সমস্যার সম্পর্ক নেই।-খবর বিবিসিরইত্তেফাক/এমআর



24032,39849
পান্থের ঝড়ো ব্যাটিংয়ে উড়ে গেল মুম্বাই
খেলা
প্রকাশ : ২৫ মার্চ ২০১৯, ০৯:২৬
গত আইপিএলের ফর্মটা যেন এবার প্রথম ম্যাচ থেকেই দেখাতে শুরু করলেন ঋষভ পান্থ। সৌরভ গাঙ্গুলি আর রিকি পন্টিংয়ের টিপসেই যেন বদলে গেলেন ২১ বছর বয়সী তরুণ। ২৭ বলে ৭৮ রানের ঝড়ো ইনিংস খেলে রোহিতের মুম্বাইয়ের কাছ থেকে একা হাতেই ম্যাচটা নিজেদের দিকে ঘুরিয়ে নিলেন তিনি। দিল্লির ৬ উইকেটে ২১৩ রানের জবাবে ৯ উইকেটে ১৭৬ রানে থামে মুম্বাই। ৩৭ রানে জিতে দ্বাদশ আইপিএল-এ অভিযান শুরু করল দিল্লি।রবিবার ওয়াংখেড়েতে দিনের দ্বিতীয় ম্যাচে টস জিতে প্রথমে দিল্লিকে ব্যাটিং করতে পাঠান রোহিত শর্মা। ম্যাকলেনঘেনের দাপটে শুরুতেই পৃথ্বি শ (৭) আর শ্রেয়শ আইয়ার (১৬) ফিরে গেলেও কলিন ইনগ্রাম (৪৭) ও শিখর ধাওয়ান (৪৩) জুটি দিল্লিকে শক্ত ভিতের ওপর দাঁড় করিয়ে দেয়। এরপর ওয়াংখেড়ের বাইশ গজে পান্থ শো। ৭টি চার ও সমান সংখ্যক ছক্কার মারে ২৭ বলে অপরাজিত ৭৮ রানের ইনিংস খেলেন ঋষভ। শেষ পর্যন্ত ৬ উইকেট হারিয়ে ২১৩ রান তোলে দিল্লি। ৩টি উইকেট নেন ম্যাকলেনেঘন। একটি করে উইকেট নেন বুমরাহ, হার্দিক পান্ডে ও বেন কাটিং।আরও পড়ুন : ২১৪ রানের টার্গেট নিয়ে ব্যাটিং করতে নেমে ইশান্ত শর্মার দাপটে শুরুতেই বেকায়াদায় পড়ে যায় মুম্বাই। রোহিত শর্মা (১৪) ও কুইন্টন ডি-কককে (২৭) সাজঘরে ফেরান ইশান্ত। দ্রুত ফেরেন সূর্যকুমার যাদব। এরপর হাল ধরেন যুবরাজ সিং এবং কাইরন পোলার্ড। পোলার্ড ২১ এবং ক্রুনাল পান্ডে ৩২ রান করলেও হার্দিক পান্ডে শূন্য রান করে সাজঘরে ফেরেন। বিশ্বজয়ের মাঠেই ব্যাট হাতে ঝড় তোলেন যুবরাজ সিং। কিন্তু শেষ রক্ষে হয়নি। ৩৫ বলে ৫৩ রান করে আউট হন তিনি। ১৭৬ রানে থামে মুম্বাই। দিল্লির ইনিংসে শেষ বলে চোট পান বুমরাহ। এদিন তিনি আর ব্যাট করতে নামেননি। দিল্লির হয়ে ইশান্ত ও রাবাদা ২টি করে উইকেট নেন।ইত্তেফাক/কেআই 



24033,39850
'মার্কিন নির্বাচনে রাশিয়ার প্রভাব ছিল না'
বিশ্ব সংবাদ
প্রকাশ : ২৫ মার্চ ২০১৯, ০৯:৩৪
২০১৬ সালের মার্কিন প্রেসিডেন্ট নির্বাচনে ডোনাল্ড ট্রাম্পের প্রচারণার সঙ্গে রুশ সংযোগ খুঁজে পায়নি এ ঘটনার তদন্তে নিযুক্ত বিশেষ কৌঁসুলি রবার্ট মুলার। রবিবার অ্যাটর্নি জেনারেল উইলিয়াম বার এই কথা বলেন। প্রেসিডেন্ট নির্বাচনে (২০১৬)  'ট্রাম্পের সঙ্গে রাশিয়ার যোগসাজশ' নিয়ে চলা দীর্ঘ প্রতীক্ষিত তদন্ত প্রতিবেদন শনিবার জমা দেন  বিশেষ কৌঁসুলি রবার্ট মুলার। তদন্তের বিশেষ কৌঁসুলি নিযুক্ত হওয়ার ২২ মাসের মাথায় এ তদন্ত প্রতিবেদন জমা দিলেন মুলার। ওই প্রতিবেদনের সারসংক্ষেপ তৈরি করে মার্কিন কংগ্রেসে উপস্থাপন করা হয়েছে।  মুলারের প্রতিবেদন থেকে উইলিয়াম বারের তৈরি করা সারসংক্ষেপে উল্লেখ করা হয়েছে, ‘কোন মার্কিন নাগরিক বা মিঃ ট্রাম্পের প্রচারণা দলের কোন সদস্য রাশিয়ার সঙ্গে আঁতাত করেছে, এমন প্রমাণ বিশেষ কৌসুলি পাননি।’  তবে প্রতিবেদনের সংক্ষিপ্তসারে, ট্রাম্প প্রেসিডেন্ট পদকে কাজে লাগিয়ে অবৈধভাবে বিচার বাধাগ্রস্ত করেছেন কিনা তা উল্লেখ করা হয়নি। অন্যদিকে ট্রাম্প টুইট করেছেন, কোনো আঁতাত হয়নি, কোনো অন্তরায় তৈরি করা হয়নি।রবিবার ট্রাম্প বলেছেন, ‘এটা এ দেশের জন্য লজ্জার যে এমন একটা ব্যপার হলো এবং পুরো তদন্তকে তিনি অবৈধ দাবী করে বলেন যে তা ব্যর্থ হয়েছে।’২০১৬ সালের মার্কিন প্রেসিডেন্ট নির্বাচনে রাশিয়ার হস্তক্ষেপ ছিল বলে বিভিন্ন সময়ে অভিযোগ উঠেছিল। অভিযোগ, রুশ গোয়েন্দা সংস্থা বিভিন্ন প্রপাগান্ডা ও সামাজিক মাধ্যমে ভুয়া খবর ছড়িয়ে ট্রাম্পকে জেতানো হয়েছে।আরো পড়ুন: তবে ট্রাম্পের পক্ষ থেকে এমন অভিযোগের শুরু থেকে উড়িয়ে দেয়া হয়। অন্যদিকে রাশিয়ার পক্ষ থেকেও এমন অভিযোগকে ভিত্তিহীন বলে দাবি করা হয়েছে। তথ্যসূত্র: বিবিসি, সিএনএন। ইত্তেফাক/এসআর 



24034,39851
স্বাধীনতা দিবসে বঙ্গভবনের আশেপাশের সড়কে যান চলাচলে বিধিনিষেধ ডিএমপির
জাতীয়
প্রকাশ : ২৫ মার্চ ২০১৯, ০৯:৪৪
মহান স্বাধীনতা ও জাতীয় দিবস উপলক্ষে আগামী ২৬ মার্চ বঙ্গভবনের আশেপাশের এলাকায় যানবাহন সুষ্ঠুভাবে চলাচল ও যানজট পরিহারের লক্ষ্যে বিকল্প সড়কে যানবাহন চলাচলের জন্য ঢাকা মহানগর পুলিশের (ডিএমপি) পক্ষ থেকে বিধিনিষেধ আরোপ করা হয়েছে।ডিএমপির এক সংবাদ বিজ্ঞপ্তিতে এ বিধিনিষেধ আরোপ করা হয়।এতে বলা হয়, আগামী ২৬ মার্চ মহান স্বাধীনতা দিবস ও জাতীয় দিবস উপলক্ষে প্রধানমন্ত্রী, মন্ত্রীবর্গ, সামরিক, আধা-সামরিক, দেশি-বিদেশি কূটনৈতিকবৃন্দ, খেতাব প্রাপ্ত মুক্তিযোদ্ধা, যুদ্ধাহত মুক্তিযোদ্ধাসহ বিশিষ্ট ব্যক্তিরা রাষ্ট্রপতির সাথে সৌজন্য সাক্ষাৎ করতে বঙ্গভবনে যাবেন।আগত অতিথিবৃন্দের যানবাহন সুষ্ঠুভাবে চলাচল ও যানজট পরিহারের লক্ষ্যে বঙ্গভবনের আশপাশ এলাকায় চলাচলরত গাড়ি চালক অথবা ব্যবহারকারীদের ২৬ মার্চ দুপুর ১২টা হতে বঙ্গভবনের অনুষ্ঠান শেষ না হওয়া পর্যন্ত বিকল্প সড়ক ব্যবহারের জন্য অনুরোধ করা হলো।জিরো পয়েন্ট হতে গুলিস্তান আন্ডারপাস-রাজউক ক্রসিং পর্যন্ত সব ধরনের বাণিজ্যিক যানবাহন চলাচল বন্ধ থাকবে। শুধু ফ্লাইওভার ব্যবহারকারী যানবাহনগুলো প্রবেশ করতে পারবে।সার্জেন্ট আহাদ পুলিশ বক্স হতে ইত্তেফাক মোড় পর্যন্ত সব ধরনের যানবাহন চলাচল বন্ধ থাকবে।আলিকো গ্যাপ হতে দিলকুশা বাণিজ্যিক এলাকা ও রাজউক ক্রসিং পর্যন্ত সব ধরনের গাড়ি প্রবেশ নিষিদ্ধ থাকবে।
পার্ক রোর্ডের উত্তর মাথা হতে ইত্তেফাক অভিমুখী কোন প্রকার যানবাহন চলাচল করবে না।দৈনিক বাংলা হতে রাজউক অভিমুখী ও ২৪ তলা হতে রাজউক অভিমুখী কোন বাণিজ্যিক গাড়ি চলাচল করবে না।আরও পড়ুন: রাজধানীতে ছয়তলা ভবন হেলে পড়েছেশাপলা চত্বর ও দৈনিক বাংলা হতে রাজউক-গুলিস্তানগামী সব বাস দৈনিক বাংলা, ইউবিএল ক্রসিং, প্রেসক্লাব হয়ে চলাচল (আসা-যাওয়া) করবে কিংবা অন্য কোন সুবিধাজনক বিকল্প রাস্তা ব্যবহারের জন্য অনুরোধ করা হলো।এ সময় যানবাহন চলাচলে শৃঙ্খলা রক্ষা ও যানজট এড়ানোর লক্ষ্যে ঢাকা মেট্রোপলিটন পুলিশ জনসাধারণের সর্বাত্মক সহযোগিতা কামনা করছে। ঢাকা মেট্রোপলিটন পুলিশ সম্মানিত নাগরিকবৃন্দের যানবাহন চলাচলে সাময়িকভাবে বিঘ্ন ঘটায় আন্তরিকভাবে দুঃখিত বলে বিজ্ঞপ্তিতে উল্লেখ করা হয়।ইত্তেফাক/এমআরএম   



24035,39852
নেদারল্যান্ডসের বিপক্ষে জার্মানির নাটকীয় জয়
খেলা
প্রকাশ : ২৫ মার্চ ২০১৯, ০৯:৫৬
উয়েফা ইউরো চ্যাম্পিয়নশিপের বাছাই পর্বে নেদারল্যান্ডসে বিপক্ষে এক নাটকীয় জয় পেয়েছে জার্মানি। ইউরোপের দুই পরাশক্তির লড়াইটাও হয়েছে দেখার মতো। হাড্ডাহাড্ডি লড়াইয়ের ম্যাচে এই জয়ে ডাচদের কাছে হেরে উয়েফা নেশন্স লিগে অবনমন পাওয়ার প্রতিশোধটা ভালোভাবেই নিয়েছে সাবেক বিশ্বচ্যাম্পিয়নরা।রবিবার রাতে আমস্টারডামে ইয়োহান ক্রুইফ অ্যারেনায় ‘সি’ গ্রুপের খেলায় ৩-২ গোলের জয় পেয়েছে জোয়াখিম লো’র শিষ্যরা। লেরয় সানে ও সের্গে জিনাব্রির গোলে প্রথমার্ধে ২-০ ব্যবধানে এগিয়ে যায় জার্মানি।দ্বিতীয়ার্ধের শুরুতেই গোল তুলে নিয়ে ম্যাচে ফেরার আভাস দেয় নেদারল্যান্ডস। ম্যাচের ৪৮ মিনিটের মাথায় ব্যবধান কমান ডি লিট। ৬৩ মিনিটে দলকে সমতায় ফেরান মেমফিস ডিপাই। নির্ধারিত ৯০ মিনিটের শেষ সময়ে জার্মানির জয়সূচক গোলটি করেন নিকো শুলজ।ইত্তেফাক/এএম



24036,39853
হঠাৎ অন্ধকারে ইডেন গার্ডেন্স, খেলায় বিঘ্ন
খেলা
প্রকাশ : ২৫ মার্চ ২০১৯, ১০:০১
আইপিএল-এর ম্যাচ চলাকালে অন্ধকারে ডুবল ইডেন গার্ডেন্স স্টেডিয়াম। রবিবার ইডেনে কলকাতা বনাম হায়দরাবাদ ম্যাচ চলাকালে হাইকোর্ট প্রান্তের ফ্লাডলাইটের কিছু আলো বন্ধ হয়ে যায়। প্রায় ১৪ মিনিট বন্ধ থাকার পর আবার খেলা শুরু হয়।  ২০১৬ সালে টি-টোয়েন্টি বিশ্বকাপের সময়ও একই ঘটনা ঘটেছিল। সেই ঘটনা আবার ফিরে এল ইডেন গার্ডেন্সে। এবারও সেই হাইকোর্ট প্রান্তের বাতিস্তম্ভে আলো নিভল। ইডেন গার্ডেন্সের ফ্লাডলাইটের সংস্কারের পরেও একই ঘটনা দেখা দিল। হায়দরাবাদের ইনিংস নির্বিঘ্নে মিটলেও কলকাতার ইনিংস চলাকালে ১৬তম ওভারে হঠাৎ আলো কমে যাওয়ায় খেলা সাময়িকভাবে বন্ধ রাখতে হয়।ওভারের তৃতীয় বল করতে যাচ্ছিলেন রাশিদ খান। সেই সময় স্ট্রাইকিং প্রান্তে থাকা নীতিশ রানা হঠাৎ দেখান হাইকোর্ট প্রান্তের ফ্লাডলাইটের কিছু আলো নিভে গিয়েছে। কেকেআর তখন ১৫.২ ওভারে ৩ উইকেট হারিয়ে ১১৮ রান তুলেছে। ঘড়ির কাঁটায় স্থানীয় সময় তখন ৭:১৮ মিনিট। বিদ্যুৎ বিভ্রাটে খেলা বন্ধ হওয়ায় কেকেআর স্ট্র্যাটেজিক টাইম আউট নিয়ে নেয়৷ নির্ধারিত আড়াই মিনিটে অবশ্য পরিস্থিতি স্বাভাবিক হয়নি। আরও পড়ুন : পুরোপুরি সমস্যা মিটে গেলে ফের প্রায় সাড়ে সাতটা নাগাদ খেলা শুরু হয়। তারপরই ইডেনে রাসেল ঝড় দেখা দিল। শেষ পর্যন্ত ম্যাচ জিতে নেয় কলকাতা। সর্টসার্কিটের কারণেই বাতিস্তম্ভের কয়েকটি আলো নিভে যায় বলে সরকারিভাবে জানানো হয়েছে।ইত্তেফাক/কেআই 



24037,39854
ব্রাক্ষণবাড়িয়ার বিজয়নগরে ইয়াবাসহ মাদক বিক্রেতা আটক
সারাদেশ
প্রকাশ : ২৫ মার্চ ২০১৯, ১০:৩৫
বিজয়নগরে ৫০০ পিস   ইয়াবাসহ মাদক বিক্রেতা মো. শাকিল মিয়াকে (২৮) আটক করেছে পুলিশ।রবিবার রাতে পাইকপাড়ায় একটি দোকানের সামনে থেকে তাকে আটক করা হয়।শাকিল উপজেলার পাহারপুর ইউনিয়নের তুফায়েল নগর গ্রামের মৃত আব্দুল মোতালেব এর ছেলে।পুলিশ জানায়, রবিবার রাতে  গোপন সংবাদের ভিক্তিতে বিজয়নগর থানার এস আই মাহমুদুর রহমান একদল পুলিশ নিয়ে উপজেলার পাইকপাড়ার আমিন উদ্দিন এর দোকানের সামনে অভিযান চালিয়ে ৫০০ পিস ইয়াবাসহ তাকে আটক করে।আরও পড়ুন: 'মার্কিন নির্বাচনে রাশিয়ার প্রভাব ছিল না'এব্যাপারে বিজয়নগর থানার ভারপ্রাপ্ত পুলিশ কর্মকর্তা ফয়জুল আজিম নুমান বলেন, শাকিল চিহ্নিত মাদক মাদক ব্যবসায়ী, দীর্ঘ দিন ধরে সে এলাকায় মাদক ব্যবসা করে আসছিল।তাকে জেলহাজতে পাঠানো হয়েছে।ইত্তেফাক/এমআরএম



24038,39855
ফিরিয়ে আনা হলো ক্রাইস্টচার্চ হামলায় নিহত ভারতীয় ছাত্রীর লাশ
বিশ্ব সংবাদ
প্রকাশ : ২৫ মার্চ ২০১৯, ১০:৫০
নিউজিল্যান্ডের ক্রাইস্টচার্চের আল নূর মসজিদে ভয়াবহ সন্ত্রাসী হামলায় নিহত ভারতীয় ছাত্রীর লাশ সোমবার দেশে ফিরিয়ে আনা হয়েছে। ২৫ বছর বয়সী ভারতীয় এ ছাত্রীর নাম আনসি আলিবাভা। ১৫ মার্চ নিউজিল্যান্ডে শ্বেতাঙ্গবাদী চরমপন্থীর হামলায় তিনি নিহত হন। এই জঘন্য ও বর্বরোচিত হামলায় এ ছাত্রীসহ অন্তত পাঁচ ভারতীয় নাগরিক নিহত হয়েছেন।এএফপি’র এক ফটোগ্রাফার বলেন, সোমবার ভোরে ভারতের দক্ষিণাঞ্চলীয় কেরালা অঙ্গরাজ্যে কোচির একটি বিমানবন্দরে তার লাশ পৌঁছায়।নিহতের পরিবারের সদস্যরা তাদের নিজ শহর কোডুঙ্গালুরে তার জানাজার আয়োজন করেছেন। আনসি নিউজিল্যান্ডে মাস্টার্সের ছাত্রী ছিলেন।অস্ট্রেলীয় বংশোদ্ভুত উগ্রবাদী হামলাকারী হামলা চালানোর সময় আনসি তার স্বামীর সাথে ক্রাইস্টচার্চের আল নূর মসজিদে নামাজ পড়ছিলেন। এ বর্বর হামলায় এ মসজিদের ৪৩ মুসল্লি নিহত হন। হামলাকারী পাশের মসজিদে হামলা চালিয়ে আরো সাত জনকে হত্যা করে।নিউজিল্যান্ডে এর আগে এ ধরনের ভয়াবহ সহিংস রক্তপাতের ঘটনা ঘটেনি।পাঁচ বছর আগে সৌদি আরবে বাবা মারা যাবার পর কোডুঙ্গালুরের একটি মধ্যবিত্ত পরিবারে জন্ম নেয়া আনসি তার পরিবারের দায়িত্ব কাঁধে তুলে নেন। আনসির বাবা সৌদি আরবে কাজ করতেন।আনসি ক্রাইস্টচার্চের লিংকন বিশ্ববিদ্যালয়ে কৃষি বিষয়ে পড়ার জন্য কয়েক হাজার ডলার ঋণ নেন।আনসির চাচাত ভাই পি.এইচ. নিয়াজ এএফপি’কে বলেন, শিগগিরই আনসির অধ্যায়ন হতো।নিয়াজ বলেন, ‘তিনি গত বছর নিউজিল্যান্ড যান। এপ্রিল মাসে তার কোর্স শেষ হওয়ার কথা ছিল। এরপর সেখানে ছয় মাসের একটি ট্রেনিং কোর্স শেষে ডিসেম্বরে আনসির দেশে ফেরার কথা ছিল।’আনসি লেখাপড়ার পাশাপাশি একটি সুপারমার্কেটে নাজেরের সাথে পার্ট টাইম কাজ করতেন। দুই বছর আগে নাজেরের সাথে আনসির বিয়ে হয়।১৫ মার্চ তারা আল নূর মসজিদে যান। সেখানে নারী পুরুষদের আলাদা নামাজ পড়ার স্থান রয়েছে। হামলা শুরু হলে নামাজের জরুরি পথ দিয়ে পালাতে সক্ষম হলেও তার স্ত্রীর পালাতে পারেননি। ইত্তেফাক/এসআর 



24039,39856
টেকনাফে রোহিঙ্গা ক্যাম্প কমিটির চেয়ারম্যান গুলিবিদ্ধ
সারাদেশ
প্রকাশ : ২৫ মার্চ ২০১৯, ১১:০২
কক্সবাজারের টেকনাফে সশস্ত্র দুর্বৃত্তদের গুলিতে লেদা রোহিঙ্গা ক্যাম্প ডেভেলপমেন্ট কমিটির চেয়ারম্যান আবদুল মতলব গুলিবিদ্ধ হয়ে হাসপাতালে চিকিৎসাধীন রয়েছেন। রবিবার রাতে উপজেলার লেদা রোহিঙ্গা বস্তির বাগানের সি-২৪ রাস্তায় এ ঘটনা ঘটে।পুলিশ ও স্থানীয়রা জানান, রবিবার রাতে উপজেলার লেদা রোহিঙ্গা বস্তির বাগানের সি-২৪ রাস্তায় একদল সশস্ত্র দুর্বৃত্ত ক্যাম্প ডেভেলপমেন্ট কমিটির চেয়ারম্যান, সি-ব্লকের ৯৩নং রোমের বাসিন্দা মৃত ছিদ্দিক আহমদের ছেলে আবদুল মতলবকে গুলি করে। তার চিৎকারে আশেপাশের লোকজন ছুটে আসলে দুর্বৃত্তরা পাহাড়ের দিকে পালিয়ে যায়। পরে রক্তাক্ত অবস্থায় তাকে দ্রুত উদ্ধার করে স্থানীয় ক্যাম্প হাসপাতালে নিয়ে প্রাথমিক চিকিৎসা দেওয়া হয়। পরে উন্নত চিকিৎসার জন্য কক্সবাজার ও পরে চট্টগ্রামে পাঠানো হয়। বর্তমানে তিনি চট্টগ্রামে চিকিৎসাধীন রয়েছেন।আরও পড়ুন: ফিরিয়ে আনা হলো ক্রাইস্টচার্চ হামলায় নিহত ভারতীয় ছাত্রীর লাশনয়াপাড়া পুলিশ ফাঁড়ির উপ-পরিদর্শক আব্দুস সালাম সশস্ত্র দুর্বৃত্তদের গুলিতে ক্যাম্প চেয়ারম্যান আব্দুল মতলব গুলিবিদ্ধ হওয়ার বিষয়টি স্বীকার করেছেন।ইউএনও মো. রবিউল হাসান জানান,দুর্বৃত্তদের গুলিতে ক্যাম্প কমিটির চেয়ারম্যান গুলিবিদ্ধ হয়েছেন। তিনি চিকিৎসাধীন রয়েছেন। ক্যাম্পে নিরাপত্তা জোরদার করা হয়েছে।ইত্তেফাক/এমআরএম



24040,39857
ইয়েমেনে সৌদি নেতৃত্বাধীন বাহিনীর আগ্রাসন, হাজার হাজার লোকের মৃত্যু
বিশ্ব সংবাদ
প্রকাশ : ২৫ মার্চ ২০১৯, ১১:০৭
ইয়েমেনে হুতি বিদ্রোহী ও সরকার সমর্থক সৈন্যদের মধ্যে গৃহযুদ্ধে কয়েক হাজার লোক মারা গেছে। দেশটিতে বিশ্বের সবচেয়ে ভয়াবহ মানবিক সংকট চলছে। ২০১৫ সালের মার্চ থেকে সৌদি নেতৃত্বাধীন সামরিক জোট বিদ্রোহীদের বিরুদ্ধে হামলা শুরু করলে যুদ্ধের তীব্রতা বেড়ে যায়। খবর বার্তা সংস্থা এএফপি’র।বিশ্ব স্বাস্থ্য সংস্থা (ডব্লিউএইচও) জানায়, এই যুদ্ধে সৌদি নেতৃত্বাধীন জোট বাহিনীর যোগদানের পর থেকে ইয়েমেনে প্রায় ১০ হাজার লোক নিহত ও ৬০ হাজারের বেশি আহত হয়েছে। হতাহতদের অধিকাংশই বেসামরিক লোক।তবে নিহতের সঠিক সংখ্যা সম্পর্কে নিশ্চিত হওয়া যায়নি। নিহতের সংখ্যা এর চেয়ে আরো অনেক বেশি হতে পারে বলে আন্তর্জাতিক ত্রাণ সহায়তাকারী সংস্থাগুলো আশঙ্কা করছে। আন্তর্জাতিক সংস্থা অ্যাকশন এগনেইস্ট হাঙ্গার জানিয়েছে, এই যুদ্ধে ৫৭ হাজারেরও বেশি লোক নিহত হয়েছে।ফরাসী ত্রাণ সহায়তাকারী সংস্থা অ্যাকশন কন্ট্রা লা ফেইম জানিয়েছে, ইয়েমেনে এই গৃহযুদ্ধের কারণে ৩৩ লাখ লোক বাস্তুচ্যূত হয়েছে।ডব্লিউএইচও জানায়, দেশটিতে কলেরার প্রাদুর্ভাবও দেখা দিয়েছে। এখানে ২০১৭ এপ্রিল মাস থেকে প্রাণঘাতী এই মহামারীতে ২ হাজার ৫শ’র বেশি লোক প্রাণ হারিয়েছে। প্রায় ১২ লাখ লোক এই রোগে আক্রান্ত হয়েছে বলে ধারণা করা হচ্ছে।জাতিসংঘের শিশু বিষয়ক সংস্থা ইউনিসেফ বরাবরই শিশুদের ওপর যুদ্ধের বিরূপ প্রভাবের বিষয়টি তুলে ধরছে। ২০১৮ সালে এক প্রতিবেদনে ইউনিসেফ জানায়, ‘ইয়েমেন শিশুদের জন্য জাহান্নাম হয়ে গেছে।’এতে আরো বলা হয়, দেশটিতে ৫ বছরের কম বয়সী ১৮ লাখ শিশু চরম অপুষ্টিতে ভুগছে।আন্তর্জাতিক সংস্থা সেভ দ্য চিল্ড্রেন জানায়, ইয়েমেনে ২০১৫ সালের এপ্রিল ও ২০১৮ সালের অক্টোবরের মধ্যে চরম অপুষ্টিতে ভুগে অথবা অপুষ্টিজনিত রোগে প্রায় ৮৫ হাজার শিশু সম্ভবত মারা গেছে। অন্যরা যুদ্ধে মারা গেছে।জাতিসংঘের মতে, ইয়েমেনে স্কুলে যাওয়ার উপযুক্ত ৭০ লাখ শিশুর মধ্যে ২০ লাখ শিশু শিক্ষা থেকে বঞ্চিত।দেশটিতে ২ হাজার ৫শ’র বেশি স্কুল পরিত্যক্ত অবস্থায় রয়েছে। এগুলোর দুই তৃতীয়াংশ হামলায় ক্ষতিগ্রস্ত হয়েছে। ২৭ শতাংশ স্কুল বন্ধ। সাত শতাংশ স্কুল সামরিক বাহিনীর সদস্যরা ব্যবহার করে অথবা সেগুলোতে বাস্তুচ্যূত মানুষের আশ্রকেন্দ্র বানানো হয়েছে।আরো পড়ুন: 'মার্কিন নির্বাচনে রাশিয়ার প্রভাব ছিল না'ইউনিসেফের প্রতিবেদনে বলা হয়েছে, পরিবারের অভাবের কারণে প্রতি পাঁচজন মেয়ের মধ্যে দুজনের বাল্য বিয়ে হয়ে যাচ্ছে। ১৫ বছরের আগেই তাদের বিয়ে দিয়ে দেয়া হয়। এছাড়া হাজার হাজার ছেলে শিশুকে যোদ্ধা হিসেবে নিয়োগ দেয়া হয়েছে।ইত্তেফাক/এসআর 



24041,39858
মাদারীপুরে ছাত্রলীগ নেতার ঝুলন্ত মরদেহ উদ্ধার
সারাদেশ
প্রকাশ : ২৫ মার্চ ২০১৯, ১১:৩৮
মাদারীপুর জেলা ছাত্রলীগের নেতা লিমন মজুমদারের (২৫) ঝুলন্ত মরদেহ উদ্ধার করেছে পুলিশ।সোমবার সকালে শহরের আমিরাবাদ এলাকায় একটি নিমার্ণাধীন ভবনের দোতলা থেকে তার মরদেহ উদ্ধার করা হয়।লিমন মজুমদার মাদারীপুর জেলা ছাত্রলীগের সহ-সভাপতি। তিনি সদর উপজেলার তালতলা এলাকার বাবুল মজুমদারের ছেলে।আরও পড়ুন: টেকনাফে রোহিঙ্গা ক্যাম্প কমিটির চেয়ারম্যান গুলিবিদ্ধপুলিশ ও স্থানীয়রা জানান, সোমবার সকাল সাড়ে ৯টার দিকে শহরের বাদামতলা এলাকার ভূইয়া কমিউনিটি সেন্টারের পিছনে একটি নির্মাণাধীণ ভবনের দোতলা থেকে লিমনের গলায় গামছা পেঁচানো লাশ উদ্ধার করা হয়।বিষয়টি নিশ্চিত করে মাদারীপুর সদর থানার ওসি (তদন্ত) সিরাজুল ইসলাম জানান, মরদেহ উদ্ধার করে মর্গে পাঠানো হয়েছে। ময়নাতদন্ত প্রতিবেদন পেলে ব্যবস্থা নেওয়া হবে। লিমনের পরিবার অভিযোগ দিলেও ব্যবস্থা নেওয়া হবে।ইত্তেফাক/এমআরএম



24042,39859
এবার যুক্তরাষ্ট্রের মসজিদে হামলা
বিশ্ব সংবাদ
প্রকাশ : ২৫ মার্চ ২০১৯, ১১:৪৫
এবার হামলার শিকার হলো যুক্তরাষ্ট্রের একটি মসজিদ। যুক্তরাষ্ট্রের সাউদার্ন ক্যালিফোর্নিয়ায় একটি মসজিদে আগুন ধরিয়ে দিয়েছে একদল সন্ত্রাসী। রবিবার ভোর  ৩ টা নাগাদ এ ঘটনা ঘটে। খবর ফক্স নিউজ। খবরে বলা হয়েছে, হামলার সময় মসজিদের ভেতরে ৭ জন মুসল্লি ছিলেন। তবে এ হামলায় কোন হতাহতের খবর পাওয়া যায়নি। মসজিদের বাইরের সামান্য অংশ ক্ষতিগ্রস্থ হয়েছে। হামলার শিকার ওই মসজিদ থেকে দেশটির পুলিশ একটি চিরকুট উদ্ধার করেছে বলে জানানো হয়েছে। চিরকুটে নিউজিল্যান্ডের ক্রাইস্টচার্চের মসজিদে হামলার ঘটনার উল্লেখ রয়েছে। তবে এর বিস্তারিত কিছু বলতে রাজি হয়নি পুলিশ। ক্যালিফোর্নিয়া পুলিশ এক বিবৃতিতে জানায়, সাউদার্ন ক্যালিফোর্নিয়ার সানডিয়াগো শহর থেকে ৪৮ কিলোমিটার দূরে অবস্থিত ইসলামিক সেন্টার অব এসকনডিডোতে সামান্য অগ্নিকাণ্ডের ঘটনা ঘটেছে।  ঘটনায় ১৫ মিনিটের মধ্যে পুলিশ ঘটনাস্থলে পৌঁছায় বলে বিবৃতিতে বলা হয়। হামলায় আক্রান্ত ওই মসজিদের নিয়মিত মুসল্লি ইউসুফ মিলার বলেন, নামাজ শেষে রাতে মসজিদে ৭ জন মুসিল্লি ঘুমিয়েছিলেন। ভোরের দিকে গোপনে আগুন ধরিয়ে দেয় দুর্বৃত্তরা।  আরও পড়ুন: দেশটির পুলিশ এই ঘটনার তদন্ত করছে বলে খবরে বলা হয়েছে। ইত্তেফাক/এসআর 



24043,39860
ওয়েব সিরিজ ‘গুড ব্যাড এন্ড দ্যা আগলি’তে হোসাইন নিরব
বিনোদন
প্রকাশ : ২৫ মার্চ ২০১৯, ১২:০৫
টাইগার মিডিয়ার ব্যানারে জনপ্রিয় ভিডিও পোর্টাল ইউটিউবে প্রকাশিত হবে ওয়েব সিরিজটি। এর বাইরেও সম্প্রতি দু্ইটি শর্টফিল্ম ‘ক্যান্ডল নাইট ডিনার’ ও ‘গোলোযোগ’ এ অভিনয় করেছেন হোসাইন নিরব। মুনতাহা বৃত্তার রচনায় ‘ক্যান্ডল লাইট ডিনার’ শর্টফিল্মটি পরিচালনা করেছেন অভ্র মাহমুদ। রাশেদা আক্তার লাজুকের রচনা ও পরিচালনায় ‘উত্তাল মার্চ’ টেলিফিল্মেও গুরুত্বপূর্ণ চরিত্রে অভিনয় করেছেন হোসাইন নিরব।ব্যস্ত সময় কাটানো হোসাইন নিরব কাজ করছেন বৈশাখী টেলিভিশনের ধারাবাহিক নাটক ‘ছায়াবিবি’তে । সাজ্জাদ হোসেন দোদুলের রচনা ও পরিচালনায় ধারাবাহিকটি বর্তমানে প্রচারিত হচ্ছে। দীপ্ত টিভি’র দীর্ঘ ধারাবাহিক পালকী নাটকে অভিনয়ের মাধ্যমে দর্শকদের প্রশংসা এবং জনপ্রিয়তা পান এই অভিনেতা। এরপর থেকে নিয়মিত কাজ করে যাচ্ছেন।ইত্তেফাক/এএম



24044,39861
ফ্যাব্রেগাসের ছেলের ‘ব্যাপটিজমে’ পুত্রসহ মেসি
খেলা
প্রকাশ : ২৫ মার্চ ২০১৯, ১২:০৭
সেস ফ্যাব্রেগাস ও লিওনেল মেসির বন্ধুত্বটা দীর্ঘদিনের। সেই শৈশব থেকে ন্যু ক্যাম্পের ড্রেসিংরুমটা তারা ভাগাভাগি করছেন। তাই একজনের পারিবারিক অনুষ্ঠানে আরেকজন থাকবে না, এটা যেন হতে পারে না! ফ্যাব্রেগাসের এক বছর বয়সী ছেলের ব্যাপটিজম (খ্রিষ্টানরা ধর্মমতে সন্তানের নাম রাখে) অনুষ্ঠানে রবিবার দুই ছেলেসহ হাজির হলেন আর্জেন্টাইন সুপারস্টার। মেসির বড় ছেলে থিয়াগোর বয়স এখন ছয় বছর। অপরদিকে মেজো ছেলে মাতেওর বয়স তিন বছর। এই দুই ছেলেকে নিয়ে স্যুটেড বুটেড হয়ে হাজির হন ফ্যাব্রেগাসের পারিবারিক অনুষ্ঠানে।  
 
আপাতত জাতীয় দলের দায়িত্ব পালনে এখন ক্লাব থেকে ছুটিতে আছেন মেসি। এর মধ্যে ভেনেজুয়েলার বিপক্ষে ৩-১ ব্যবধানে জয়ী হওয়া ম্যাচে হাল্কা চোট পেলেও আপাতত তিনি রয়েছেন ফুরফুরে মেজাজে। এ অবস্থায় তাই বন্ধুত্বের দাবি পুরণে চলে গেছেন ফ্যাব্রেগাসের পারিবারিক অনুষ্ঠানে। আরও পড়ুন : বার্সায় মেসি এবারও দারুণ একটি মৌসুম কাটাচ্ছেন। ইতোমধ্যে ৩৭ ম্যাচ থেকে ৩৯ গোল করেছেন। আগামী শনিবার এস্পানিওলের বিপক্ষে ক্লাবের দায়িত্বে ফিরবেন।ইত্তেফাক/কেআই 



24045,39862
নাটোরে ইয়াবাসহ গ্রেফতার ১
সারাদেশ
প্রকাশ : ২৫ মার্চ ২০১৯, ১২:২২
নাটোরে ৩২০ পিচ ইয়াবাসহ আনোয়ার হোসেন (৩৭) নামে এক মাদক ব্যবসায়ীকে গ্রেফতার করেছে র‌্যাব।রবিবার রাতে বাগাতিপাড়ার পুরান কলাবাড়িয়া বটতলা এলাকা থেকে তাকে গ্রেফতার করা হয়।র‌্যাব জানায়, মাদকের বিরুদ্ধে র‌্যাবের ধারাবাহিক অভিযানের সূত্র ধরে গোয়েন্দা তথ্যের ভিত্তিতে রবিবার রাতে র‌্যাবের নাটোর ক্যাম্পের একটি অপারেশন দল কোম্পানি কমান্ডার অতিরিক্ত পুলিশ সুপার মোঃ যায়েদ শাহরীয়ার-এর নেতৃত্বে বাগাতিপাড়া থানাধীন পুরান কলাবাড়িয়া বটতলা এলাকায় অভিযান পরিচালনা করে। সেখান থেকে ৩২০ পিচ ইয়াবা, ১টি মোবাইল ফোন, ১টি সিম কার্ড, ১টি মেমোরি কার্ড, ১টি বাইসাইকেল ও নগদ ৪৪০ টাকাসহ বাগাতিপাড়া থানার স্যানাল পাড়া এলাকার  মো. ইসমাইল হোসেনের ছেলে মো. আনোয়ার হোসেনকে হাতেনাতে গ্রেফতার করে।  আরও পড়ুন: এবার যুক্তরাষ্ট্রের মসজিদে হামলাকোম্পানি কমান্ডার অতিরিক্ত পুলিশ সুপার মোঃ যায়েদ শাহরীয়ার জানান, এ বিষয়ে প্রয়োজনীয় ব্যবস্থা নেওয়া হচ্ছে।ইত্তেফাক/এমআরএম   



24046,39863
‘হামলায় ভীত নয় মুসলমানরা, নামাজ পড়া চালিয়ে যাবো’
বিশ্ব সংবাদ
প্রকাশ : ২৫ মার্চ ২০১৯, ১২:৩৭
নিউজিল্যান্ডের ক্রাইস্টচার্চে মসজিদে হামলায় ৫০ জন মুসল্লি নিহত হওয়ার ঘটনায় আতঙ্ক এখনও কাটেনি। সেই রেশ কাটতে না কাটতে রবিবার যুক্তরাষ্ট্রের ক্যালিফোর্নিয়ার দার-উল-আকরাম মসজিদে সন্ত্রাসীরা আগুন ধরিয়ে দিয়েছে। ওই মসজিদের এক মুস্ললি বলেন, ‘হামলায় ভীত নয় মুসলমানরা, নামাজ পড়া চালিয়ে যাবো।’ সাউদার্ন ক্যালিফোর্নিয়ার সানডিয়াগো শহর থেকে ৪৮ কিলোমিটার দূরে অবস্থিত ইসলামিক সেন্টার অব এসকনডিডোতে দার-উল-আকরাম মসজিদে  রবিবার  ভোর ৩ টা নাগাদ মসজিদে হামলার ঘটনা ঘটে। সেসময় ওই মসজিদের ভিতরে অন্তত ৭ জন মুসল্লি ছিল বলে খবরে বলা হয়েছে। ওই মসজিদের ইউসুফ মুলার নামে এক মুসল্লি বলেন, আমাদের সতর্ক থাকতে হবে। কিন্তু আমরা এই মসজিদটি বন্ধ করে দিচ্ছি না।তিনি আরো বলেন, এখনও অনেক মুসল্লি এখানে নামাজ পড়তে আসেন। আমরা হামলায় ভীত নই, আমরা নামাজ পড়া চালিয়ে যাবো।  ক্যালিফোর্নিয়া পুলিশ এই ঘটনার পর এক বিবৃতি প্রকাশ করেছে। বিবৃতিতে জানায়, ক্যালিফোর্নিয়ার এসকনডিডোতে সামান্য অগ্নিকাণ্ডের ঘটনা ঘটেছে। ঘটনার ১৫ মিনিটের মধ্যে ঘটনাস্থলে পুলিশ পৌঁছায়। এছাড়া হামলার শিকার ওই মসজিদ থেকে দেশটির পুলিশ একটি চিরকুট উদ্ধার করেছে বলে জানানো হয়েছে। চিরকুটে নিউজিল্যান্ডের ক্রাইস্টচার্চের মসজিদে হামলার ঘটনার উল্লেখ রয়েছে। তবে এর বিস্তারিত কিছু বলতে রাজি হয়নি পুলিশ।আরো পড়ুন: পুলিশ এ ঘটনার তদন্ত করছে বলে খবরে বলা হয়েছে। ইত্তেফাক/এসআর 



24047,39864
পঁচাত্তরের পর সকল নির্বাচনে অর্থ ও পেশিশক্তির আধিপত্য ছিল : প্রধানমন্ত্রী
জাতীয়
প্রকাশ : ২৫ মার্চ ২০১৯, ১২:৪৪
জাতির জনক বঙ্গবন্ধু শেখ মুজিবুর রহমানকে হত্যার পরই দেশের নির্বাচন ব্যবস্থায় অর্থ ও পেশিশক্তির ব্যবহার শুরু হয়েছে বলে মন্তব্য করেছেন প্রধানমন্ত্রী শেখ হাসিনা। আজ সোমবার রাজধানীর বঙ্গবন্ধু আন্তর্জাতিক সম্মেলন কেন্দ্রে এবার স্বাধীনতা পদকপ্রাপ্তদের মধ্যে পদক বিতরণ অনুষ্ঠানে একথা বলেন তিনি।প্রধানমন্ত্রী শেখ হাসিনা বলেন, জাতির জনক বঙ্গবন্ধু শেখ মুজিবুর রহমান বাংলাদেশ কৃষক, শ্রমিক আওয়ামী লীগ (বাকশাল) গঠনের মাধ্যমে জাতীয় ঐক্য গড়ে অর্থনৈতিক উন্নয়নের সূচনা করেছিলেন। ১৯৭৩ সালে প্রথম নির্বাচনে আওয়ামী লীগ ৯টি বাদে সব আসন পেয়েছিল। তারপরও যেসব দল সংসদে আসন জেতেনি তাদেরকেও তিনি জাতীয় ঐক্য প্রক্রিয়ায় এনেছিলেন। অথচ তার বিরুদ্ধে ব্যাপক অপপ্রচার চালানো হয়েছিল। তিনি বলেন, জাতির পিতা দেখলেন একটা নির্বাচনে ব্যাপক খরচ। তাই রাষ্ট্রীয় খরচে একই পোস্টারে সকল প্রার্থীর জন্য নির্বাচনী ব্যবস্থা করেছিলেন জাতির পিতা। এর মাধ্যমে ভোটেনর ক্ষেত্রে সবাইকে স্বাধীন মত প্রকাশের অধিকার তিনি সৃষ্টি করে দিয়েছিলেন। অথচ পঁচাত্তরের পরের সকল নির্বাচনে অর্থ, লাঠি এগুলোর আধিপত্য ছিল। পচাত্তরের পর বিশ্ববিদ্যালয়ে প্রতিনিয়ত বোমাবাজি, খুনখারাবি, লাশ পড়েছে। সশস্ত্র বাহিনীতে ১৯টা ক্যু হয়েছে। যেখানে হাজার হাজার অফিসার নিহত হয়েছে। জাতির পিতার যে পদ্ধতি নিয়েছিলেন পদ্ধতিতে দুটি নির্বাচন হয়েছিল। সেখানে আমাদের ভাইস চেয়ারম্যান সৈয়দ নজরুল ইসলামের ভাইকে হারিয়ে একজন স্কুল মাস্টার জয়ী হয়েছিলেন। পটুয়াখালী ও কিশোরগঞ্জের দুটি নির্বাচনে সাধারণ কৃষক-শ্রমিকের নির্বাচিত প্রতিনিধিরা বিজয়ী হয়েছিলেন। আরও পড়ুন : প্রধানমন্ত্রী শেখ হাসিনা বলেন, বিপ্লবের পর বিবর্তন আসে। সকল দেশেই এমনটি হয়। তাই বিপ্লবোত্তর সমাজে তিনি সমবায়ের মাধ্যমে উৎপাদনের ব্যবস্থার কথা বলেছিলেন। সেখানে জমির মালিকানা কৃষকের হাতেই থাকবে। তবে সমবায়ের মাধ্যমে উৎপাদিত ফসলের একাংশ শ্রমিক ও একাংশ মালিক পাবে। শিক্ষার্থীদের জন্য কুদরত-ই খুদা কমিশন গঠন করেন। জাতির পিতার গৃহীত পদক্ষেপ বাস্তবায়ন হলে ৫/৭ বছরের মধ্যে বাংলাদেশ উন্নত হতে পারতো।  পরবর্তীতে নিজের সরকার গঠনের ইতিহাস তুলে ধরে শেখ হাসিনা বলেন, আমরা একুশ বছর পর ক্ষমতায় এসে তাঁর দেখানো পথ অনুযায়ী কাজ করেছি। ১৯৯৬ থেকে ২০০১ সালে আমরা যখন ক্ষমতায় ছিলাম তখন বাংলাদেশ প্রথমবারের মতো খাদ্যে স্বয়ংসম্পূর্ণ হয়। ২০০১ এ ক্ষমতায় আসতে পারলাম না। জনগণের ভোট বেশি পেয়েও দেশের সম্পদ অন্যের কাছে বিক্রয় না করায় আমরা সিট পেলাম না। ২০০১ থেকে ২০০৮ সাল পর্যন্ত সন্ত্রাস জঙ্গিবাদের উত্থান হয়েছে। তাই ২০০৮ সালে জনগণ আমাদের ভোট দেয়। আমরা যেন উন্নত দেশ হিসেবে গড়তে পারি। প্রধানমন্ত্রী বলেন, আমরাও চড়াই উৎড়াইয়ের মধ্য দিয়ে যাচ্ছি। সেই দেশটাকে নিয়ে কেউ যদি সম্মানের সাথে না দেখে সেটা স্বাভাবিকভাবে আমাদের কষ্টের কারণ ছিল। আমরা সরকারে আসার পর আর্থসামাজিক উন্নয়নের দিকে নজর দিয়েছি। আমরা এই অর্থ বছরে প্রবৃদ্ধি ৮ ভাগ অর্জন করতে চাই। মাথাপিছু আয় ১৯০৯ ডলারে উন্নত করতে যাচ্ছি। আজকে বাংলাদেশ উন্নয়নের রোল মডেল। সবাই সম্মানের চোখে দেখছে। একাদশ জাতীয় নির্বাচনে সরকার গঠনের বিষয়ে প্রধানমন্ত্রী বলেন, মানুষের প্রতি কৃতজ্ঞতা জানাই, তারা আস্থা বিশ্বাস রেখে সেবা করার জন্য আমাদের সুযোগ দিয়েছে। পদ্মা সেতু নির্মাণ নিয়ে যখন দুর্নীতির অভিযোগ আমার ও আমার পরিবারের উপর আনা হল, আমরা চ্যালেঞ্জ করেছিলাম। সেই চ্যালেঞ্জে ওয়াল্ড ব্যাংক হেরে গেছে। সততার শক্তি দিয়ে আমরা সেটা মোকাবেলা করতে পেরেছি। যাদের কাছ থেকে একসময় আমরা লোন নিতাম, এটাকে তারা অনুদান হিসেবে চালিয়ে দিতো। আমরা সেখান থেকে সম্মানের জায়গায় এসেছি। স্বাধীনতা পুরস্কার নিয়ে প্রধানমন্ত্রী বলেন, আজকে আমরা সমাজের বিভিন্ন ক্ষেত্রে অবদান রেখেছেন তাদের স্বাধীনতা পুরস্কার দিতে পেরেছি। এরকম অনেক গুণীজন রয়েছেন, তাদের সবাইকে দিতে পারিনি। তবে আমরা মনে করি দেশের কল্যাণে যারা অবদান রাখবে তাদের খোঁজে বের করা প্রয়োজন। ২৫ মার্চের গণহত্যার স্বীকৃতি আদায়ের বিষয়ে তিনি বলেন, আজকে ২৫ মার্চ গণহত্যা দিবস। আমরা উদ্যোগ নিয়েছি পাক হানাদার বাহিনী যে গণহত্যা চালিয়েছে, সেটার স্বীকৃতির জন্য। ২৬ মার্চ স্বাধীনতা দিবস। প্রতিটি মানুষ যেন স্বাধীনতার সুফল পায়। কেউ গৃহহীন না খেয়ে থাকবে না। সেটাই আমাদের লক্ষ্য। ইত্তেফাক/কেআই 



24048,39865
ক্রাইস্টচার্চে হামলার সর্বোচ্চ পর্যায়ের তদন্তের নির্দেশ জাসিন্ডার
বিশ্ব সংবাদ
প্রকাশ : ২৫ মার্চ ২০১৯, ১৩:২৫
নিউজিল্যান্ডের প্রধানমন্ত্রী জাসিন্ডা আরডার্ন ক্রাইস্টচার্চ মসজিদে হামলার ঘটনার স্বাধীন বিচার বিভাগীয় তদন্তের নির্দেশ দিয়েছেন। সোমবার জাসিন্ডা বলেছেন, ১৫ মার্চ কিভাবে একজন বন্দুকধারী ৫০ জনকে গুলি করে হত্যা করলো সেটা তিনি জানতে চান। খবর এএফপি’র। আরডার্ন সাংবাদিকদের বলেন, ‘কিভাবে এই ভয়াবহ সন্ত্রাসী হামলা চালানো সম্ভব হলো এবং আমরা কি উপায়ে এ ধরনের হামলার ঘটনা বন্ধ করতে পারি তা জানতে সব ধরনের প্রচেষ্টা চালানো অত্যন্ত গুরত্বপূর্ণ।’তিনি আরো বলেন, গোয়েন্দা সংস্থা ও পুলিশ বাহিনীর সদস্যরা এই ঘটনা তদন্ত করবে।  আরো পড়ুন: গত ১৫ মার্চ ক্রাইস্ট চার্চে আল নূর ও লিন উড মসজিদে হামলা চালায় শ্বেতাঙ্গ সন্ত্রাসী ব্রেন্টন টারান্ট। হামলায় ৫০ জন মুসল্লি নিহত হন এবং ৪০ জনের বেশি আহত হয়। ইত্তেফাক/এসআর 



24049,39866
শেওড়াপাড়ায় বাসচাপায় মোটরসাইকেল আরোহী নিহত
রাজধানী
প্রকাশ : ২৫ মার্চ ২০১৯, ১৩:৩৪
রাজধানীর শেওড়াপাড়ায় বাসচাপায় এক মোটরসাইকেল আরোহী নিহত হয়েছেন বলে জানা গেছে। সোমবার সকাল সাড়ে ১০টার দিকে এ দুর্ঘটনা ঘটে।পুলিশ সূত্রে জানা গেছে, তেঁতুলিয়া পরিবহনের একটি বাস মোটরসাইকেল আরোহীকে চাপা দেয়। গুরুতর আহতবস্থায় সোহরাওয়ার্দী মেডিক্যাল কলেজ হাসপাতালে নেয়া হয়ে দায়িত্বরত চিকিৎসক তাকে মৃত বলে জানান।নিহতের নাম নুরুল ইসলাম শান্ত রাজধানীর মগবাজারের বাসিন্দা। তিনি পেশায় মোটর মেকানিক ছিলেন। পুলিশ জানায়, বাসের চালককে আটক ও বাসটি জব্দ করা হয়েছে।ইত্তেফাক/এএম



24050,39867
ফারুক হত্যা: সাবেক এমপি রানার জামিন স্থগিত
জাতীয়
প্রকাশ : ২৫ মার্চ ২০১৯, ১৩:৩৬
মুক্তিযোদ্ধা ফারুক হত্যা মামলায় টাঙ্গাইল-৩ আসনের আওয়ামী লীগের সাবেক সংসদ সদস্য আমানুর রহমান খান রানাকে হাইকোর্টের দেওয়া ছয় মাসের জামিন আগামী ৩১ মার্চ পর্যন্ত স্থগিত করেছেন সুপ্রিম কোর্টের চেম্বার আদালত। একই সঙ্গে ওইদিন আপিল বিভাগের পূর্ণাঙ্গ বেঞ্চে মামলার পরবর্তী শুনানির দিন নির্ধারণ করেছেন আদালত।রাষ্ট্রপক্ষের আবেদনের পরিপ্রেক্ষিতে সোমবার অবকাশকালীন চেম্বার বিচারপতি হাসান ফয়েজ সিদ্দিকীর আদালত এ আদেশ দেন।
আদালতে রাষ্ট্রপক্ষে ছিলেন অ্যাটর্নি জেনারেল মাহবুবে আলম। সঙ্গে ছিলেন ডেপুটি অ্যাটর্নি জেনারেল ড. মো. বশির উল্লাহ। রানার পক্ষে ছিলেন আইনজীবী সাঈদ আহমেদ রাজা।আরও পড়ুন: শেওড়াপাড়ায় বাসচাপায় মোটরসাইকেল আরোহী নিহতএর আগে মুক্তিযোদ্ধা ফারুক হত্যা মামলায় আমানুর রহমান খান রানাকে ছয় মাসের জামিন দেন হাইকোর্ট। গত ১৪ মার্চ রানার পক্ষে করা জামিন আবেদনের শুনানি নিয়ে বিচারপতি এ কে এম আসাদুজ্জামান ও বিচারপতি এস এম মজিবুর রহমানের হাইকোর্ট বেঞ্চ এ আদেশ দেন।উল্লেখ্য, ২০১৩ সালের ১৮ জানুয়ারি রাতে  আওয়ামী লীগের টাঙ্গাইল জেলা কমিটির সদস্য মুক্তিযোদ্ধা ফারুক আহমেদকে গুলি করে হত্যা করা হয়। ওই হত্যা মামলায় আসামির দেয়া স্বীকারোক্তিমূলক জবানবন্দিতে রানার নাম আসে। সেই হিসাবে তাকে এই মামলায় আসামি করে আদালতে অভিযোগপত্র দাখিল করে পুলিশ। পরে পুলিশ তাকে গ্রেফতার করে। এরপর থেকে তিনি কারাগারে আছেন।ইত্তেফাক/এমআরএম



24051,39868
স্বাধীনতা পুরস্কার বিজয়ীদের পদক তুলে দিলেন প্রধানমন্ত্রী
জাতীয়
প্রকাশ : ২৫ মার্চ ২০১৯, ১৩:৪০
প্রধানমন্ত্রী শেখ হাসিনা দেশের ১৩ জন বিশিষ্ট ব্যক্তি ও একটি প্রতিষ্ঠানকে তাদের স্ব-স্ব ক্ষেত্রে গৌরবময় ও অসামান্য অবদান রাখার স্বীকৃতিস্বরূপ স্বাধীনতা পুরস্কার-২০১৯ এ ভূষিত করেছেন। মহান স্বাধীনতা দিবসের প্রাক্কালে আজ সোমবার সকালে বঙ্গবন্ধু আন্তর্জাতিক সম্মেলন কেন্দ্রে এক অনুষ্ঠানে প্রধানমন্ত্রী দেশের সর্বোচ্চ বেসামরিক নাগরিক সম্মাননা তাঁদের হাতে তুলে দেন।সরকার গত ১০ মার্চ এ বছরের স্বাধীনতা পুরস্কারের জন্য ১৩ জন বিশিষ্ট ব্যক্তি ও একটি প্রতিষ্ঠানের নাম ঘোষণা করে।পুরস্কারের জন্য মনোনীত ব্যক্তিগণ হচ্ছেন, স্বাধীনতা ও মুক্তিযুদ্ধে শহীদ বুদ্ধিজীবী মোফাজ্জ্বল হায়দার চৌধুরী (মরণোত্তর), শহীদ এটিএম জাফর আলম (মরণোত্তর), এ কে এম মোজাম্মেল হক, ইঞ্জিনিয়ার মোশাররফ হোসেন, ড. কাজী মিসবাহুন নাহার, আব্দুল খালেক (মরণোত্তর) ও অধ্যাপক মোহাম্মাদ খালেদ (মরণোত্তর), শওকত আলী খান (মরণোত্তর), চিকিৎসা বিজ্ঞানে ব্রিগেডিয়ার জেনারেল নুরুন্নাহার ফাতেমা বেগম, সমাজ সেবায় ড. কাজী খলীকুজ্জামান আহমেদ, সংস্কৃতিতে মুর্তজা বশীর, সাহিত্যে হাসান আজিজুল হক, গবেষণা ও প্রশিক্ষণে অধ্যাপক ড. হাসিনা খাঁন।আরও পড়ুন : মাদারীপুরে ছাত্রলীগ নেতার ঝুলন্ত মরদেহ উদ্ধারবিজ্ঞান ও প্রযুক্তিতে অবদানের স্বীকৃতিস্বরূপ বাংলাদেশ ইনস্টিটিউট অব এগ্রিকালচারকে (বিআইএনএ) এ পুরস্কারে ভূষিত করা হয়।পুরস্কার হিসেবে ৩ লাখ টাকার চেক, ১৮ ক্যারেট স্বর্ণের ৫০ গ্রাম ওজনের একটি পদক এবং সনদপত্র প্রদান করা হয়।অনুষ্ঠানে স্বাধীনতা পদক প্রাপ্তদের পক্ষে ইঞ্জিনিয়ার মোশাররফ হোসেন নিজস্ব অনুভূতি ব্যক্ত করে বক্তৃতা করেন। মন্ত্রী পরিষদ সচিব মোহম্মদ শফিউল আলম অনুষ্ঠানটি সঞ্চালনা করেন এবং পদক বিজয়ীদের সাইটেশন পাঠ করেন।প্রধান বিচারপতি সৈয়দ মাহমুদ হোসেন, জাতীয় সংসদের ডেপুটি স্পিকার ফজলে রাব্বি মিয়া, মন্ত্রিপরিষদ সদস্যবৃন্দ, প্রধানমন্ত্রীর উপদেষ্টাবৃন্দ, বিচারপতিবৃন্দ, জাতীয় সংসদের সদসবৃন্দ, তিন বাহিনী প্রধানগণ, বিদেশি কূটনিতিকবৃন্দ, সরকারের পদস্থ সামরিক এবং বেসামরিক কর্মকর্তাবৃন্দ, মুক্তিযোদ্ধা, রাজনীতিবিদ কবি-সাহিত্যক-বুদ্ধিজীবী এবং দেশ বরেণ্য ব্যক্তিবর্গসহ আমন্ত্রিত অতিথিরা অনুষ্ঠানে উপস্থিত ছিলেন।ইত্তেফাক/কেআই 



24052,39869
বাঁশখালীতে 'বন্দুকযুদ্ধে' জলদস্যু নিহত
সারাদেশ
প্রকাশ : ২৫ মার্চ ২০১৯, ১৩:৫৩
চট্টগ্রামের বাঁশখালীর ছনুয়ায় ইউনিয়নে র‌্যাবের সাথে 'বন্দুকযুদ্ধে' ১ জলদস্যু নিহত হয়েছেন। সোমবার ভোর রাতে বন্দুকযুদ্ধের এ ঘটনা ঘটে।এসময় ঘটনাস্থল হতে ১টি বিদেশি রিভলবার, ৭টি অস্ত্র ও ২২ রাউন্ড গুলি উদ্ধার করে র‌্যাব।র‌্যাব-৭ চট্টগ্রামে এর দায়িত্বরত কর্মকর্তা মেজর মেহেদী হাসান জানান, গোপন সংবাদের ভিত্তিতে ওই এলাকায় অভিযান পরিচালনা করা হয়। রাত সোয়া ৪ টার দিকে জলদস্যুরা র‌্যাবের উপস্থিতি টের পেয়ে গুলিবর্ষণ করলে র‌্যাবের পক্ষ থেকেও পাল্টা গুলি করা হয়। এ সময় এক জলদস্যু গুলিবিদ্ধ হয়ে ঘটনাস্থলে মৃত্যুবরণ করে। তার নাম, ঠিকানা এখনো নিশ্চিত হওয়া যায়নি। ঘটনাস্থল হতে অস্ত্র ও গুলি উদ্ধার করা হয়েছে।আরও পড়ুন: শেওড়াপাড়ায় বাসচাপায় মোটরসাইকেল আরোহী নিহতএদিকে তাৎক্ষণিকভাবে র‌্যাবের পক্ষ ওই জলদস্যুর পরিচয় নিশ্চিত করতে না পারলেও স্থানীয়রা জানান,নিহত ওই জলদস্যু কুতুবদিয়া উপজেলার আবু তালেব।ইত্তেফাক/এমআরএম



24053,39870
মানবতাবিরোধী অপরাধ: গাইবান্ধার নয়জনের বিরুদ্ধে তদন্ত প্রতিবেদন প্রকাশ
জাতীয়
প্রকাশ : ২৫ মার্চ ২০১৯, ১৩:৫৬
মুক্তিযুদ্ধকালীন মানবতাবিরোধী অপরাধের মামলায় গাইবান্ধার নয়জনের বিরুদ্ধে তদন্ত প্রতিবেদন প্রকাশ করেছে আন্তর্জাতিক অপরাধ ট্রাইব্যুনালের তদন্ত সংস্থা। আসামিদের মধ্যে মো. মোফাজ্জল হক প্রধান ওরফে মোফা (৮২), মো. সেকেন্দার আলী (৬৬), মো. আব্দুল করিম (৬৩), মো. ইসমাইল হোসেন (৭০), মো. আকরাম প্রধান (৬৮) ও মো. হাফিজার রহমান (৬৪) কারাগারে আছেন। পলাতক আছেন মোহাম্মদ শরীফ উদ্দিন ওরফে মো. সরফ উদ্দিন খান (৬৪), মো. সামছুল ইসলাম খান (৬৪) এবং মো. আব্দুল মান্নান (৬৪)।সোমবার রাজধানীর ধানমন্ডিতে তদন্ত সংস্থার প্রধান কার্যালয়ে ১৮১ পৃষ্ঠার তদন্ত প্রতিবেদন প্রকাশ করেন তদন্ত সংস্থার প্রধান সমন্বয়ক মো. হান্নান খান।আসামিদের বিরুদ্ধে মুক্তিযুদ্ধ চলাকালে অপহরণ, আটক, নির্যাতন, হত্যা, লুণ্ঠন, ধর্ষণের চারটি অভিযোগ তদন্ত প্রতিবেদনে তুলে ধরা হয়। ২০১৮ সালের ৩০ জানুয়ারি শুরুর পর আজ এ মামলার তদন্ত কাজ শেষ হয়। তদন্তে ২৯ জনের সাক্ষ্য গ্রহণ করা হয়।১৯৭১ সালের ১০ মে থেকে ৮ ডিসেম্বর পর্যন্ত আসামিরা গাইবান্ধার গোবিন্দগঞ্জ থানাধীন কাটাবাড়ীর ইউনিয়নের ১০ নং কাটাবাড়ী ও ৭ নং কাটাবাড়ী গ্রাম এবং মহিমাগঞ্জ ইউনিয়নের শ্রীপতিপুর ও বালুয়া গ্রামে মানবতাবিরোধী অপরাধ করে।আসামিদের বিরুদ্ধে আনা চারটি অভিযোগ:অভিযোগ-১: ১৯৭১ সালের ১০ মে আসামিরা কাটাবাড়ী ইউনিয়নের ৭ নং কাটাবাড়ী গ্রামের জিয়া মন্ডল, মনা মন্ডল ও ওমেছ মন্ডলকে আটক, অপহরণ, নির্যাতন, জবাই করে হত্যা করে এবং লুণ্ঠন চালায়। এরপর জিয়া মন্ডলের ছেলে আব্দুর রশীদ ও আব্দুল জোব্বার এবং কাঠালবাড়ী উত্তরপাড়ার মো. আজিজার রহমানকে আটক, অপহরণ ও নির্যাতন করে।অভিযোগ-২: ১৯৭১ সালের ২২ জুলাই আসামিরা গাইবান্ধা জেলার বালুয়া গ্রামের মো. ইউনুস আলী আকন্দের বাড়িতে তার স্ত্রীসহ দুজনকে ধর্ষণ করে।অভিযোগ-৩: ১৯৭১ সালের ৩ আগস্ট রাতে আসামিরা গোবিন্দগঞ্জের শ্রীপতিপুর গ্রামের আব্দুল কাদের সরকার, আব্দুস সোবহান আকন্দ ও এমাদ উদ্দিন আকন্দকে আটক, অপহরণ, হত্যা ও শ্রীপতিপুর গ্রামের একজনকে ধর্ষণ করে।অভিযোগ-৪: ১৯৭১ সালের ৭ ডিসেম্বর আসামিরা গাইবান্ধার গোবিন্দগঞ্জের ১ নং কাটাবাড়ী গ্রামের দেলোয়ার হোসেন ওরফে দুলাল এবং শাহজালাল মিয়া ওরফে ঝালু মিয়াকে আটক, অপহরণ, হত্যা ও লুণ্ঠন করে।ইত্তেফাক/এএম



24054,39871
নিউইয়র্কে বাংলাদেশের স্বাধীনতা প্যারেড উদযাপন
প্রবাস
প্রকাশ : ২৫ মার্চ ২০১৯, ১৪:১৭
নিউইয়র্কের বাঙালি অধ্যুষিত জ্যাকসন হাইটসে স্বাধীনতা দিবস প্যারেড অনুষ্ঠিত হয়েছে। ২৪ মার্চ নিউইয়র্ক সময় সন্ধ্যা ৬টায় জ্যাকসন হাইটসের ডায়ভার্সিটি প্লাজায় থেকে শুরু হয় এই প্যারেড। যেখানে সর্বস্তরের প্রবাসীরা বাংলাদেশের পতাকা নিয়ে অংশগ্রহণ করেন। রাস্তার দুপাশে যুক্তরাষ্ট্রের স্থানীয় অধিবাসীরাও বাংলাদেশের স্বাধীনতা দিবসকে স্বাগত জানায়। বেলুন উড়িয়ে স্বাধীনতা দিবস প্যারেডের উদ্বোধন করেন বাংলাদেশের পরিবেশ বন ও জলবায়ু পরিবর্তন বিষয়ক মন্ত্রী মো. শাহাব উদ্দীন। তিনি বলেন, নিউইয়র্কের রাজপথে বাংলাদেশের স্বাধীনতা দিবসের প্যারেড করে আপনারা দেশমাতৃকার প্রতি যে গভীর ভালোবাসা দেখালেন তা অবিশ্বাস্য। নিউইয়র্কে অনুষ্ঠিত বাংলাদেশের স্বাধীনতা প্যারেড স্বাধীনতার সুবর্ণ জয়ন্তী লগ্নে সারা পৃথিবীতে ছড়িয়ে পড়বে বলে আমার বিশ্বাস।মুক্তধারা ফাউন্ডেশন ও বাঙালির চেতনা মঞ্চ আয়োজিত এ অনুষ্ঠানে বিশেষ অতিথি হিসেবে ছিলেন নিউইয়র্কের কনসাল জেনারেল সাদিয়া ফয়জুন্নেছা। প্যারেডে অংশ নেন ৪৮ জন বীর মুক্তিযোদ্ধা।  আরও পড়ুন : সভাপতির বক্তব্যে মুক্তধারা ফাউন্ডেশনের চেয়ারম্যান ড. জিয়াউদ্দীন আহমেদ বলেন, প্রবাসের বেড়ে ওঠা নতুন প্রজন্ম যেভাবে বাংলাদেশের স্বাধীনতা ও বাংলা সংস্কৃতি অন্তরে লালন করে এই অনুষ্ঠানে যেভাবে তা প্রকাশ করেছে তা আশাপ্রদ।
 
প্যারেড শেষে পাবলিক স্কুল ৬৯ মিলনায়তনে রণাঙ্গণে মুক্তিযুদ্ধ শিরোনামে সেমিনার, কবিতায়-আবৃত্তিতে মুক্তিযুদ্ধ, নৃত্যে-গানে গানে স্বাধীনতা ও স্বাধীনতা বিজয়কাব্য শিরোনামে গীতি আলেখ্য। প্যারেডের আহ্বায়ক শহীদ মুক্তিযোদ্ধা সন্তান ফাহিম রেজা নূর বলেন, গত ৪ বছর ধরে আমরা স্বাধীনতা প্যারেড আয়োজন করে আসছি ২০২১ সালকে লক্ষ্য করে। স্বাধীনতার সুবর্ণ জয়ন্তীর প্যারেডটি যাতে সর্বস্তরের সর্বোচ্চজ প্রবাসীদের অংশ্রগ্রহণে একটি মাইলফলক তৈরি করার প্রয়াস। মুক্তধারা ফাউইন্ডেশনের সিইও বিশ্বজিত সাহার পরিকল্পনায় অনুষ্ঠানটি সমন্বয় করেন ফাউন্ডেশনের কার্যকরী কমিটির সদস্য সাবিনা হাই উর্বি। পরিচালনায় ছিলেন আব্দুর রহিম বাদশা, শুভ রায়, শেখ সোহেব সাজ্জাদ, ছাখাওয়াৎ আলী। প্যারেড ব্যবস্থাপনায় ছিলেন গোপাল সান্যাল। ইত্তেফাক/কেআই 



24055,39872
রূপপুর পারমাণবিক বিদ্যুৎ প্রকল্পে আরো ১১৬ কর্মকর্তার যোগদান
সারাদেশ
প্রকাশ : ২৫ মার্চ ২০১৯, ১৪:২৫
রূপপুর পারমাণবিক বিদ্যুৎ প্রকল্পে আরো ১১৬ কর্মকর্তা যোগদান করেছেন।রবিবার ঈশ্বরদীতে প্রকল্পের সাইট অফিস নতুনহাটে ৫৪ জন প্রকৌশলী, ৩৪ জন বৈজ্ঞানিক কর্মকর্তা এবং ২৮ জন প্রশাসনিক ও হিসাব বিভাগের কর্মকর্তা যোগদান করেন।নবনিযুক্ত কর্মকর্তাদের যোগদান অনুষ্ঠানে নিউক্লিয়ার পাওয়ার প্লান্ট কোম্পানি লিমিটেডের ব্যবস্থাপনা পরিচালক ও প্রকল্প পরিচালক ড. শৌকত আকবর উপস্থিত ছিলেন।আরও পড়ুন: বাঁশখালীতে 'বন্দুকযুদ্ধে' জলদস্যু নিহতযোগদান অনুষ্ঠানে তিনি বলেন, রূপপুর পারমাণবিক বিদ্যুৎ কেন্দ্রে নিয়োগপ্রাপ্ত কর্মকর্তাদের দক্ষতা অর্জনে রাশিয়া ও ভারতে আন্তর্জাতিকমানের প্রশিক্ষণ প্রদান করা হবে।  অনুষ্ঠানে প্রকল্পের সাইট ইনচার্জ রুহুল কুদ্দুসসহ অন্য কর্মকর্তারা উপস্থিত ছিলেন।ইত্তেফাক/এমআরএম



24056,39873
ভেনিজুয়েলায় সেনা ও সরঞ্জাম পাঠালো রাশিয়া
বিশ্ব সংবাদ
প্রকাশ : ২৫ মার্চ ২০১৯, ১৪:৩২
ভেনিজুয়েলায় দুইটি সামরিক বিমানে সেনা ও সরঞ্জাম পাঠিয়েছে রাশিয়া। সংবাদ মাধ্যমের খবরে বলা হয়েছে, গত শনিবার অন্তত ১০০ সেনাসহ দুইটি বিমান ভেনিজুয়েলার রাজধানী কারাকাসে অবতরণ করেছে।তবে ভেনিজুয়েলার পক্ষ থেকে এ বিষয়ে কোন তথ্য পাওয়া যায়নি। অন্যদিকে রাশিয়াও আনুষ্ঠানিকভাবে কোন বিবৃতি দেয় নি। ভেনেজুয়েলার এক সাংবাদিক হাভিয়ার মায়রকা এক টুইটার বার্তায় বলেন, দুইটি বিমান থেকে প্রায় ১০০ জন সেনা এবং ৩৫ টনের মতো সরঞ্জাম নামাতে দেখেছেন তিনি। রয়টার্সের খবরে বলা হয়েছে, ভেনিজুয়েলার সঙ্গে যুক্তরাষ্ট্রের ক্রমবর্ধমান উত্তেজনার মধ্যে সেনা পাঠালো রাশিয়া। ফ্লাইট ট্র্যাকিং সাইটে দেখা যায়, রাশিয়ার মিলিটারি এয়ারপোর্ট থেকে গত শুক্রবার ভেনিজুয়েলার রাজধানী কারাকাসের উদ্দেশে যাত্রা করে দুটি বিমান।গত দেড় মাসেরও বেশি সময় ধরে ভেনিজুয়েলায় চরম রাজনৈতিক অস্থিরতা চলছে। দেশটির বিরোধী নেতা হুয়ান গুয়াইদো গত ২৩ জানুয়ারি নিজেকে প্রেসিডেন্ট হিসেবে ঘোষণা দেয়। সঙ্গে সঙ্গে মার্কিন প্রেসিডেন্ট ডোনাল্ড ট্রাম্প গুয়াইদোকে সমর্থন দেন। এছাড়া প্রায় ৫০ টি দেশ গুয়াইদোকে সমর্থন জানায়।আরো পড়ুন: অন্যদিকে মাদুরোকে সমর্থন দিয়ে আসছে রাশিয়া চীনসহ আরও অনেক দেশ। ইত্তেফাক/এসআর 



24057,39874
রাজশাহীতে কলেজছাত্রকে ছুরিকাঘাত
সারাদেশ
প্রকাশ : ২৫ মার্চ ২০১৯, ১৪:৪৪
রাজশাহীতে কলেজছাত্র মামুন আলীকে (২২) ছুরিকাঘাত করেছে এক স্থানীয় বখাটে। রবিবার রাত সাড়ে ৮টার দিকে নগরীর শিরোইল এলাকায় এ ঘটনা ঘটে।আহত মামুনকে রাজশাহী মেডিকেল কলেজ (রামেক) হাসপাতালে ভর্তি করা হয়। সে পাবনার সাথিয়া থানার আফরা গ্রামের ইউসুফের ছেলে।
প্রত্যক্ষদর্শীরা জানান, স্থানীয় বখাটে প্রকাশ্যেই কলেজ ছাত্র মামুন আলীর থাই ও বুকে ছুরিকাঘাত করে। এরপর ওই বখাটে সবার সামনে ছুরিকাঘাতের কথা স্বীকারও করেছে। খবর পেয়ে মামুনের মেসের বন্ধুরা তাকে দ্রুত রামেক হাসপাতালে ভর্তি করে।আরও পড়ুন: ফারুক হত্যা: সাবেক এমপি রানার জামিন স্থগিতএ বিষয়ে রামেক হাসপাতাল পুলিশ বক্সের ইনচার্জ এএসআই শফিক বলেন, ছুরিকাঘাতে আহত মামুনের চিকিৎসা চলছে। তাকে কেন ছুরিকাঘাত করা হয়েছে তা জানা যায়নি।নগরীর বোয়ালিয়া মডেল থানার ওসি আমান উল্লাহ বলেন, স্থানীয় এক বখাটে কলেজ ছাত্র মামুনকে ছুরিকাঘাতে আহত করেছে। কি কারণে ছুরিকাঘাত করেছে তা জানিনা। মামুন রামেক হাসপাতালে চিকিৎসা নিচ্ছে। এ বিষয়ে লিখিত অভিযোগ পেলে দ্রুত আইনগত ব্যবস্থা নেয়া হবে।ইত্তেফাক/এমআরএম



24058,39875
এসি বিস্ফোরণে দগ্ধ স্বামী-স্ত্রীর মৃত্যু, দুজনেই আওয়ামী লীগ নেতা
রাজধানী
প্রকাশ : ২৫ মার্চ ২০১৯, ১৪:৪৮
রাজধানীর উত্তরায় এসি বিস্ফোরণে দগ্ধ উত্তরা পশ্চিম থানা মহিলা আওয়ামী লীগের সাংগঠনিক সম্পাদক বিলকিস ফারজানা বেবীও গেলেন। এর আগে রবিবার চিকিৎসাধীন অবস্থায় মারা যান তার স্বামী রাজধানীর বিমানবন্দর থানা স্বেচ্ছাসেবক লীগের সভাপতি আলমগীর হোসেন ভূঁইয়া (৫০)।ঢামেক সূত্রে জানা গেছে, স্বামীর পর বেবীও একইপথের যাত্রী হয়েছেন। আজ সোমবার দুপুর সাড়ে ১২টার দিকে ঢাকা মেডিকেল কলেজ (ঢামেক) হাসপাতালের বার্ন ইউনিটে চিকিত্সাধীন অবস্থায় তার মৃত্যু হয়। ঢামেক হাসপাতাল পুলিশ ক্যাম্পের ইনচার্জ (পরিদর্শক) বাচ্চু মিয়া এ খবর নিশ্চিত করেছেন।গত ১৮ মার্চ দিবাগত রাতে উত্তরা ৩নং সেকটরের নিজ বাসায় বৈদ্যুতিক শর্ট সার্কিট থেকে এসি বিস্ফোরণে ওই দম্পতি দগ্ধ হন। এতে তাদের শরীরের ৯৫ শতাংশ পুড়ে যায়।ইত্তেফাক/এএম  



24059,39876
ঘুমের ইঞ্জেকশন দিয়ে রোগীকে গণধর্ষণের অভিযোগ
বিশ্ব সংবাদ
প্রকাশ : ২৫ মার্চ ২০১৯, ১৪:৫৯
শ্বাসকষ্ট নিয়ে হাসপাতালে ভর্তি হয়েছিলেন এক নারী। কিন্তু হাসপাতালে ভর্তি হয়ে গণধর্ষণের শিকার হয়েছেন বলে অভিযোগ করেছেন তিনি। এমন ঘটনা ঘটেছে ভারতে। ঘটনার বিস্তারিত সম্পর্কে জানা যায়, রবিবার ভারতের উত্তরপ্রদেশে মীরাটের হাসপাতালে ঘটেছে এমন ঘটনা।ইতিমধ্যে এই ঘটনায় জড়িত সন্দেহে এক মহিলা-সহ পাঁচজনকে আটক করেছে দেশটির পুলিশ।পুলিশের শীর্ষ অফিসার হরিমোহন সিং জানান, 'শ্বাসকষ্ট নিয়ে মহিলাটি হাসপাতালে ভর্তি হয়েছিল। তিনি অভিযোগ করেছেন, রবিবার হাসপাতালের কর্মীরা তাকে গণধর্ষণ করেছে।' ওই নারীর স্বামীর অভিযোগ, তার স্ত্রীকে আইসিইউতে একটি ইঞ্জেকশন দিয়ে ঘুম পাড়িয়ে দেওয়া হয়। এরপর সেখানেই তাকে গণধর্ষণ করে চারজন। পুলিশের এক অফিসার জানিয়েছেন, ঘটনার সময়  আইসিইউ’র সিসিটিভি ক্যামেরা বন্ধ ছিল। আরো পড়ুন: ইতিমধ্যে এই ঘটনার তদন্ত শুরু করেছে দেশটির পুলিশ। ইত্তেফাক/এসআর  



24060,39877
অ্যাসিডে ঝলসানো এ কোন দীপিকা!
বিনোদন
প্রকাশ : ২৫ মার্চ ২০১৯, ১৫:০৩
এসিডে ঝলসানো মুখ। দেখলেই যে কেউ আঁতকে ওঠবেন। সত্যি কি ইনি দীপিকা পাড়ুকোন? সত্যি, তবে বাস্তব জীবনে নয়। সিনেমার চরিত্রে এমন লুকেই হাজির হয়েছেন বলিউডের এই প্রখ্যাত নায়িকা। মেঘনা গুলজারের পরের ছবি ‘ছপক’-এ অভিনয় করছেন দীপিকা। সেখানে অ্যাসিড আক্রান্ত লক্ষ্মী আগরওয়ালের জীবনের ওপর চিত্রনাট্য সাজিয়েছেন পরিচালক। মুখ্য চরিত্রে রয়েছেন দীপিকা। সোমবার সকালে প্রকাশ্যে এল সে ছবির ফার্স্ট লুক। সামাজিক যোযাযোগ মাধ্যমে ভাইরাল হয়েছে গেছে এই ছবি। প্রশংসায় ভরে যাচ্ছে দীপিকার সোশ্যাল মিডিয়ার ওয়াল। বিয়ের পর এই ছবির মাধ্যমেই অনস্ক্রিন কামব্যাক করবেন তিনি।ফার্স্ট লুক শেয়ার করে সামাজিক যোগাযোগ মাধ্যমে দীপিকা লিখেছেন, ‘এমন একটা চরিত্র, যা আমার সঙ্গে আজীবন থাকবে। ছপক-এর শুটিং শুরু হচ্ছে আজ। ২০২০-র ১০ জানুয়ারি মুক্তি পাবে।’ আরও পড়ুন : আগেই সাক্ষাত্কারে দীপিকা জানিয়েছিলেন, প্রথম যখন মেঘনা চিত্রনাট্য নিয়ে তাঁর কাছে যান, সে সময় এটা করার জন্য মানসিকভাবে তিনি তৈরি ছিলেন না। তিনি বলেন, ‘মেঘনার সঙ্গে পাঁচ মিনিট এটা নিয়ে কথা বলার পরই মনে হয়েছিল, ছবিটা আমি করব। কিন্তু এত আবেগ আছে, আমি মানসিক ভাবে প্রস্তুত ছিলাম না। একটু একটু করে নিজেকে তৈরি করেছি।’ দীপিকার সঙ্গে এ ছবিতে একটি গুরুত্বপূর্ণ ভূমিকায় দেখা যাবে বিক্রান্ত মাসিকে। মুম্বাই এবং দিল্লিতে হবে শুটিং। ফার্স্ট লুক প্রকাশ হওয়ার পরই এ ছবির জন্য অপেক্ষা শুরু হয়েছে সিনে মহলে।  ইত্তেফাক/কেআই 



24061,39878
লোহাগাড়ার স্থগিত ঘোষিত উপজেলা পরিষদ নির্বাচন ৩১ মার্চ
সারাদেশ
প্রকাশ : ২৫ মার্চ ২০১৯, ১৫:১৪
স্থগিত ঘোষিত চট্টগ্রামের লোহাগাড়া উপজেলা পরিষদের নির্বাচন আগামী ৩১ মার্চ রবিবার অনুষ্ঠিত হবে। চট্টগ্রামের সিনিয়র জেলা নির্বাচন অফিসার ও রিটার্নিং অফিসার মো. মুনীর হোছাইন খান স্বাক্ষরিত এক গণ-বিজ্ঞপ্তিতে এ কথা জানানো হয়েছে।জানা যায়, মাননীয় আপিল বিভাগের এক আদেশে বাংলাদেশ নির্বাচন কমিশন লোহাগাড়া উপজেলা পরিষদের ২৪ মার্চের নির্বাচন স্থগিত রাখে। বাংলাদেশ নির্বাচন কমিশন সচিবালয়ের নির্বাচন ব্যবস্থাপনা ও সমন্বয় শাখার সহকারী সচিব মোহাম্মদ আশফাকুর রহমান স্বাক্ষরিত ২২ মার্চের পত্রে বিষয়টি জানানো হয়।লোহাগাড়া উপজেলায় চেয়ারম্যান পদে ৪ জন, ভাইস-চেয়ারম্যান পদে ৪ জন ও মহিলা ভাইস-চেয়ারম্যান পদে ৪ জন প্রার্থী প্রতিদ্বন্দ্বিতা করছেন। সোমবার থেকে এই ১২ জন প্রার্থীর প্রচার-প্রচারণা আবার জমে উঠেছে। চেয়ারম্যান পদে প্রতিদ্বন্দ্বিতা করছেন আওয়ামী লীগ মনোনীত প্রার্থী উপজেলা আওয়ামী লীগের সভাপতি খোরশেদ আলম চৌধুরী (নৌকা), স্বতন্ত্র প্রার্থী হিসেবে সাবেক উপজেলা চেয়ারম্যান জিয়াউল হক চৌধুরী বাবুল (আনারস), এস.এম. ছলিম উদ্দিন খোকন চৌধুরী (দোয়াত-কলম) ও মাহমুদুল হক পেয়ারু (মোটর সাইকেল)।আরও পড়ুনঃ এসি বিস্ফোরণে দগ্ধ স্বামী-স্ত্রীর মৃত্যু, দুজনেই আওয়ামী লীগ নেতাঅপরদিকে ভাইস-চেয়ারম্যান পদে এম. ইব্রাহীম কবির (টিউবওয়েল), মো. আরমান বাবু (তালা), মোহাম্মদ মিজানুর রহমান (মাইক), মোহাম্মদ সরওয়ার মামুন (চশমা) এবং মহিলা ভাইস চেয়ারম্যান পদে আওয়ামী লীগ নেতা নুরুল আবছার চৌধুরীর স্ত্রী জেসমিন আক্তার (কলসি), আবদুল জব্বারের স্ত্রী জেসমিন আক্তার (ফুটবল), শাহীন আক্তার (হাঁস) ও পারভিন আক্তার (প্রজাপতি) প্রতিদ্বন্দ্বিতা করছেন।ইত্তেফাক/নূহু



24062,39879
ভোড়ামারায় চেয়ারম্যান পদে মিঠু জয়ী
সারাদেশ
প্রকাশ : ২৫ মার্চ ২০১৯, ১৫:২১
৫ম উপজেলা পরিষদ নির্বাচনের ৩য় ধাপে কুষ্টিয়া জেলার ভেড়ামারা উপজেলায় শান্তিপূর্ণ ভাবে ভোট গ্রহণ অনুষ্ঠিত হয়েছে। কোথাও কোনো বড় ধরনের অপ্রীতিকর ঘটনার খবর পাওয়া যায়নি। নির্বাচনে ভেড়ামারা উপজেলাতে নৌকার প্রার্থী হাজী আক্তারুজ্জামান মিঠু জয়ী হয়েছে। 
 
ভেড়ামারা উপজেলা নির্বাচন অফিসার ও সহকারী রিটার্নিং অফিসার ফাতেমা খাতুন জানান, আওয়ামী লীগের প্রার্থী হাজী আক্তারুজ্জামান মিঠু ৩৬ হাজার ৫৯ ভোট পেয়ে জয়ী হয়েছেন।। তার নিকটতম প্রতিদ্বন্দ্বী জাসদ মনোনীত মশাল প্রতীকের প্রার্থী আব্দুল আলিম স্বপন পেয়েছেন ৩৪ হাজার ৫৭ ভোট।আরো পড়ুন: শেওড়াপাড়ায় বাসচাপায় মোটরসাইকেল আরোহী নিহত অপর চেয়ারম্যান প্রার্থী শাহাজাহান আলী পেয়েছেন ১০ হাজার ৩৩৮ ভোট, শামছুল হক পেয়েছেন ৩৪৮ ভোট। পুরুষ ভাইস চেয়ারম্যান পদে নির্বাচনে জয়ী হয়েছেন বুলবুল হাসান। তার প্রাপ্ত ভোট ২০ হাজার ২৬৬। মহিলা ভাইস চেয়ারম্যান পদে নির্বাচনে জয়ী হয়েছেন ইন্দোনিশিয়া সিটু। তার প্রাপ্ত ভোট ৪৮ হাজার ৭৬২। ইত্তেফাক/অনি



24063,39880
চীন সফর সংক্ষিপ্ত করছেন জাসিন্ডা
বিশ্ব সংবাদ
প্রকাশ : ২৫ মার্চ ২০১৯, ১৫:২২
নিউজিল্যান্ডের প্রধানমন্ত্রী জাসিন্ডা আরডার্ন সোমবার বলেছেন, তিনি আগামী সপ্তাহে চীনে তার দীর্ঘ প্রতীক্ষিত সফর শুরু করবেন। তবে ক্রাইস্টচার্চ মসজিদে হত্যাযজ্ঞের কারণে এ সফর তিনি সংক্ষিপ্ত করবেন। খবর এএফপি’র।আরডার্ন বলেন, তিনি আগামী রবিবার বেইজিং সফরে যাবেন। সেখানে সোমবার তিনি নিউজিল্যান্ডের বৃহত্তম বাণিজ্যক অংশীদার দেশ চীনের প্রেসিডেন্ট শি জিনপিংসহ দেশটির আরো অনেক নেতার সঙ্গে পুরো দিন বৈঠক করবেন। পরের দিন তিনি দেশে ফিরবেন।তিনি বলেন, ক্রাইস্টচার্চের দু’টি মসজিদে গত ১৫ মার্চের বন্দুক হামলায় ৫০ জন নিহত হওয়ার ঘটনায় নিউজিল্যান্ডে শোক জানানো অব্যাহত থাকায় তিনি বেশি সময় ধরে দেশের বাইরে থাকতে চান না।তিনি সাংবাদিকদের বলেন, ‘ব্যবসায়ী প্রতিনিধি দল নিয়ে চীনে তার লম্বা সফর করার ইচ্ছা থাকলেও নিউজিল্যান্ডের বর্তমান পরিস্থিতির কারণে বেশি সময় ধরে দেশের বাইরে থাকার এটা উপযুক্ত সময় নয় বলে আমি মনে করছি।’আরো পড়ুন: উল্লেখ্য, ২০১৭ সালে তিনি নিউজিল্যান্ডের প্রধানমন্ত্রী নির্বাচিত হওয়ার পর এটি হবে আরডার্নের প্রথম চীন সফর।ইত্তেফাক/এসআর 



24064,39881
কমলগঞ্জে সিএনজি-অটোরিকশার ধাক্কায় কলেজ ছাত্রের মৃত্যুতে বিক্ষোভ
সারাদেশ
প্রকাশ : ২৫ মার্চ ২০১৯, ১৫:২৫
মৌলভীবাজারের কমলগঞ্জ উপজেলার ব্যস্ততম চৌমুহনী এলাকায় সিএনজির-অটোরিকশার ধাক্কায় এক কলেজ ছাত্র নিহত হয়েছে। নিহত কলেজ ছাত্রের নাম সুমন মিয়া (২০)। এ ঘটনায় বিক্ষুদ্ধ হয়ে উঠেছে শিক্ষার্থীরা।সহপাঠী নিহতের ঘটনায় সোমবার বেলা সাড়ে ১০টা থেকে উপজেলার চৌমুহনী চত্বর জুড়ে কলেজের শিক্ষার্থীরা প্রায় ৩ ঘন্টা সড়ক অবরোধ করে। সুমনের হত্যাকারী সিএনজি চালক ও গাড়ি আটকের বিচার দাবি করে মানববন্ধন ও প্রতিবাদ সমাবেশ করেছে।রবিবার দুপুর ১২টায় কমলগঞ্জ-শ্রীমঙ্গল সড়কের চৌমুহনী এলাকায় পায়ে হেঁটে যাওয়ার সময় মৌলভীবাজারগামী একটি সিএনজি-অটোরিকশা (মৌলভীবাজার-থ-১২৬৪৩০) পিছন থেকে সুমনকে ধাক্কা দেয়। পরে আহত অবস্থায় স্থানীয়রা তাকে উদ্ধার করে কমলগঞ্জ উপজেলা স্বাস্থ্য কমপ্লেক্স নিয়ে যায়। সেখানে কর্তব্যরত ডাক্তার তাকে মৌলভীবাজার সদর হাসপাতালে স্থানান্তর করেন। তার অবস্থার অবনতি হলে সিলেট ওসমানী মেডিক্যাল কলেজ হাসপাতালে নিয়ে যাওয়ার পথে আহত সুমনের মৃত্যু হয়। নিহত সুমন শ্রীমঙ্গল সরকারি কলেজের বিএসএস শেষ বর্ষের ছাত্র। সে কমলগঞ্জ পৌরসভার দক্ষিণ কুমড়াকাপন গ্রামের বাবুল মিয়ার বড় ছেলে। মৃত্যুর সংবাদে পরিবারে চলছে শোকের মাতম। নিহতের স্বজনরা জানিয়েছে, রবিবার সকালে সুমন মিয়া তার বাবা বাবুল মিয়ার সঙ্গে মৌলভীবাজারে যাওয়ার জন্য বাড়ি থেকে বের হয়। সোমবার মানববন্ধন ও বিক্ষোভ সমাবেশে সুমনের হত্যাকারী সিএনজি চালক ও গাড়ি আটকের বিচার দাবি করে বক্তব্য রাখেন নিহত সুমনের সহপাঠী জাফর সাদেক, সাব্বির এলাহী, গোলাম রাব্বানী, এড. নজরুল ইসলাম, তৈমুর আহমদ, সজিব আহমদ।শিক্ষার্থীদের সঙ্গে সহমর্মিতা প্রকাশ করে বক্তব্য রাখেন মুক্তিযোদ্ধা আব্দুল মোমিন তরফদার, সুধীন চন্দ্র দাশ, প্রনীত রঞ্জন দেবনাথ, সুব্রত দেবরায় সঞ্জয়, সাজিদুর রহমান, সাকের আলী প্রমুখ। এদিকে সিএনজির ধাক্কায় কলেজ ছাত্র নিহতের ঘটনায় নিহত সুমনের বাবা বাবুল মিয়া বাদী হয়ে কমলগঞ্জ থানায় মামলা দায়ের করেছেন।আরও পড়ুনঃ লোহাগাড়ার স্থগিত ঘোষিত উপজেলা পরিষদ নির্বাচন ৩১ মার্চকমলগঞ্জ থানার অফিসার ইনচার্জ (তদন্ত) সুধীন চন্দ মামলার সত্যতা স্বীকার করে বলেন, ঘটনার তদন্ত করা হচ্ছে। আসামি গ্রেফতারের চেষ্টা চলছে।ইত্তেফাক/নূহু



24065,39882
কোটালীপাড়ায় নির্বাচন পরবর্তী সহিংসতায় আহত ১৫
সারাদেশ
প্রকাশ : ২৫ মার্চ ২০১৯, ১৫:৩৫
গোপালগঞ্জের কোটালীপাড়ায় উপজেলা পরিষদ নির্বাচন পরবর্তী সহিংসতায় মহিলাসহ ১৫ জন আহত হয়েছে। আহতদের মধ্যে গুরুতর ৭ জনকে উপজেলা স্বাস্থ্য কেন্দ্রে ভর্তি করা হয়েছে। সোমবার উপজেলার কলাবাড়ী ইউনিয়নে শিমুলবাড়ী ও কান্দি ইউনিয়নের গৌতেমারাবাদ গ্রামে এ সংঘর্ষের ঘটনা ঘটে।উপজেলা স্বাস্থ্য কেন্দ্রে চিকিংসাধীন শিমুলবাড়ী গ্রামের রবীন্দ্রনাথ বল্লব (৪০) বলেন, ‘আমরা নির্বাচনে মুজিবুর রহমান হাওলাদারে সমর্থক ছিলাম। সোমবার সকালে বিমল বিশ্বাসের সমর্থক খেজুরবাড়ী গ্রামের রসময় গাইন লোকজন নিয়ে আমাদের ওপর হামলা করে। হামলায় ১০ জন আহত হয়। এদের মধ্যে সুমন্ত বল্লব (৩৫), জয়দেব গাইন (২৮) রিপন বল্বব (১৯), সন্তোষ গাইন (৪৭), অনিতা গাইনকে (৩০) কোটালীপাড়া উপজেলা স্বাস্থ্য কেন্দ্রে ভর্তি করা হয়েছে।’অপরদিকে উপজেলা কান্দি ইউনিয়নের গৌতেমারাবাদ গ্রামের নির্বাচিত প্রার্থী বিমল বিশ্বাসের  সমর্থক টিটব বাড়ৈ পরাজিত প্রার্থী মুজিবুর রহমান হাওলাদারের সমর্থক ইন্দ্রভূষণ বিশ্বাসকে (৫০) মারধর করেছে বলে অভিযোগ উঠেছে। ইন্দ্রভূষণ বিশ্বাস কোটালীপাড়া স্বাস্থ্য কেন্দ্রে ভর্তি রয়েছে।আরও পড়ুনঃ কমলগঞ্জে সিএনজি-অটোরিকশার ধাক্কায় কলেজ ছাত্রের মৃত্যুতে বিক্ষোভকোটালীপাড়া থানার অফিসার ইনচার্জ মোহাম্মদ কামরুল ফারুক বলেন, ‘উপজেলা কয়েকটি স্থানে মারামারির কথা শুনে দেরি না করে আমি ঘটনাস্থলে পুলিশ পাঠিয়েছি। এসব ঘটনায় এখন পর্যন্ত কেউ অভিযোগ দায়ের করেনি। অভিযোগ দিলে তদন্তপূর্বক আইনগত ব্যবস্থা গ্রহণ করবো। তবে এখন পুরো উপজেলার পরিস্থিতি শান্ত রয়েছে।’ইত্তেফাক/নূহু



24066,39883
কারখানা নয় সুন্দরবনে পাশে হোক পর্যটন কেন্দ্র: বন উপমন্ত্রী
সারাদেশ
প্রকাশ : ২৫ মার্চ ২০১৯, ১৫:৩৭
বন ও জলবায়ু পরিবর্তন মন্ত্রণালয়ের উপ-মন্ত্রী বেগম হাবিবুন নাহার বলেছেন, দেশি-বিদেশি ইকো-টুরিস্টদের ক্রমবর্ধমান চাপ সামাল দিতে বাগেরহাটের পূর্ব সুন্দরবন বিভাগের আলীবান্ধা ও আন্ধারমানিকে নতুন দুটি পর্যটন কেন্দ্র গড়ে তোলা হবে। সুন্দরবনকে রক্ষা করতে মন্ত্রণালয়ের পক্ষ থেকে প্রয়োজনীয় পদক্ষেপ গ্রহণ করা হচ্ছে। সুন্দরবনের আশেপাশে শিল্পকারখানা না করে টুরিস্টদের আবাসনসহ অত্যাধুনিক পর্যাটন কেন্দ্র গড়ে তুলুন। সোমবার সকালে উপ-মন্ত্রী বেগম হাবিবুন নাহার বাগেরহাটের পূর্ব সুন্দরবন বিভাগের আলীবান্ধা ও আন্ধারমানিকে নতুন দুটি পর্যটন কেন্দ্র এলাকা পরিদর্শন শেষে শরণখোলা উপজেলার খুড়িয়াখালী সাইক্লোন শেল্টারে সুন্দরবনের শরণখোলা রেঞ্জ সহ-ব্যবস্থাপনা কমিটির সঙ্গে মতবিনিময় সভায় প্রধান অতিথি হিসেবে বক্তৃতায় এ কথা বলেন। আরো পড়ুন: অ্যাসিডে ঝলসানো এ কোন দীপিকা!শরণখোলা উপজেলা নির্বাহী কর্মকর্তা লিংকন বিশ্বাসের সভাপতিত্বে অনুষ্ঠানে অন্যদের মধ্যে বক্তব্য রাখেন, বাগেরহাট-৪ আসনের এমপি ডা. মোজাম্মেল হোসেন, বাগেরহাটের পূর্ব সুন্দরবন বিভাগের বিভাগীয় বন কর্মকর্তা (ডিএফও) মো. মাহমুদুল হাসান, শরণখোলা রেঞ্জ সহ-ব্যবস্থাপনা কমিটির সভাপতি ও স্থানীয় ইউপি চেয়ারম্যান মোজাম্মেল হোসেন প্রমুখ। ইত্তেফাক/অনি 



24067,39884
স্টেশনে ট্রেন থামে, যাত্রী উঠানামা হয়, শুধু হয় না টিকিট বিক্রি
সারাদেশ
প্রকাশ : ২৫ মার্চ ২০১৯, ১৫:৫২
বিসকা স্টেশনটিতে ট্রেন থামে। যাত্রী উঠানামা করে। মালামাল পরিবহণ করা হয় এখান থেকে। কেবল বিক্রি হয় না টিকিট। এটি ময়মনসিংহের তারাকান্দা উপজলার বিসকা রেলস্টেশন। লোকবল সংকটের কারণে বিসকা রেলওয়ে স্টেশনের দাপ্তরিক কার্যক্রম র্দীঘদিন ধরে বন্ধ।প্রতিদিন এই স্টেশন হয়ে আন্তঃনগর, মেইল, কমিউটার ও লোকাল ট্রেনসহ ৩২টি ট্রেন চলাচল করে। স্টেশন চালু করার জন্য এলাকাবাসী মানববন্ধন ও ঊর্ধ্বতন কর্তৃপক্ষের কাছে স্মারকলিপি প্রদান করেছে। কিন্তু স্টেশন চালুর বিষয়ে এখনো সংশ্লিষ্ট দপ্তর থেকে কোনো পদক্ষেপ নেওয়া হয়নি।গৌরীপুর রেলওয়ে সূত্রে জানা গেছে, ময়মনসিংহ-গৌরীপুর রেলওয়ে লাইনের গৌরীপুর ও শম্ভুগঞ্জ রেলওয়ে স্টেশনের মধ্যবর্তী স্টেশনটির নাম বিসকা। লোকবল সঙ্কটে প্রায় ১০ বছর ধরে বন্ধ রয়েছে এর কার্যক্রম। প্রতিদিন কয়েক শত যাত্রী এই স্টেশন হয়ে ময়মনসিংহ, গৌরীপুর, কিশোরগঞ্জ, ভৈরব, শ্যামগঞ্জ, পূর্বধলা, জারিয়া, নেত্রকোন, মোহনগঞ্জসহ বিভিন্ন জায়গায় যাতায়াত করে।দিনে ৩২টি ট্রেন চলাচল করলেও শুধুমাত্র লোকাল ট্রেনগুলি এই স্টেশনে যাত্রাবিরতি করে। দাপ্তরিক কার্যক্রম বন্ধ থাকায় এই স্টেশন থেকে বিক্রি হয় না কোনো ট্রেনের টিকিট। যাত্রীরা বিনা টিকিটে ভ্রমণ করায় প্রতিবছর সরকার বিপুল পরিমাণ রাজস্ব থেকে বঞ্চিত হচ্ছে। বেদখল হয়ে যাচ্ছে রেলের সরকারী জমি-সম্পত্তি।স্থানীয়দের অভিযোগ, ‘এক সময়ের জমজমাট এই স্টেশন থেকে এখন নূন্যতম যাত্রী সেবাও পাওয়া যায় না। ট্রেন চলাচলে নেই কোনো সংকেত ব্যবস্থা। জানা যায় না ট্রেন আসা-যাওয়ার খবর। কোথাও যেতে হলে আগে থেকে স্টেশনে এসে অপেক্ষা করতে হয়। বিশ্রামাগার বন্ধ থাকায় বসতে হয়ে আশেপাশের দোকানে। বিনা টিকিটে ট্রেনে চড়ে কয়েকগুণ জরিমানা দিতে হয় যাত্রীদের। পাশাপাশি মালামাল বুকিং করতেও দুর্ভোগ পোহাতে হয়। বিসকা গ্রামের বাসিন্দা আব্দুর রশিদ বলেন, ‘বিসকা স্টেশনে টিকিট বিক্রি হয় না। তাই যে সকল ট্রেনযাত্রী বিসকা স্টেশন থেকে জারিয়া ট্রেনে চড়ে ময়মনসিংহ যায় তাদের বিনা টিকিটে ট্রেনে চড়ার কারণে টিকিটের টাকার দ্বিগুণ জরিমানা করা হয়।’সরেজমিনে দেখা যায়, পাকা ভবনের বিসকা স্টেশনের বুকিং অফিস, স্টেশন মাস্টার অফিস, রিলে রুম, ব্যাটারি রুম, টিকিট কাউন্টার তালাবদ্ধ। ভবনের বেশ কয়েকটি কক্ষের দরোজা-জানালা নেই। যত্রতত্র মলত্যাগ ও ময়লা আবর্জনা ফেলে বিশ্রামাগারটি ভাগাড়ে পরিণত করেছে।বিসকা ইউনিয়ন পরিষদের চেয়ারম্যান আব্দুস সালাম বলেন, ‘বিসকা রেলস্টেশন চালু করার জন্য এলাকাবাসী মানববন্ধন কর্মসূচি পালন করেছে। পাশপাশি স্থানীয় সংসদ সদস্য থেকে শুরু করে ও মন্ত্রী মহোদয় পর্যন্ত যোগাযোগ করেছে। কিন্তু স্টেশন চালু হয়নি। আমরা স্টেশনটি দ্রুত চালু করার জন্য সরকারের কাছে দাবি জানাচ্ছি।’আরও পড়ুনঃ কোটালীপাড়ায় নির্বাচন পরবর্তী সহিংসতায় আহত ১৫ময়মনসিংহ রেলওয়ে স্টেশনের সুপারিনটেনডেন্ট জহুরুল ইসলাম বলেন, ‘লোকবল সংকটের কারণে বিসকা স্টেশনের কার্যক্রম দীর্ঘদিন ধরে বন্ধ রয়েছে। রেলওয়ের ঊর্ধ্বতন কর্তৃপক্ষ যদি লোকবল নিয়োগ করে তাহলে এই স্টেশন পুনরায় চালু করা হবে।’ইত্তেফাক/নূহু



24068,39885
১ এপ্রিল থেকে ৬ মে সব কোচিং সেন্টার বন্ধ: শিক্ষামন্ত্রী
শিক্ষা
প্রকাশ : ২৫ মার্চ ২০১৯, ১৫:৫৩
আসন্ন এইচএসসি ও সমমানের পরীক্ষা চলাকালে প্রায় এক মাস ব্যাপী দেশের সব কোচিং সেন্টার বন্ধ থাকবে। সোমবার (২৫ মার্চ) সচিবালয়ে শিক্ষা মন্ত্রণালয়ের সম্মেলন কক্ষে এক সংবাদ সম্মেলনে শিক্ষামন্ত্রী ডা. দীপু মনি জানান, এইচএসসি ও সমমানের পরীক্ষা চলাকালে আগামী ১ এপ্রিল থেকে ৬ মে পর্যন্ত সব ধরনের কোচিং সেন্টার বন্ধ থাকবে।তিনি বলেন, 'এইচএসসি ও সমমানের পরীক্ষা সুষ্ঠু, সুন্দর ও নকলমুক্ত পরিবেশে অনুষ্ঠানের লক্ষ্যে আগামী ১ এপ্রিল থেকে ৬ মে পর্যন্ত সব ধরনের কোচিং সেন্টার বন্ধ থাকবে। যেহেতু আমরা বিশেষ কোনও ব্যবস্থা নিতে পারছি না, তাই এবার সব ধরনের কোচিং বন্ধ থাকবে'।আরও পড়ুন:  কারখানা নয় সুন্দরবনে পাশে হোক পর্যটন কেন্দ্র: বন উপমন্ত্রীতিনি আরও বলেন, 'নানা ধরনের কোচিং আছে। যেহেতু একই জায়গায় বিভিন্ন ধরনের কোচিং থাকে, অনেকে অসাধু উপায়ে নিষেধাজ্ঞা সত্ত্বেও কোচিং করিয়ে থাকে। এ রকম এর আগেও দেখা গেছে। তাই আমরা সব কোচিং বন্ধের সিদ্ধান্ত নিয়েছি'।ইত্তেফাক/জেডএইচডি



24069,39886
বেস্ট অ্যাক্টিভেশন এ্যাওয়ার্ড পেলো গণ বিশ্ববিদ্যালয়
শিক্ষা
প্রকাশ : ২৫ মার্চ ২০১৯, ১৫:৫৩
বাংলাদেশ এসোসিয়েশন অব সফটওয়্যার এন্ড ইনফরমেশন টেকনোলজি সার্ভিস পুরস্কার পেয়েছে বেসিস স্টুডেন্ট ফোরাম গণ বিশ্ববিদ্যালয় চ্যাপ্টার।  বেসিস স্টুডেন্ট ফোরামের ৭০টি বিশ্ববিদ্যালয়ের সব চ্যাপ্টারের মধ্যে গণ বিশ্ববিদ্যালয়কে বেস্ট অ্যাক্টিভেশন এ্যাওয়ার্ড প্রদান করা হয়।১৯ মার্চ থেকে ২১ মার্চ তিনদিন ব্যাপী রাজধানীর একটি কনভেনশন সেন্টারে অনুষ্ঠিত ১৫তম বেসিস সফট এক্সপো-২০১৯ অনুষ্ঠিত হয়। ২০ মার্চ গণ বিশ্ববিদ্যালয় চ্যাপ্টারের কনভেনর এস.এম আশিকুর রহমানের হাতে এ এ্যাওয়ার্ড তুলে দেন বেসিসের জ্যেষ্ঠ সহ-সভাপতি ফারহানা এ রহমান।এ সময় প্রধান অতিথি হিসেবে ডাক, টেলিযোগাযোগ ও তথ্যপ্রযুক্তি মন্ত্রী মোস্তাফা জব্বার, বেসিস সভাপতি সৈয়দ আলমাস কবীর প্রমুখ উপস্থিত ছিলেন। আরো পড়ুন: কারখানা নয় সুন্দরবনে পাশে হোক পর্যটন কেন্দ্র: বন উপমন্ত্রীএ প্রসঙ্গে গণ বিশ্ববিদ্যালয় চ্যাপ্টারের কনভেনর এস. এম আশিকুর রহমান জানান, বিশ্ববিদ্যালয়ের জন্য কিছু অর্জন সত্যিই আনন্দের। যারা প্রেরণা যুগিয়েছেন তাদের ধন্যবাদ জানাচ্ছি। ইত্তেফাক/অনি



24070,39887
উবার ভাড়া করে কিশোরীকে যৌন হয়রানি, যুবক গ্রেফতার
বিশ্ব সংবাদ
প্রকাশ : ২৫ মার্চ ২০১৯, ১৫:৫৭
উবার ভাড়া করে কিশোরীকে যৌন হয়রানির অভিযোগে এক যুবককে গ্রেফতার করেছে পুলিশ। গত বৃহস্পতিবার যুক্তরাষ্ট্রের ফ্লোরিডার থেকে তাকে গ্রেফতার করা হয়। তার বিরুদ্ধে অপ্রাপ্তবয়স্ককে যৌন হয়রানির অভিযোগে মামলা হয়েছে।অভিযুক্ত ওই যুবকের নাম রিচার্ড ব্রাউন (২৫)। তিনি যুক্তরাষ্ট্রের ফ্লোরিডার বাসিন্দা।অর্ল্যান্ডো থানায় রিচার্ডের নামে অভিযোগ দায়ের করে কিশোরী পুলিশকে জানিয়েছে, সে বাড়ি থেকে পালিয়ে গিয়ে গত তিন মাস ধরে সোশ্যাল মিডিয়াতেই রিচার্ডের সঙ্গে যোগাযোগ করে গিয়েছিল। অবশেষে রিচার্ড রাজি হয় তাকে ফ্লোরিডায় নিজের বাড়িতে নিয়ে যেতে।পুলিশ প্রাথমিক তদন্তে জানিয়েছে, এরপর ৮০০ মার্কিন ডলার খরচ করে উবার ভাড়া করে টেক্সাস এবং লুইজিয়ানা, দুটি স্টেট পেরিয়ে কিশোরীকে নিয়ে ফ্লোরিডার অ্যাপোপকায় নিজের বাড়িতে নিয়ে আসে রিচার্ড। সেখানে আসার পর কিশোরী যখন বুঝতে পারে সে প্রতারিত হয়েছে তখন বাড়ি ফিরে যেতে চাইলে রিচার্ড তার কাছ থেকে ওই ৮০০ মার্কিন ডলার দাবি করে।আরো পড়ুন: ঘুমের ইঞ্জেকশন দিয়ে রোগীকে গণধর্ষণের অভিযোগকিশোরী পুলিশকে আরও জানিয়েছে, ওই টাকা দিতে অপারগ হওয়ায় তাকে টানা তিনদিন ধরে যৌন হেনস্থা করে রিচার্ড। এরপর স্থানীয় সময় গত বুধবার রিচার্ড যখন ঘুমিয়ে পড়েছিল তখন কোনক্রমে পালিয়ে সে গিয়ে মা এবং পুলিশকে ফোন করে।পুলিশের জেরায় রিচার্ড নিজেকে নির্দোষ দাবি করে বলেছে, সে কোনও যৌন হেনস্থা করেনি কিশোরীকে। তারা দুজন শুধুই বন্ধু এবং কিশোরী রিচার্ডের কাছে মাথা গোঁজার ঠাঁই চাওয়ায় তাকে সাহায্য করেছিল। সে জানতো কিশোরী ১৮ বছরের প্রাপ্তবয়স্ক তরুণী।  দু’‌পক্ষের কথা শুনে তদন্তে নেমেছে পুলিশ। রিচার্ডকে গত বৃহস্পতিবার গ্রেপ্তার করা হয়। সে অরেঞ্জ কাউন্টি জেলে বন্দী। তার বিরুদ্ধে অপ্রাপ্তবয়স্ককে যৌন হয়রানির অভিযোগে মামলা হয়েছে।ইত্তেফাক/বিএএফ



24071,39888
হাটহাজারীতে রাস্তা থেকে তুলে নিয়ে কিশোরীকে ধর্ষণ
সারাদেশ
প্রকাশ : ২৫ মার্চ ২০১৯, ১৬:১০
হাটহাজারী উপজেলার মির্জাপুর ইউনিয়নের এক কিশোরীকে কর্মস্থল থেকে ছুটি শেষে বাসায় ফেরার পথে রাস্তা থেকে তুলে নিয়ে ধর্ষণ করার খবর পাওয়া গেছে। শনিবার সন্ধ্যার দিকে এ ধর্ষণের ঘটনার খবর পাওয়া যায়।সূত্রে জানা যায়, ধর্ষণের শিকার কিশোরী অফিস শেষে বৃহস্পতিবার সন্ধ্যার দিকে বাসায় ফেরার পথে ৫/৬ জন বখাটে যুবক তাকে মুখ চেপে ধরে জোর করে অটোরিকশাতে তুলে অজ্ঞাত স্থানে নিয়ে যায়। পরে সেখানে শনিবার সন্ধ্যা পর্যন্ত আটকে রেখে তাকে একাধিকবার ধর্ষণ করে বখাটেদের একজন। এদিকে ভিকটিম কিশোরী ধর্ষকের হাত থেকে মুক্তি পেয়ে শনিবার রাতে বাসায় ফিরে তার পরিবারকে ঘটনা জানায়। পরদিন রবিবার ভিকটিমের শারীরিক অবস্থার অবনতি হলে অভিভাবকরা তাকে চিকিৎসার জন্য উপজেলা স্বাস্থ্য কমপ্লেক্সে নিয়ে যায়। সেখানে কর্তব্যরত চিকিৎসক ভিকটিমের অবস্থা সংকটাপন্ন দেখে উন্নত চিকিৎসার জন্য চমেক এর ওয়ান স্টপ ক্রাইসিস সেন্টারে পাঠিয়ে দেন। এ ঘটনায় ভিকটিমের বাবা বাদী হয়ে হাটহাজারী মডেল থানায় ধর্ষণ মামলা করার প্রস্তুতি নিচ্ছে বলে সূত্রে জানা গেছে।আরও পড়ুন: শেওড়াপাড়ায় বাসচাপায় মোটরসাইকেল আরোহী নিহত আজ সোমবার দুপুরে জানতে চাইলে হাটহাজারী মডেল থানার দায়িত্বরত ডিউটি অফিসার এএসআই ছামাদ জানান, ‘এমন কোনো ঘটনার খবর এখনো পর্যন্ত আমাদের কাছে আসেনি।’ ইত্তেফাক/কেকে



24073,39890
‘আইএমএফ’ পার্লামেন্টারি ওয়ার্কশপে যোগ দিতে স্পিকারের ঢাকা ত্যাগ
জাতীয়
প্রকাশ : ২৫ মার্চ ২০১৯, ১৬:১৩
স্পিকার ড. শিরীন শারমিন চৌধুরী আজ সোমবার আইএমএফ পার্লামেন্টারি ওয়ার্কশপে যোগ দিতে সকাল ৭টায় দিল্লির উদ্দেশে ঢাকা ত্যাগ করেন। সফরকালে স্পিকার আইএমএফ মাইক্রো-ইকোনমিক পলিসি অ্যান্ড ক্যাপাসিটি বিল্ডিং ওয়ার্কশপ ফর পার্লামেন্টেরিয়ান ওয়ার্কশপে যোগদান করবেন।ড. শিরীন শারমিন চৌধুরীর নেতৃত্বে অনুমিত হিসাব সম্পর্কিত স্থায়ী কমিটির সভাপতি মো. আব্দুস শহীদ, সরকারি হিসাব সম্পর্কিত স্থায়ী কমিটির সভাপতি মো. রুস্তম আলী ফরাজী, সাগুফতা ইয়াছমিন, আনোয়ারুল আবেদীন খান এবং আহসানুল ইসলাম (টিটু) অংশগ্রহণ করবেন।এ সময় সংসদ সচিবালয়ের সিনিয়র সচিব ড. জাফর আহমেদ খানসহ ঊর্ধ্বতন কর্মকর্তা স্পিকারকে বিদায় জানাতে শাহজালাল আন্তর্জাতিক বিমানবন্দরে উপস্থিত ছিলেন।আরও পড়ুন: চীন সফর সংক্ষিপ্ত করছেন জাসিন্ডাআইএমএফ পার্লামেন্টারি ওয়ার্কশপ শেষে স্পিকার ২৮ মার্চ দেশে ফিরবেন বলে আশা করা যাচ্ছে।ইত্তেফাক/এমআই



24074,39891
ঈশ্বরদীর মুলাডুলিতে কলেজ ছাত্রের মরদেহ উদ্ধার
সারাদেশ
প্রকাশ : ২৫ মার্চ ২০১৯, ১৬:১৪
ঈশ্বরদীর মুলাডুলি ইউনিয়নের বাঘহাছলা গ্রামের পাশে রেললাইনের ওপর মেহেদী হাসান সুমন (২০) নামে এক কলেজ ছাত্রের মরদেহ পুলিশ উদ্ধার করেছে। সোমবার সকাল সাড়ে ৮টার দিকে ঈশ্বরদী-ঢাকা রেলপথের মুলাডুলি স্টেশনের অদূরে মাঝগ্রাম-দূর্বাচরা ৬ নম্বর রেলওয়ে ব্রিজের ওপর হতে মরদেহটি উদ্ধার করা হয়।সুমন ঈশ্বরদীর দাশুড়িয়া ইউনিয়নের মদিনাতুল উলুম মাদ্রাসার সহকারী শিক্ষক আইনুল হকের ছেলে এবং পাবনা পলিটেকনিক ইনস্টিটিউটের দ্বিতীয় বর্ষের ছাত্র বলে জানা গেছে।   মুলাডুলি ইউপি চেয়ারম্যান সেলিম মালিথা ওই কলেজ ছাত্রের পরিবারের বরাত দিয়ে জানান, ছেলেটি মাদ্রাসা হতে আলিম পাস করার পর পলিটেকনিক ইনস্টিটিউটে লেখাপড়া করছিল। কারো সঙ্গে তার কোনো শত্রুতা ছিল না। হত্যার পর কে বা কারা লাশটিকে রেললাইনের ওপর ফেলে রেখে যায়।নিহত সুমনের মুখ, গলা ও শরীরের বিভিন্ন স্থানে আঘাতের চিহ্ন রয়েছে। এছাড়া ডান হাতের কব্জি কাটা অবস্থায় রেললাইনের পাশে পড়ে থাকতে দেখা গেছে। পারিবারিক শত্রুতার জের ধরে কেউ তাকে অন্য কোথাও হত্যা করে মরদেহ রেললাইনের কাছে ফেলে যেতে পারে বলে স্থানীয়রা প্রাথমিকভাবে ধারণা করছে।আরও পড়ুনঃ স্টেশনে ট্রেন থামে, যাত্রী উঠানামা হয়, শুধু হয় না টিকিট বিক্রিঈশ্বরদী থানার অফিসার ইনচার্জ বাহাউদ্দীন ফারুকী জানান, স্থানটি রেলওয়ে অঞ্চল হওয়ায় বিষয়টি ঈশ্বরদী জিআরপি পুলিশের আওতাধীন। জিআরপি মরদেহ উদ্ধার করে সুরতাহাল শেষে ময়নাতদন্তের জন্য মরদেহ মর্গে পাঠাবে। ময়নাতদন্তের পর নিহতের পরিবারের কাছে মরদেহ হস্তান্তর করা হবে।ইত্তেফাক/নূহু



24075,39892
তেলআবিবে রকেট হামলায় ৫ ইসরাইলি আহত
বিশ্ব সংবাদ
প্রকাশ : ২৫ মার্চ ২০১৯, ১৬:২০
ইসরাইলের তেলআবিব শহরের উত্তরাঞ্চলে একটি আবাসিক এলাকায় রকেট হামলা চালানো হয়েছে। এতে একটি বাড়িতে আগুন ধরে যায় ও পাঁচ জন আহত হয়। সোমবার পুলিশ ও চিকিৎসা কর্মীরা একথা জানান। খবর এএফপি’র।এর আগে ইসরাইলি সেনাবাহিনী গাজা উপত্যকা থেকে ইসরাইলকে লক্ষ্য করে রকেট হামলার কথা জানিয়েছিল। পুলিশ জানায়, বাড়িটি মিশমেরেত এলাকায় অবস্থিত।চিকিৎসা কর্মীরা জানায়, তারা এই ঘটনায় আহত ৫ জনকে চিকিৎসা দিয়েছে। এদের মধ্যে ৪ জন সামান্য আহত হয়েছে।এ ঘটনার পর যুক্তরাষ্ট্র সফর সংক্ষিপ্ত করার ঘোষণা দিয়েছেন ইসরাইলি প্রধানমন্ত্রী বেঞ্জামিন নেতানিয়াহু।আরও পড়ুনঃ বিয়ের দাবিতে প্রেমিকের বাড়িতে প্রেমিকার অনশনসোমবার এক ভিডিও বার্তায় নেতানিয়াহু বলেন, ‘নিরাপত্তাজনিত ঘটনার প্রেক্ষিতে আমি আমার যুক্তরাষ্ট্র সফর সংক্ষিপ্ত করার সিদ্ধান্ত নিয়েছি। আমি কয়েক ঘন্টার মধ্যে মার্কিন প্রেসিডেন্ট ডোনাল্ড ট্রাম্পের সঙ্গে সাক্ষাত করব এবং এরপর আমি কাছ থেকে অভিযান পরিচালনার জন্য ইসরাইলে ফিরে আসব।’ইত্তেফাক/টিএস



24076,39893
চরভদ্রাসনে আগুনে পুড়লো ৭টি ঘর
সারাদেশ
প্রকাশ : ২৫ মার্চ ২০১৯, ১৬:৩৬
ফরিদপুরের চরভদ্রাসন উপজেলার সদর ইউনিয়নের বিএস ডাঙ্গী গ্রামে সোমবার দুপুর ১টার দিকে অগ্নিকাণ্ডের ঘটনা ঘটেছে। আগুনে পুড়ে গেছে দশা বৈরাগীর চারটি, পতিত বৈরাগীর চারটি ও শাহজাহান সিকদারের একটি দোচালা টিনের ঘর।ওই ওয়ার্ডের ইউপি সদস্য ফজলুর রহমান জানান, আগুনের ঘটনায় প্রায় পাঁচ লাখ টাকার মালামালের ক্ষতি হয়েছে। ধারনা করা হচ্ছে, আগুনের সূত্রপাত রান্না ঘরের চুলা থেকে।স্থানীয়দের সহায়তায় আগুন কিছুটা নিয়ন্ত্রণে আসে। পরে সদরপুরের আটরশি থেকে ফায়ার সার্ভিসের একটি ইউনিট ঘটনাস্থলে পৌঁছে আগুন পুরোপুরি নিয়ন্ত্রণে আনে।আরো পড়ুন: ভেনিজুয়েলায় সেনা ও সরঞ্জাম পাঠালো রাশিয়াউপজেলা নির্বাহী অফিসার জেসমিন সুলতানা ক্ষতিগ্রস্ত পরিবার গুলোকে তাৎক্ষনিক সহায়তা প্রদানের ব্যবস্থা গ্রহণ করেন।ইত্তেফাক/অনি



24077,39894
নির্বাচন নিয়ে জটিলতায় ঢাবি সাংবাদিক সমিতি
শিক্ষা
প্রকাশ : ২৫ মার্চ ২০১৯, ১৬:৪৩
ঢাকা বিশ্ববিদ্যালয় সাংবাদিক সমিতির নির্বাচনকে কেন্দ্র করে তৈরি হয়েছে জটিলতা। সমিতির সদস্যদের ক্ষোভের মুখে মেয়াদ শেষ হওয়ার প্রায় চার মাস পর নির্বাচনের তারিখ ঘোষণা করা হয়েছে আগামী ৩০ মার্চ। এর মধ্যে গত শুক্রবার রাতে টিএসসিস্থ সাংবাদিক সমিতির কার্যালয়ে তালা লাগিয়ে দেওয়ার ঘটনা ঘটে। এই ঘটনার পর শনিবার দুপুরে সমিতির জরুরি কার্যনির্বাহী সভা ডাকা হয়। সভায় সভাপতি আসিফ ত্বাসীন ও সাধারণ সম্পাদক মাহমুদুল হাসান নয়ন নির্বাচন দিতে গড়িমসি করায় সমিতির একাধিক কার্যকরী সদস্যের রোষানলে পড়েন।

কার্যকরী সভা শেষ হওয়ার কিছুক্ষণের মধ্যে পূর্বনির্ধারিত নির্বাচন কমিশনারগণ সমিতির সভাপতি ও সাধারণ সম্পাদকের সঙ্গে রুদ্ধদ্বার বৈঠক শেষে নির্বাচনের তারিখসহ পূর্ণাঙ্গ তফসিল ঘোষণা করেন।
 
এর আগে গত ২৫ ফেব্রুয়ারি সমিতির ষষ্ঠ সাধারণ সভায় ২২ মার্চের মধ্যে নির্বাচনের সকল প্রক্রিয়া সম্পন্ন করার সিদ্ধান্ত গৃহীত হয়। কিন্তু ২২ মার্চ নির্ধারিত সময়সীমা পেরিয়ে গেলেও নির্বাচন অনুষ্ঠিত হয়নি।
 
সমিতির সদস্যদের অভিযোগ, বর্তমান সভাপতি আসিফ ত্বাসীনের অনীহার কারণেই একাধিকবার নির্বাচনের সময়সীমা বেঁধে দেওয়া হলেও নির্বাচন অনুষ্ঠিত হয়নি। আরো পড়ুন: চরভদ্রাসনে আগুনে পুড়লো ৭টি ঘরএ বিষয়ে সমিতির সভাপতি আসিফ ত্বাসীন বলেন, অনেকের অভিযোগ থাকতেই পারে, মত-দ্বিমত থাকবেই সংগঠনের জন্য এটাই স্বাভাবিক।ইত্তেফাক/অনি



24078,39895
‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’
জাতীয়
প্রকাশ : ২৫ মার্চ ২০১৯, ১৬:৪৩
ঘটনাটি ১৯৭১ সালের। মার্চের তৃতীয় সপ্তাহ। পাকিস্তান আর্মিতে ভাইকেল মেকানিক হিসেবে কর্মরত ছিলেন আবদুস সাত্তার। পূর্ব পাকিস্তানে ছুটিতে এসেছিলেন তিনি। এসে জানতে পারেন স্বাধীনতার ডাক দিয়েছেন প্রিয় নেতা বঙ্গবন্ধু শেখ মুজিবুর রহমান। সেই ডাকে তিনি সাড়া দিয়ে ঝাঁপিয়ে পড়েন মুক্তিযুদ্ধে। দেশকে স্বাধীন করেন নিজের শরীরের রক্ত দিয়ে। বলছি- জাতীয় পদকপ্রাপ্ত যুদ্ধাহত বীর মুক্তিযোদ্ধা আবদুস সাত্তারের কথা। ১৯৭১ সালের মার্চ মাসের শুরু থেকেই দেশে আসার জন্য মন কাঁদছিল তার। তৃতীয় সপ্তাহে ছুটি নিয়ে চলে আসেন দেশে। ছুটিতে এসে জানতে পারেন বঙ্গবন্ধুর ৭ই মার্চের সেই ঐতিহাসিক ভাষণের কথা। সেই ভাষণ শুনে দেশের স্বাধীনতার জন্য অংশগ্রহণ করেন মহান মুক্তিযুদ্ধে। শুধু একটাই লক্ষ্য ছিল। যে কোনো মূল্যে, প্রয়োজনে নিজের রক্ত দিয়ে হলেও দেশ স্বাধীন করবেন। এমন প্রত্যয় নিয়েই নেমে পড়েন যুদ্ধের ময়দানে।যুদ্ধ করেন ২ নম্বর সেক্টরে। যেখানে সেক্টর কমান্ডার হিসেবে ছিলেন মেজর খালেদ মোশাররফ। তিন থানার ইউনিট কমান্ডার হিসেবে ছিলেন আর্মি অফিসার গিয়াসউদ্দিন। তার অধীনেই টানা নয় মাস যুদ্ধ করেছেন আবদুস সাত্তার। কিন্তু দেশ স্বাধীন হওয়ার ৭ দিন আগে পাক হানাদারের বন্ধুকের গুলি গুরুতর আহত হন সাহসী এই যোদ্ধা। গুলিটি তার বাম হাতের পেশী ভেদ করে বেড়িয়ে যায়। গুরুতর আহত হয়ে দাউদকান্দি থানার রামপুরা বাজারে এক গ্রাম্য চিকিৎসক বজলুর রহমানের কাছে চিকিৎসা নেন তিনি। সেখানে দুই দিন থেকে চলে যান ভবেরচরে। গুলিতে আহত হওয়ার অভিজ্ঞতা বলতে গিয়ে বীর মুক্তিযোদ্ধা আবদুস সাত্তার বলেন, ‌‘৯ ডিসেম্বর ভবেরচর ব্রিজের উত্তর পাশে পাকিস্তানিদের সঙ্গে আমাদের মুখোমুখি যুদ্ধ হয়। গোলাগুলির এক পর্যায়ে পাক হানাদারের বন্ধুকের একটি গুলি আমার বাম হাতে বিদ্ধ হয় এবং এটি পেশী ভেদ করে বেড়িয়ে যায়। তখন আমার হাত থেকে অনেক রক্ত ঝরছিল। কিন্তু একটিবারের জন্য শারীরিকভাবে কষ্ট লাগেনি। বরং নিজেকে গর্বিত মনে হচ্ছিল যে, দেশের জন্য আমি রক্ত দিতে পেরেছি।’ এসময় কিছুটা আবেগ আপ্লুত হয়ে পড়েন এই বীর যুদ্ধাহত মুক্তিযোদ্ধা। তিনি বলেন, ‘শুধু তাই নয়, মাতৃভূমির জন্য জীবন দিতে প্রস্তুত ছিলাম আমি।’এদিকে, তার পরিবারের কাছে খবর পৌঁছে যায় গুলি লেগে মারা গেছেন আবদুস সাত্তার। দুই দিন পর চলে আসেন ভবেরচরে। এরপর পরিবারের কাছে খবর পাঠান বেঁচে আছেন তিনি। ১৬ ডিসেম্বর ভবেরচরে চিকিৎসাধীন অবস্থায় জানতে পারেন যে, দেশ স্বাধীন হয়েছে। দেশ স্বাধীন হওয়ার খবর শুনে আনন্দে ভিজে যায় তার দুই চোখ। হাতে ব্যান্ডেস নিয়ে রাস্তায় নেমে পড়েন তিনি। সবার সঙ্গে মেতে উঠেন স্বাধীনতার আনন্দে। দেশ স্বাধীন হওয়ার পর বীর মুক্তিযোদ্ধা হিসেবে জাতীয় পদক পান তিনি। তার জাতীয় পদকপ্রাপ্ত নম্বর-৬৬। এই বীর মুক্তিযোদ্ধার নাম রয়েছে মুক্তিবার্তায়ও।দেশ স্বাধীন হওয়ার পর বঙ্গবন্ধুর স্বাক্ষরিত সনদ ও সেই সময়ে পাঁচশত টাকার অনুদান পান যুদ্ধাহত বীর মুক্তিযোদ্ধা জাতীয় পদকপ্রাপ্ত আবদুস সাত্তার। এটি তার জীবনের অন্যতম বড় প্রাপ্তি বলে মনে করেন তিনি। ১৯৭২ সালের এপ্রিল মাসে সেই সময়ে মুন্সীগঞ্জ জেলার এসডিওর মাধ্যমে সনদ ও পাঁচশত টাকার চেক পান। এখন নিয়মিত মুক্তিযোদ্ধা ভাতা পাচ্ছেন তিনি। এর আগে ১৯৭৩ সালে শারীরিক অসুস্থতার কারণে বাংলাদেশ সেনাবাহিনী থেকে সেচ্ছায় অবসর নেন আবদুস সাত্তার। যুদ্ধে গুরুতর আহত হয়ে বাম হাত হারানোর ফলে শারীরিকভাবে তেমন কোনো কঠিন কাজ করতে পারেন না তিনি। তাই আর্থিক স্বচ্ছলতার দেখা মেলেনি তার জীবনে। তার বাড়ি মুন্সীগঞ্জের গজারিয়া উপজেলার গুয়াগাছিয়া ইউনিয়নের জামালপুল গ্রামে। বর্তমানে তিন ছেলে সন্তান ও স্ত্রীকে নিয়ে রাজধানীর যাত্রাবাড়ীতে বসবাস করেন তিনি। ‘মুক্তিযুদ্ধের চেতনায় এগিয়ে যাক প্রিয় বাংলাদেশ’- ৭৫ বছর বয়সী যুদ্ধাহত বীর মুক্তিযোদ্ধা আবদুস সাত্তারের এটাই প্রত্যাশা। ইত্তেফাক/কেকে



24080,39897
২৫ মার্চের গণহত্যা নিয়ে বিশেষ সংখ্যা অনিন্দ্য
অন্যান্য
প্রকাশ : ২৫ মার্চ ২০১৯, ১৬:৪৪
১৯৭১ সালের ২৫ মার্চ রাতের গণহত্যা নিয়ে শিল্প ও সংস্কৃতির পত্রিকা অনিন্দ্য বিশেষ সংখ্যা প্রকাশ করছে আজ সোমবার রাতে। রাত ৯টায় ব্ল্যাক আউটের সময় এক যোগে জাতীয় শহীদ মিনার ও বঙ্গবন্ধু অ্যাভিনিউতে এটি প্রকাশ করা হবে। উল্লেখ্য, বাংলাদেশে ২৫ মার্চ গণহত্যার কাল রাত্রিকে অবলম্বন করে এ দেশে কোনো সংখ্যা বের হয়নি। কিন্তু বিগত এক দশকের বেশি সময়ের চাইতে অনিন্দ্য এই কাল রাত্রিকে অবলম্বন করে বিশেষ সংখ্যা প্রকাশ করে যাচ্ছে। এটার প্রথম প্রকাশনা হয় আজ থেকে ১২/১৩ বছর আগে শহীদ মিনারে। ২৫ মার্চকে ঘিরে কবিতা, গল্প, প্রবন্ধ, গণহত্যার পরিসংখ্যান এ সব তুলে ধরা হয়। প্রতি সংখ্যায় নতুন কিছু দেওয়ার চেষ্টা থাকে। এই সংখ্যা ঘিরে রয়েছে অপু শহীদের একটি নাটক। লুৎফুল হোসেন, নিভৃত নিসর্গ, গিরিশ গৈরিক, শামসুন্নাহার ও মাধুরী জয়তির কবিতা রয়েছে।২৫ মার্চ নিয়ে গল্প লিখেছেন পাভেল মাহমুদ, অনুভূতি মালা শিরোনামে লিখেছেন সৈয়দ রিয়াজুর রশীদ। এছাড়া গণহত্যা ও বধ্যভূমির ওপর জরিপ বিষয়ক একটি প্রতিবেদন তৈরি করেছেন আহমের সারওয়ার। কালরাত্রিকে নিয়ে রুদ্র শায়কের অনবদ্য একটি গান প্রচ্ছদে সংযোজন করা হয়েছে।  এই সংখ্যার প্রচ্ছদ করেছেন বিশিষ্ট চিত্রকর এম আর দিদার। এটি একযোগে প্রকাশ করা হবে শহীদ মিনার ও বঙ্গবন্ধু অ্যাভিনিউতে। হাবীব ওয়াহিদ সম্পাদিত এই সংখ্যার মূল্য রাখা হয়েছে নামমাত্র ৫০ টাকা। নিউজিল্যােন্ডের নিহত স্বজনদের স্মৃতির উদ্দেশে এই সংখ্যা উৎসর্গ করা হচ্ছে।আরও পড়ুন: ১ এপ্রিল থেকে ৬ মে সব কোচিং সেন্টার বন্ধ: শিক্ষামন্ত্রীইত্তেফাক/এমআই



24081,39898
ভোটে জিতলে গরিবদের মাসে ৬ হাজার টাকা দেবেন রাহুল
বিশ্ব সংবাদ
প্রকাশ : ২৫ মার্চ ২০১৯, ১৭:০৩
ভারতের লোকসভা নির্বাচনের আগে  গরিবদের জন্য নূন্যতম রোজগারের প্রতিশ্রুতি  দিলেন কংগ্রেস সভাপতি রাহুল গান্ধী। তিনি জানালেন, দেশের সবচেয়ে  গরিব মানুষদের মধ্যে ২০ শতাংশ-এর জন্য বছরে ৭২ হাজার টাকা তথা মাসে ৬ হাজার টাকা পাবে।  টাকা সরাসরি ব্যাঙ্ক অ্যাকাউন্টে ঢুকে যাবে।কংগ্রেস সভাপতি বলেন তার এই প্রকল্পের ফলে ২৫ কোটি মানুষ দারিদ্র সীমা বাইরে চলে  আসবে বলে  মনে করেন তিনি।  তাঁর কথায়, ‘আমরা দীর্ঘ দিন ধরে চিন্তা ভাবনা করে  বুঝেছি গরিব মানুষের জন্য নূন্যতম রোজগারের ব্যবস্থা  করা  সম্ভব। আমরা এর আগে ‘মানরেগার’ প্রকল্পের  প্রতিশ্রুতি দিয়েছিলাম। করেছি। এবার আমরা  গরিব মানুষকে সুবিচার পাইয়ে দেব।এ ধরনের ভাববনা ঐতিহাসিক, প্রচণ্ড শক্তিশালী এবং বহুমুখী বলে দাবি তার। বলেন, ‘শুধু ভারত  নয় আগে বিশ্বের কোথাও এমন কোনও ভাবনা কেউ ভাবেনি।’আরও পড়ুনঃ ছেলের মুখে আঠা দিয়ে কান্না থামালেন মা!যেদিন  রাহুল এই ঘোষণা করছেন সেদিন-ই আনুষ্ঠানিক  ভাবে প্রথম দফায় ভোটের জন্য  মনোনয়ন  জমা  দেওয়ার প্রক্রিয়া শেষ হচ্ছে। দেশের  বিভিন্ন রাজ্যে মনোনয়ন জমা  দিয়েছেন অনেকে। আছে  কিছু বিশেষ নামও। একই দিন  কংগ্রেসের কার্যনির্বাহী কমিটির বৈঠক হয়। সেখানেই নির্বাচনের নানা  বিষয় নিয়ে আলোচনা হয়।    ইত্তেফাক/টিএস



24082,39899
নুসরাতের আপত্তিকর ছবি পোস্ট করে ফেঁসে গেলেন বিজেপি নেতা
বিনোদন
প্রকাশ : ২৫ মার্চ ২০১৯, ১৭:০৫
বসিরহাটের তৃণমূল কংগ্রেসের প্রার্থী অভিনেত্রী নুসরাত জাহানকে নিয়ে সোশ্যাল মিডিয়ায় একাধিক আপত্তিকর ছবি পোস্ট করায় বিজেপির আইটি সেলের আহ্বায়ক সৌমেন্দু চক্রবর্তীকে গ্রেফতার করেছে পুলিশ। বাদুড়িয়া থেকে তাকে গ্রেফতার করা হয়। একই অভিযোগে গাইঘাটা থেকে আরও এক যুবককে গ্রেফতার করা হয়েছে। দু’‌জনের বিরুদ্ধে জামিন অযোগ্য ধারায় মামলা দায়ের করেছে বসিরহাট থানার পুলিশ।পুলিশ জানিয়েছে, বিজেপির আইটি সেলের আহ্বায়ক সৌমেন্দু চক্রবর্তীর মোবাইলও বাজেয়াপ্ত করা হয়েছে। তাতে অনেক গুরুত্বপূর্ণ তথ্য রয়েছে বলে জানিয়েছে পুলিশ। আরো পড়ুন: হাটহাজারীতে রাস্তা থেকে তুলে নিয়ে কিশোরীকে ধর্ষণস্থানীয় বিজেপি নেতৃত্বের অভিযোগ, ষড়যন্ত্র করে তাদের দলের নেতা সৌমেন্দু চক্রবর্তীকে ফাঁসানো হয়েছে।প্রার্থী তালিকা ঘোষণার পর থেকেই নুসরাত ও মিমি চক্রবর্তীকে অশ্লীল আক্রমণ করেছে অনেকেই। সোশ্যাল মিডিয়ায় একের পর এক মিম উঠে এসেছে। এ নিয়ে নুসরাত স্পষ্ট জবাব দিয়ে নুসরাত বলেছিলেন, ‘যারা এই ধরনের মিম বানাচ্ছে, তাদের জীবনে শিক্ষা ও সংস্কৃতির অভাব আছে। নিজেদের বাড়ির মহিলাদের যখন এভাবে কুৎসিত আক্রমণ তারা করেন না, তখন এভাবে একজন মহিলা প্রার্থীকে আক্রমণের কী মানে?‌ আসলে, এরা ভদ্রতা, সভ্যতার সীমা অতিক্রম করে যাচ্ছেন।’‌ইত্তেফাক/বিএএফ



24083,39900
মাগুরায় প্রতিবন্ধী নারী ধর্ষণকারীর শাস্তির দাবিতে মানববন্ধন
সারাদেশ
প্রকাশ : ২৫ মার্চ ২০১৯, ১৭:১৫
এক প্রতিবন্ধী নারীকে ধর্ষণ করার অপরাধে দোষী ব্যক্তির শাস্তি এবং ধর্ষণের ঘটনায় জন্ম নেওয়া শিশুর পিতৃ পরিচয়ের দাবিতে মাগুরায় মানববন্ধন হয়েছে। এ মানববন্ধন থেকে আরো দাবি করা হয়, এ ঘটনায় হওয়া মামলার বিপরীতে ভুক্তভোগীর পরিবারকে হুমকি দেওয়া হচ্ছে।সোমবার সকাল ১১টার দিকে শহরের প্রেসক্লাবেব সামনের সড়কে এই মানববন্ধন অনুষ্ঠিত হয়। মানবন্ধন থেকে অভিযোগ করা হয়, মাগুরার জেলার শ্রীপুর উপজেলার বারেখা মর্দ্দমখোলা গ্রামের সোহান লস্কর নামে এক ব্যক্তি ওই প্রতিবন্ধী নারীকে ধর্ষণ করে। এ ঘটনায় তার একটি কন্যা সন্তান জন্ম নিয়েছে। এ ঘটনায় মামলা করা হয়। পুলিশ আসামিকে গ্রেফতার করে জেল হাজতে প্রেরণ করে।
 
ওই নারীর পরিবারের দাবি, মামলা করার কারণে আসামির পরিবারের পক্ষ থেকে তাদের হুমকি দেওয়া হচ্ছে। মানববন্ধনে বক্তব্য রাখেন ধর্ষণের শিকার নারীর বাবা ফজলু শেখ, শরিফুল ইসলাম প্রমুখ। এরপর মানবন্ধনকারীরা পুলিশ সুপার বরাবর স্মারকলিপি পেশ করেন।ধর্ষণের শিকার মেয়ের বাবা ফজলু শেখ অভিযোগ করে বলেন, ‘২০১৮ সালের ৩১ জানুয়ারি বেলা ১২টার দিকে তার প্রতিবন্ধী মেয়ে (৩০) বাড়ির পাশে কুমার নদীর তীরে মেহগানী বাগানে খড়ি কুড়াতে গিয়েছিলো। সেখানে সোহান লস্কর তাকে ধর্ষণ করে। এই ঘটনা তার স্ত্রী দেখে ফেলে সোহানকে ধরতে যান। সোহান তাকে ধাক্কা দিয়ে পালিয়ে যায়। ২০১৮ সালের ১০ অক্টোবর ওই নারী একটি কন্যা সন্তান জন্ম দেন।’এরপর ফজলু শেখ বাদী হয়ে মামলা করলে পুলিশ তাকে আটক করে জেল হাজতে প্রেরণ করে। তারপর আসামির পরিবারের পক্ষথেকে প্রতিবন্ধীর পরিবারকে হুমকি দেওয়া শুরু হয়।আরও পড়ুনঃ ঈশ্বরদীর মুলাডুলিতে কলেজ ছাত্রের মরদেহ উদ্ধারশ্রীপুর থানার ভারপ্রাপ্ত কর্মকর্তা মাহবুবুর রহমান বলেন, ‘এ ঘটনায় থানায় মামলা হয়েছে। পুলিশ আদালতে চার্জশটি দাখিল করেছে। মামলাটি আদালতে বিচারাধীন। হুমকির অভিযোগ ঠিক নয়।’ইত্তেফাক/নূহু



24084,39901
রাজপথে মুক্তিযোদ্ধা সেলিম হত্যাকারীর শাস্তি দাবি
সারাদেশ
প্রকাশ : ২৫ মার্চ ২০১৯, ১৭:২৬
ঈশ্বরদীর রূপপুরের মুক্তিযোদ্ধা ও আওয়ামী লীগ নেতা মোস্তাফিজুর রহমান সেলিমকে গুলি করে হত্যা করা হয়। হত্যার  ৪৭ দিন অতিবাহিত হলেও প্রকৃত আসামি গ্রেফতার না হওয়ায় এবং দ্রুত দোষীদের গ্রেফতার এবং শাস্তির দাবি জানিয়ে আবারও মানববন্ধন, বিক্ষোভ সমাবেশ করেছেন মুক্তিযোদ্ধারা।সোমবার সকালে ঈশ্বরদীর দাশুড়িয়াতে মানববন্ধন ও সমাবেশের আয়োজন করে উপজেলা মুক্তিযোদ্ধা কমান্ড। এতে প্রশাসনের দৃষ্টি আকর্ষণ করে মুক্তিযোদ্ধারা বিভিন্ন কর্মসূচি গ্রহণের হুঁশিয়ারি দিয়েছেন।মুক্তিযোদ্ধা ফজলুর রহমান ফান্টুর সঞ্চালনায় এ সময় বক্তব্য রাখেন, মুক্তিযোদ্ধা সংসদের পাবনা জেলা কমান্ডের সভাপতি হাবিবুর রহমান হাবিব, জেলা আওয়ামী লীগের সহ-সভাপতি নবনির্বাচিত উপজেলা চেয়ারম্যান মুক্তিযোদ্ধা নুরুজ্জামান বিশ্বাস, উপজেলা আওয়ামী লীগের ভারপ্রাপ্ত সভাপতি নায়েব আলী বিশ্বাস, সাবেক ভারপ্রাপ্ত কমান্ডার আব্দুল খালেক,  নবনির্বাচিত মহিলা ভাইস চেয়ারম্যান আতিয়া ফেরদৌস কাকলী, পাকশীর কমান্ডের হবিবুল ইসলাম হব্বুল, দাশুড়িয়ার ইউপি চেয়ারম্যান বকুল সরদার, সিপিবি’র আব্দুর রাজ্জাক, পাকশীর আওয়ামী লীগ নেতা রেজাউল করিম রাজা, যুবলীগ নেতা আনোয়ার হোসেন প্রমুখ। আরো পড়ুন: কারখানা নয় সুন্দরবনে পাশে হোক পর্যটন কেন্দ্র: বন উপমন্ত্রীগোলাম মোস্তফা চান্না মণ্ডলের সভাপতিত্বে অনুষ্ঠিত সমাবেশে অন্যদের সঙ্গে নিহত মুক্তিযোদ্ধার কন্যা লোপা পিতা হত্যার প্রকৃত দোষীর শাস্তি দাবি করেন। মানববন্ধনে ঈশ্বরদীর বিভিন্ন ইউনিয়নের মুক্তিযোদ্ধা, শিক্ষক-শিক্ষিকা ও ছাত্র-ছাত্রীরা অংশগ্রহণ করেন। ইত্তেফাক/অনি



24085,39902
গোদাগাড়ীতে মাইক্রোবাসে ট্রেনের ধাক্কা, আহত ৪
সারাদেশ
প্রকাশ : ২৫ মার্চ ২০১৯, ১৭:৪২
রাজশাহীর গোদাগাড়ী উপজেলার পাকড়ী ইউনিয়নের বারোহাটি রেলওয়ে ক্রসিংয়ে ট্রেনের সঙ্গে ধাক্কা খেয়ে একটি মাইক্রোবাস দুমড়ে মুচড়ে গেছে। এতে মাইক্রোবাসের চার যাত্রী আহত হয়েছেন।আজ সোমবার দুপুর সাড়ে ১২টার দিকে চাঁপাইনবাবগঞ্জ থেকে ছেড়ে আসা একটি ট্রেন রাজশাহীর উদ্দেশে যাচ্ছিল। এই সময় বারোহাটি রেল ক্রসিং পার হওয়ার সময় একটি মাইক্রোবাস ট্রেনের সঙ্গে ধাক্কা লাগে। এতে মাইক্রোবাসটি দুমড়ে মুচড়ে যায় বলে নিশ্চিত করেন গোদাগাড়ী মডেল থানার পরিদর্শক (ওসি তদন্ত) হাসমত আলী। তিনি জানান, এসময় মাইক্রোবাসের চার আরোহী আহত হন। তারা রাজশাহী থেকে বারোহাটি এলাকার একটি পুকুর দেখতে যাচ্ছিলেন। ঘটনার পর স্থানীয়রা তাদের উদ্ধার করে হাসপাতালে পাঠান। আহতের মধ্যে তিনজনকে গোদাগাড়ী স্বাস্থ্য কমপ্লেক্সে ভর্তি করে চিকিৎসা দেওয়া হয়। একজনের অবস্থা গুরুত্বর হওয়ায় তাকে রাজশাহী মেডিকেল কলেজ হাসপাতালে পাঠানো হয়েছে। তবে তাৎক্ষনিকভাবে আহতদের পরিচয় জানা যায়নি। আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’উল্লেখ্য, উপজেলার বারোহাটি রেল ক্রাসিং টিতে রেলে পাথর কম থাকায় বিভিন্ন ধরনের যানবাহন চলাচলে সমস্যায় পড়তে হয়।ইত্তেফাক/কেকে



24086,39903
ভুয়া সনদে চাকরি এবং ক্লাসে অনুপস্থিত থেকেও ১৮ বছর বেতন উত্তোলন!
সারাদেশ
প্রকাশ : ২৫ মার্চ ২০১৯, ১৭:৪৩
পাবনার সাঁথিয়ায় ভুয়া সনদ দেখিয়ে এমপিও, অর্থ আত্মসাৎ ও কলেজে উপস্থিত না থেকে ১৮ বছর যাবৎ সরকারি এবং বেসরকারি অংশের বেতন উত্তোলন করেছেন দুই কলেজ শিক্ষক। এ ব্যাপারে একটি অভিযোগ পাঠানো হয়েছে শিক্ষামন্ত্রী বরাবর।লিখিত ওই অভিযোগ সূত্রে জানা যায়, উপজেলার মিয়াপুর হাজী জসিম উদ্দিন স্কুল এন্ড কলেজের কলেজ শাখার প্রভাষক বজলুর রশিদ ১৯৯৯ সালের ফেব্রুয়ারি মাসে অধ্যক্ষ বরাবর দরখাস্ত করে অর্থনীতি বিষয়ক প্রভাষক পদে চাকরি নেন। স্বহস্তে লিখিত দরখাস্তে শিক্ষাগত যোগ্যতায় স্নাতক ও স্নাতকোত্তর পরীক্ষায় তৃতীয় শ্রেণি লেখা। ওই দুই ডিগ্রির বিপরীতে প্রদত্ত সনদেও তৃতীয় শ্রেণি রয়েছে। যা সরকারী নিয়ম পরিপন্থী। অথচ অনিয়মের মাধ্যমে ২০০১ সালে প্রভাষক বজলুর রশিদ এমপিও প্রাপ্ত হয়ে যায়।অভিযোগে রয়েছে ভুয়া কাগজ দেখিয়ে বজলুর রশিদ এমপিও হয়েছে। ২০০১ সালে এমপিও হলেও ২০০৬ সালে এশিয়ান বিশ্ববিদ্যালয়ের স্নাতকোত্তর পাসের একটি সনদ কলেজে জমা দেন অভিযুক্ত ওই শিক্ষক।এদিকে একই কলেজের অপর প্রভাষক কামরুজ্জামান দীর্ঘ ১৮/১৯ বছর কলেজে না এসেও সরকারি ও বেসরকারি শাখার বেতন উত্তোলন করে যাচ্ছেন। যার শিক্ষক ইনডেক্স নং-৮৩১৯৫৮। অভিযুক্ত কামরুজ্জামান ওই কলেজের পাশাপাশি পাবনায় বেসরকারি প্রতিষ্ঠান স্কয়ারে মোটা অংকের বেতনে চাকরি করে আসছেন। কলেজ শাখা শুক্রবার খোলা থাকায় সপ্তাহে ওই এক দিন এসে পুরো সপ্তাহের স্বাক্ষর করে যান। শনিবার কলেজটিতে সাপ্তাহিক ছুটি থাকে।রবিবার কলেজে গিয়ে হাজিরা বহিতে তার স্বাক্ষর থাকলেও প্রভাষক কামরুজ্জামানকে খুঁজে পাওয়া যায়নি। কলেজের দপ্তরী জানান, স্বাক্ষর করেই তিনি চলে গেছেন। কলেজের শিক্ষার্থীরা অধিকাংশই জানান, তারা শিক্ষক কামরুজ্জামানকে চেনেন না।অপর দিকে নিয়মিত কলেজে উপস্থিত না হওয়ায় গত ২৭ ফেব্রুয়ারি কলেজের অধ্যক্ষ শিক্ষক কামরুজ্জামানকে কারণ দর্শানো নোটিশ প্রদান করেন। ১০ কার্য দিবসের মধ্যে নোটিশের জবাব দেওয়ার কথা থাকলেও এ পর্যন্ত তা দেননি বলে অধ্যক্ষ মুজিবুর রহমান জানান।এমপিও ভুক্ত শিক্ষা প্রতিষ্ঠানে শিক্ষা জীবনে দুটিতে তৃতীয় ক্লাস থাকলে কিভাবে এমপিও হয় এবং এমপিওভুক্তি শিক্ষক হয়েও ১৮ বছর উপস্থিত না হয়ে কিভাবে সরকারি অর্থ উত্তোলন করেন তা সংশ্লিষ্ট কর্তৃপক্ষের নিকট এলাকাবাসী ও অভিভাবকদের প্রশ্ন।এ ব্যাপারে এলাকাবাসীর পক্ষে আহম্মেদ আলী প্রামাণিক বাদী হয়ে শিক্ষা মন্ত্রণালয়, জেলা প্রশাসক পাবনা, পরিচালক দূর্নীতি দমন কমিশন পাবনা ও উপজেলা নির্বাহী অফিসার সাঁথিয়া বরাবর অভিযোগ করেছেন।প্রভাষক কামরুজ্জামান জানান, ‘কলেজ ছাড়াও অন্য কোম্পানিতে পার্টটাইম চাকরি করতাম, তবে কলেজে এখন নিয়মিত হয়েছি।’মিয়াপুর হাজী জসিম উদ্দিন স্কুল এন্ড কলেজের অধ্যক্ষ মুজিবুর রহমান বলেন, ‘আমি এক বছর যাবৎ নিয়োগ পেয়েছি। নিয়োগপ্রাপ্ত হয়ে বারবার কামরুজ্জামানকে ক্লাসে ফিরতে অনুরোধ করেছি। তাতে কাজ না হওয়ায় তাকে কারণ দর্শানো নোটিশ দেওয়া হয়েছে। অন্য বিষয়ে বলেন, আমি দায়িত্ব গ্রহণের পর থেকে বজলুর রশিদের নিয়োগকালীন ফাইল খুঁজে পাইনি।’নাম প্রকাশ না করার শর্তে দুর্নীতি কমিশন পাবনার এক কর্মকর্তা অভিযোগ সম্পর্কে বলেন, ‘প্রদত্ত অভিযোগগুলো যাচাই-বাছাইয়ের জন্য কমিটি গঠন করার পরে তা ঢাকায় প্রেরণ করা হয়ে থাকে। এখন পর্যন্ত বাচাই বাছাই কমিটি গঠন হয়নি।’আরও পড়ুনঃ মাগুরায় প্রতিবন্ধী নারী ধর্ষণকারীর শাস্তির দাবিতে মানববন্ধনসাঁথিয়া উপজেলা নির্বাহী অফিসার জাহাঙ্গীর আলম জানান, অভিযোগ পেয়ে তা তদন্তের জন্য মাধ্যমিক কর্মকর্তাকে নির্দেশ প্রদান করা হয়েছে।ইত্তেফাক/নূহু



24087,39904
স্কুল শেষে কবরস্থানে কাজ করে ইয়েমেনি শিশুরা
বিশ্ব সংবাদ
প্রকাশ : ২৫ মার্চ ২০১৯, ১৭:৫৫
নীল রঙের ডোরাকাটা শার্ট পরে খালি পায়ে আহমেদ আল-হামাদি স্কুল থেকে গোরস্থানে কাজ করতে যাচ্ছে। ১৩ বছর বয়সী শিশুটি গোরস্থানের ভেতর দিয়ে হেঁটে যাচ্ছে। সেখানে কবরগুলো পরস্পরের কাছ ঘেঁষে আছে এবং প্রায় প্রতিদিনই সেখানে থাকে শোকার্ত মানুষের ভিড়।যুদ্ধ বিধ্বস্ত ইয়েমেনে হামাদির মতো অনেক শিশুই স্কুল শেষে গোরস্থানে কাজ করে। দারিদ্র্যের কষাঘাতে জর্জরিত পরিবারগুলোর শিশুরা বাধ্য হয়ে ঝুঁকিপূর্ণ এই কাজ করছে।ছোট কাঁধে পানির গ্যালন বহন করে আহমেদ চারাগাছে পানি দেয়। কবরের নামফলক থেকে ধুলো মুছে ফেলার বিনিময়ে মৃত ব্যক্তির পরিবারের সদস্যদের কাছ থেকে যা অর্থ পায় তা দিয়ে পরিবারকে সে সহায়তা করে।আহমেদ বলে, ‘আমরা সাধারণত দাফনের জন্য অপেক্ষা করি। দাফন হলে আমাদের আয় হয়। আর যদি কেউ মারা না যায় তবে আমরা গোরস্থানে ঘুরাঘুরি ও খেলাধূলা করি।’ইয়েমেনের লাখ লাখ শিশুর মতো আহমেদ স্কুলে টিকে থাকার জন্য লড়ে যাচ্ছে। যুদ্ধ, দারিদ্র ও মহামারি আরব বিশ্বের দরিদ্রতম দেশটিতে চরম বিপর্যয় ডেকে এনেছে।প্রেসিডেন্ট আব্দেরাব্বো মানসুর হাদির পক্ষে সৌদি নেতৃত্বাধীন জোট ইয়েমেন যুদ্ধে যোগ দিলে পরিস্থিতি প্রকট আকার ধারণ করে। ইরান সমর্থিত উত্তরাঞ্চলীয় হুতি বিদ্রোহীরা সৌদি নেতৃত্বাধীন জোট ও হাদির অনুগত সৈন্যদের সঙ্গে প্রাণপণে লড়ে যাচ্ছে। এর ফলে যুদ্ধে তীব্রতা ও রক্তপাত বহুগুণে বেড়ে দেশটিতে ভয়াবহ মানবিক বিপর্যয় ডেকে এনেছে।আরও পড়ুনঃ বিয়ের দাবিতে প্রেমিকের বাড়িতে প্রেমিকার অনশনকাল ২৬ মার্চ হুতি বিদ্রোহীদের উচ্ছেদ করতে সৌদি নেতৃত্বাধীন জোটের ইয়েমেনে হামলার শুরুর চার বছর পূর্ণ হচ্ছে। বিশ্ব স্বাস্থ্য সংস্থা (ডব্লিউএইচও) জানায়, এই যুদ্ধে সৌদি নেতৃত্বাধীন জোট বাহিনীর যোগদানের পর থেকে ইয়েমেনে প্রায় ১০ হাজার লোক নিহত ও ৬০ হাজারের বেশি আহত হয়েছে। হতাহতদের অধিকাংশই বেসামরিক লোক।ইত্তেফাক/টিএস



24088,39905
মুক্তিযোদ্ধার স্বীকৃতি চান সন্তোষের পরিবার
সারাদেশ
প্রকাশ : ২৫ মার্চ ২০১৯, ১৭:৫৮
সন্তোষ সরকার। বাড়ি, নাটোরের গুরুদাসপুর উপজেলার ধারাবারিষা ইউনিয়নের সিধুলি গ্রামে। প্রিয় দেশকে শত্রুমুক্ত করতে মহান মুক্তিযুদ্ধে অংশগ্রহণ করেছিলেন তিনি। তার নাম মুক্তি নম্বর এবং মুক্তিবার্তায় এসেছিল। পরিবারে অভিযোগ, ‘তদবীর না করায় গেজেট ভুক্ত হতে পারেননি তিনি।’ মৃত্যুর আগ পর্যন্ত এই আক্ষেপ ছিল সন্তোষ সরকারের। এখনও পরিবারটি সন্তোষ সরকারের মুক্তিযোদ্ধার স্বীকৃতি নিয়ে গর্বে সঙ্গে বাঁচতে চায়। মুক্তিযোদ্ধা সন্তোষ সরকারের বড় ছেলে সনাতন সরকার দাবি করেন, তার বাবা বঙ্গবন্ধুর ডাকে মহান মুক্তিযুদ্ধে অংশ নিয়েছিলেন। মুক্তিযোদ্ধা বাবার মুখে শুনেছেন, তিনি পাবনার চাটমোহর উপজেলা এলাকায় মুক্তিযোদ্ধা অ্যাডভোকেট তোফাজ্জল হোসেনের নেতৃত্বে যুদ্ধ করেছিলেন। এছাড়া মুক্তিযোদ্ধা সামসুজ্জোহা, জাফর মিয়া, জীবন সরকার ও চাঁদ মোহাম্মদ তার বাবার সহযোদ্ধা ছিলেন।
 
পরিবার সূত্রে জানা গেছে, দেশ স্বাধীনের পর স্থানীয় মুক্তিযোদ্ধাদের সহযোগিতায় মুক্তিযোদ্ধা আইডি (নং-০৫০৬০৩০০২৬) ও মুক্তিবার্তায় (নং-০৩০৪০৫০০০১) তার নাম এসেছিল। পরে তদবির না করায় গেজেট ভুক্ত হতে পারেন নি। ২০১০ সালে তিনি মারা যান। মৃত্যুর আগ পর্যন্ত তার এই আক্ষেপ ছিল।সন্তোষ সরকারের স্ত্রী সাধনা সরকার আক্ষেপ করে বলেন, তার স্বামী জীবন বাজী রেখে মহান মুক্তিযুদ্ধে ঝাঁপিয়ে পড়েছিলেন। কিন্তু গেজেট ভুক্তির জন্য তদবির না করায় স্বীকৃতি পাননি। এখন তার স্বামীর মুক্তিযোদ্ধার স্বীকৃতি নিয়ে গৌরবের সঙ্গে বাঁচতে চান।  গুরুদাসপুর উপজেলা মুক্তিযোদ্ধা কমান্ড কাউন্সিলের সাবেক ডেপুটি মুক্তিযোদ্ধা মো. ফারুক হোসেন, অ্যাডভোকেট তোফাজ্জল হোসেন ও সাবেক মুক্তিযোদ্ধা কমান্ডার চাঁদ মোহাম্মদ বলেন, সন্তোষ সরকার তাদের সঙ্গে গুরুদাসপুর থানায় ঢুকে পাকিস্তান সমর্থিত পুলিশদের আত্মসমর্পণে বাধ্য করেছিলেন। একই সঙ্গে গুরুদাসপুর-আহম্মেদপুর সড়কের সোনাবাজুতে তুলসীগঙ্গা নদীর ওপর সোনাবাজু ব্রিজ উড়িয়ে দিয়ে পাক হানাদার বাহিনীকে প্রতিহত করেছিলেন তিনি। পরে সম্মিলিতভাবে তারা পাবনার চাটমোহর ও হান্ডিয়াল এলাকায় পাকবাহিনীর সঙ্গে সম্মুখযুদ্ধে অংশ গ্রহণ করেছিলেন।আরো পড়ুন: নুসরাতের আপত্তিকর ছবি পোস্ট করে ফেঁসে গেলেন বিজেপি নেতাস্বাধীনতা পরবর্তী সময়ে মুক্তিযোদ্ধা আইডি ও মুক্তিবার্তায় নামও উঠেছিল। তবে কেন কি কারণে প্রকৃত মুক্তিযোদ্ধা হিসেবে গেজেট ভুক্ত হতে পারেননি এটাই প্রশ্ন। তবে প্রকৃত মুক্তিযোদ্ধা হিসেবে সন্তোষ সরকারের স্বীকৃতি পাওয়া উচিত। ইত্তেফাক/অনি



24089,39906
তজুমদ্দিনে স্বতন্ত্র প্রার্থীর অফিস ভাংচুর, আহত ১৫
সারাদেশ
প্রকাশ : ২৫ মার্চ ২০১৯, ১৮:০৬
ভোলার তজুমদ্দিনে উপজেলা পরিষদ নির্বাচনে স্বতন্ত্র প্রার্থীর পথসভায় প্রতিপক্ষ হামলা চালিয়ে অফিস ও আসবাবপত্র ভাংচুর করেছে। এ ঘটনায় ১৫ জন আহত হয়েছে। আহতদের তজুমদ্দিন ও ভোলা সদর হাসপাতালে ভর্তি করা হয়েছে। এলাকায় থমথমে অবস্থা বিরাজ করছে।প্রত্যক্ষদর্শী মাহে আলম কুট্টি, ব্যবসায়ী আইয়ুব মিয়া ও নুরুদ্দিন জানান, উপজেলার শম্ভুপুর ইউনিয়নের ফকিরহাট এলাকায় আনারস প্রতীকের পক্ষে পথসভার আয়োজন করা হয়। রবিবার সন্ধ্যায় নৌকার সমর্থক রফিজল, হাবিবুল্যাহ পাং, কুট্টিসহ ১৫/২০ জন মিলে লাঠিসোটা নিয়ে হামলা চালায়। এ সময় তারা ফকিরহাট বাজারের শাওন সেনা ঐক্য পরিষদে হামলা চালিয়ে আসবাবপত্র ভাংচুর করে। এতে আনারসের সমর্থক মোঃ হান্নান, সুমন, নাজিম, হাসনাইন, নুর মোহাম্মদ, ফিরোজ, নুরু ও সুমনসহ ১৫ জন আহত হয়। আহতদের তজুমদ্দিন ও ভোলা সদর হাসপাতালে ভর্তি করা হয়েছে।আওয়ামী লীগ নেতা ও স্বতন্ত্র প্রার্থী মোশারেফ হোসেন দুলাল জানান, ‘আমার আনারসের সমর্থকরা প্রচারণায় বের হলে নৌকার প্রার্থীর লোকজন হামলা করে। তারা জিনিসপত্র ভাংচুর করে, মারপিট করে এবং সহিংসতার সৃষ্টি করে। তারা আমার নির্বাচনী অফিস ভাংচুর করে পোস্টার ছিঁড়ে ফেলে, প্রচারণায় বাধা দেয়। তজুমদ্দিনের সাধারণ ভোটারসহ আওয়ামী লীগ নেতা কর্মীরা আমার সঙ্গে আছে বলেই প্রতিপক্ষ হতাশ হয়ে পড়েছে।’আওয়ামী লীগ মনোনীত প্রার্থী ফজলুল হক দেওয়ান বলেন, ‘নৌকার সমর্থক নুরুল ইসলাম মোটরসাইকেল নিয়ে যাওয়ার সময় আনারসের সমর্থকরা তার ওপর হামলা চালায়। পরে নূর ইসলামের স্বজনরা একত্রিত হয়ে মারামারিতে জড়িয়ে পড়েন। এ ঘটনায় আমার সমর্থক নুরুল ইসলাম, হান্নানকে ভোলা সদর হাসপাতালে ভর্তি করতে হয়েছে। এখানে নৌকা ও আনারস প্রার্থীর নির্বাচনী কোন বিষয় নেই। আমি শান্তিপূর্ণ নির্বাচন চাই। ৩১ তারিখে ব্যালট বিপ্লবের মাধ্যমে তা প্রমাণিত হবে।’উল্লেখ্য, কয়েকদিন যাবৎ উপজেলা পরিষদ নির্বাচনকে কেন্দ্র করে নৌকা ও আনারসের সমর্থকদের মধ্যে টানা সহিংসতা চলছে। এ সব ঘটনায় উভয় পক্ষ থানায় একাধিক মামলা দায়ের করেছে।আরও পড়ুনঃ মাগুরায় প্রতিবন্ধী নারী ধর্ষণকারীর শাস্তির দাবিতে মানববন্ধনতজুমদ্দিন থানার অফিসার ইনচার্জ ফারুক আহম্মদ বলেন, ‘ফকিরহাটে ভাংচুরের ঘটনায় কোন পক্ষ অভিযোগ করেনি। তারা উভয় পক্ষ সমঝোতা করেছে। ভবিষৎতে আর কোনো প্রার্থীর সমর্থকরা সহিংসতায় জড়াবে না।’ইত্তেফাক/নূহু



24090,39907
ভোলার বোরহানউদ্দিনে বিনা প্রতিদ্বন্দ্বিতায় চেয়ারম্যান আবুল কালাম, ভাইস চেয়ারম্যান রাসেল
সারাদেশ
প্রকাশ : ২৫ মার্চ ২০১৯, ১৮:০৮
রবিবার ভোলার বোরহানউদ্দিন উপজেলায় অনুষ্ঠিত হয়েছে উপজেলা পরিষদ নির্বাচনের তৃতীয় ধাপের নির্বাচন। বোরহানউদ্দিন উপজেলা নির্বাচন  কর্মকর্তা  মো. শহীদুল্লাহ ৬৮ টি  কেন্দ্রের মধ্যে সবগুলোর  প্রাপ্ত ফলাফলের ভিক্তিতে  ভাইস চেয়ারম্যান পদে উড়োজাহাজ প্রতীকের মো. রাসেল এবং মহিলা ভাইস চেয়াবম্যান পদে প্রজাপতি প্রতীকের মাহফুজা ইয়াসমিনকে বেসরকারী ভাবে নির্বাচিত ঘোষণা করেন। এর আগে চেয়ারম্যান পদে বিনা প্রতিদ্বন্দ্বিতায় সাবেক উপজেলা আ.লীগ সভাপতি আবুল কালাম নির্বাচিত হয়েছেন​।প্রাপ্ত ভোটের সংখ্যা উড়োজাহাজ প্রতিকের প্রার্থী পেয়েছেন ৮ হাজার ২৬১ ভোট যেখানে তার নিকটতম প্রতিদ্বন্দ্বী টিউবওয়েল মার্কায় পেয়েছেন ৬ হাজার ৮৮১ ভোট। মহিলা ভাইস চেয়ারম্যান পদে মাহফুজা ইয়াসমিন পেয়েছে ৮ হাজার ৮৪৩ ভোট এবং তার নিকটতম প্রতিদ্বন্দ্বী রিয়াজুল জান্নত শিরিন পেয়েছে ৪ হাজার ৬২৭ ভোট। ইতিমধ্যে চেয়ারম্যান পদে বিনা প্রতিদ্বন্দ্বিতায় সাবেক উপজেলা আ.লীগ সভাপতি আবুল কালাম নির্বাচিত হয়েছেন। আরও পড়ুন:  মুক্তিযোদ্ধার স্বীকৃতি চান সন্তোষের পরিবারউল্লেখ্য বোরহানউদ্দিন উপজেলায় মোট ভোটার সংখ্যা ১ লাখ ৭১ হাজার ৫ শত ৫৮। ইত্তেফাক/জেডএইচডি



24091,39908
স্বাধীনতাকে অর্থবহ করতে মুক্তিযুদ্ধের চেতনায় ঐক্যবদ্ধ হতে হবে: রাষ্ট্রপতি
জাতীয়
প্রকাশ : ২৫ মার্চ ২০১৯, ১৮:০৮
রাষ্ট্রপতি মো. আবদুল হামিদ ত্রিশ লাখ শহীদের আত্মত্যাগে অর্জিত স্বাধীনতাকে আরো অর্থবহ করতে দলমত নির্বিশেষে সবাইকে মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে ঐক্যবদ্ধভাবে কাজ করার আহ্বান জানিয়েছেন। ২৬ মার্চ (মঙ্গলবার) মহান স্বাধীনতা দিবস উপলক্ষে আজ সোমবার এক বাণীতে রাষ্ট্রপতি এ আহ্বান জানান।রাষ্ট্রপতি বলেন, ‘২৬ মার্চ, মহান স্বাধীনতা দিবস। স্বাধীনতা ও জাতীয় দিবস উপলক্ষে আমি দেশবাসীসহ প্রবাসী বাংলাদেশিদের জানাই আন্তরিক শুভেচ্ছা ও অভিনন্দন।’ঐতিহাসিক এই দিনে তিনি পরম শ্রদ্ধার সঙ্গে স্বাধীন বাংলাদেশের স্থপতি জাতির পিতা বঙ্গবন্ধু শেখ মুজিবুর রহমানকে স্মরণ করেন। তিনি সশ্রদ্ধচিত্তে মুক্তিযুদ্ধে আত্মোৎসর্গকারী বীর শহিদদের স্মরণ করেন, যাঁদের সর্বোচ্চ ত্যাগের বিনিময়ে জাতি স্বাধীনতা পেয়েছে। তিনি কৃতজ্ঞচিত্তে জাতীয় চার নেতা, বীর মুক্তিযোদ্ধা, মুক্তিযুদ্ধের সংগঠক-সমর্থক, বিদেশি বন্ধুসহ সকলস্তরের জনগণকে স্মরণ করেন, যাঁরা বাঙালির অধিকার আদায় ও মুক্তিসংগ্রামে অসামান্য অবদান রেখেছেন। তিনি বলেন, বাংলাদেশের স্বাধীনতার ইতিহাসে তাঁদের অবদান চিরদিন স্বর্ণাক্ষরে লিপিবদ্ধ থাকবে।আরও পড়ুন: এসি বিস্ফোরণে দগ্ধ স্বামী-স্ত্রীর মৃত্যু, দুজনেই আওয়ামী লীগ নেতারাষ্ট্রপতি বলেন, অনেক ত্যাগের বিনিময়ে অর্জিত মহান স্বাধীনতা। বঙ্গবন্ধু সবসময় রাজনৈতিক স্বাধীনতার পাশাপাশি একটি সুখী-সমৃদ্ধ দেশ গড়ার স্বপ্ন দেখতেন। তাইতো তিনি স্বাধীনতার পর পরই যুদ্ধবিধ্বস্ত দেশের অর্থনীতি পুনর্গঠনের উদ্যোগ গ্রহণ করেন। তাঁর সেই স্বপ্ন বাস্তবায়নে বর্তমান সরকার নিরলস প্রচেষ্টা চালিয়ে যাচ্ছে। অনেক চড়াই উৎরাই পেরিয়ে বাংলাদেশ আজ অপ্রতিরোধ্য গতিতে এগিয়ে যাচ্ছে।ইত্তেফাক/এমআই 



24092,39909
মঠবাড়িয়ায় স্বেচ্ছাসেবক লীগ নেতাকে কুপিয়ে হত্যা
সারাদেশ
প্রকাশ : ২৫ মার্চ ২০১৯, ১৮:১২
পিরোজপুরের মঠবাড়িয়ার উপজেলা পরিষদ নির্বাচনকে কেন্দ্র করে ৮ নম্বর হলতা গুলিশাখালী ইউনিয়নের স্বেচ্ছাসেবক লীগের সহ-সভাপতি জনি তালুকদারকে (২৫) কুপিয়ে হত্যা করেছে সন্ত্রাসীরা। সোমবার সকাল সাড়ে ৯টার দিকে নির্বাচনী হামলার পূর্ব জের ধরে উপজেলার গুলিসাখালী ইউনিয়ন বাজারে প্রতিপক্ষরা কুপিয়ে গুরুতর জখম করার পর বরিশাল নেওয়ার পথে আহত স্বেচ্ছাসেবকলীগ নেতা মারা যান।নিহত জনি তালুকদার উপজেলার গুলিসাখালী ইউনিয়নের স্বেচ্ছাসেবক লীগের সহ-সভাপতি ছিলেন। তিনি স্থানীয় কবুতরখালী গ্রামের অবসর প্রাপ্ত পুলিশ সদস্য মৃত হাতেম আলী তালুকদারের ছেলে। নিহত জনির তিন বছর বয়সী একটি কন্যা সন্তান রয়েছে। আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’মঠবাড়িয়া থানার অফিসার ইনচার্জ শওকত আনোয়ার  ঘটনার সত্যতা নিশ্চত করে জানান, ঘটনায় জড়িতদের গ্রেপ্তারে পুলিশি অভিযান চলছে। পরিস্থিতি নিয়ন্ত্রণে অতিরিক্ত পুলিশ মোতায়েন করা হয়েছে। ইত্তেফাক/কেকে



24094,39911
শার্শা সীমান্তে সোনা ও ফেনসিডিল জব্দ, আটক ৩
সারাদেশ
প্রকাশ : ২৫ মার্চ ২০১৯, ১৮:১৭
শার্শা উপজেলার কায়বা সীমান্তে অভিযান চালিয়ে খুলনা ২১ বিজিবি ব্যাটালিয়নের সদস্যরা ৭ টুকরা সোনার বারসহ দুই সোনা পাচারকারীকে আটক করেছে। আটক পাচারকারী বাগডাঙ্গা গ্রামের আব্দুল হামিদের ছেলে মনিরুজ্জামান (৪৮) এবং হিজলদি দারকি গ্রামের আব্দুল খালেকের ছেলে আবুল খায়ের (৫০)। বিজিবি জানিয়েছে, জব্দকৃত সোনার দাম  প্রায় সাত লাখ টাকা। খুলনা ২১ বিজিবির অধিনায়ক ইমরান উল্লাহ্ সরকার জানান, আটককৃতদের শার্শা থানায় সোপর্দ করা হয়েছে।অপরদিকে সোমবার ভোরে পুটখালী সীমান্তে অভিযান চালিয়ে ২১ বিজিবি সদস্যরা ফেনসিডিলসহ শাহাজাহান কবীর (২৮) নামে এক মাদক ব্যবসায়ীকে আটক করেছে। আটক মাদক ব্যবসায়ী  বেনাপোল বড় আঁচড়া গ্রামের  জাহিদুল ইসলামের ছেলে।বিজিবি জানায়, পায়ের সঙ্গে বিশেষ কায়দায় ফেনসিডিল সংযুক্ত থাকা অবস্থায় তাকে আটক করা হয়েছে। আটক কবীরকে বেনাপোল পোর্ট থানায় সোপর্দ করা হয়েছে।ইত্তেফাক/অনি



24095,39912
চরভদ্রাসনে অগ্নিকাণ্ডে ৯টি ঘর ভস্মীভূত
সারাদেশ
প্রকাশ : ২৫ মার্চ ২০১৯, ১৮:২১
ফরিদপুরের চরভদ্রাসন উপজেলার সদর ইউনিয়নের বি.এস.ডাঙ্গী গ্রামে সোমবার দুপুর ১টার দিকে অগ্নিকাণ্ডের ঘটনা ঘটেছে। স্থানীয়রা প্রায় ১ঘণ্টা চেষ্টা চালিয়ে আগুন নিয়ন্ত্রণে আনতে সক্ষম হয়। ততক্ষণে ৩টি পরিবারের ৭টি দোচালা টিনের ঘর পুড়ে ছাই হয়ে যায়।এ অগ্নিকাণ্ডে প্রায় ৫ লাখ টাকার মালামাল ক্ষতিগ্রস্ত হয়েছে বলে জানায় ওই ওয়ার্ডের ইউপি সদস্য ফজলুর রহমান। রান্না ঘরের চুলা থেকে আগুনের সূত্রপাত ঘটেছে বলে ধারণা করছে ক্ষতিগ্রস্ত পরিবারটি। ঘটনা শুনে উপজেলা নির্বাহী অফিসার জেসমিন সুলতানা ফায়ার সার্ভিসে খবর দেন। অগ্নিকাণ্ডের পর তিনি ক্ষতিগ্রস্ত পরিবারকে তাৎক্ষণিক সহায়তা প্রদানের ব্যাবস্থা গ্রহণ করেছেন।আরও পড়ুনঃ তজুমদ্দিনে স্বতন্ত্র প্রার্থীর অফিস ভাংচুর, আহত ১৫স্থানীয়দের সহায়তায় আগুন কিছুটা নিয়ন্ত্রণে এলে পর সদরপুরের আটরশি থেকে ফায়ার সার্ভিসের ১টি ইউনিট ঘটনাস্থলে আসে এবং আগুন নিয়ন্ত্রণে আনে। ক্ষতিগ্রস্ত ঘরগুলো হলো, দশা বৈরাগীর (৫৫) ৪টি দোচালা, পতিত বৈরাগী ৪টি ও শাহজাহান সিকদারের ১টি দোচালা ঘর।ইত্তেফাক/নূহু



24096,39913
শিবগঞ্জে চেয়ারম্যান পদে সৈয়দ নজরুল বিজয়ী
সারাদেশ
প্রকাশ : ২৫ মার্চ ২০১৯, ১৮:৩৬
চাঁপাইনবাবগঞ্জের শিবগঞ্জ উপজেলা পরিষদ নির্বাচনে ১৬৬ কেন্দ্রের মধ্যে ১৬৪ কেন্দ্র থেকে নৌকা প্রতীকের প্রার্থী সৈয়দ নজরুল ইসলাম ৯৬ হাজার ৪৯১ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী আওয়ামী লীগের বিদ্রোহী স্বতন্ত্র প্রার্থী মহসীন আলী মিয়া ভোট পেয়েছেন ৪৭ হাজার ৩৬৭ ভোট। এছাড়া ৮নং কেন্দ্র রসুলপুর সরকারি প্রাথমিক বিদ্যালয় ও হাউসনগর সরকারি প্রাথমিক বিদ্যালয়ের দুটি কেন্দ্রের ভোট স্থগিত ঘোষণা করেছেন নির্বাচন কর্মকর্তা। উপজেলা নির্বাচন কর্মকর্তা মোহাম্মদ রায়হান কুদ্দুস জানান, ১৬৬ কেন্দ্রের মধ্যে ১৬৪টি কেন্দ্র থেকে ভাইস চেয়ারম্যান পদে গোলাম কিবরিয়া টিউবওয়েল প্রতীকে ভোট পেয়েছেন ৩৪ হাজার ৩০১ ভোট। তার নিকটতম প্রতিদ্বন্দ্বী রফিকুল ইসলাম তালা প্রতীকে পেয়েছেন ২৯ হাজার ৪২৬ ভোট।আরো পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’অপরদিকে ১৬৬ কেন্দ্রের মধ্যে ১৬৪টি কেন্দ্র থেকে মহিলা ভাইস চেয়ারম্যান পদে শিউলি বেগম প্রজাপতি প্রতীকে পেয়েছেন ৬৮ হাজার ৫৯৭ ভোট। তার নিকটতম প্রতিদ্বন্দ্বী নূরজাহান বেগম ফুটবল প্রতীকে পেয়েছেন ৫০ হাজার ৫৪৩ ভোট। ইত্তেফাক/অনি



24097,39914
প্রতিহিংসার রাজনীতি নেই বলেই মানুষ আওয়ামী লীগে যোগ দিচ্ছে: তোফায়েল
রাজনীতি
প্রকাশ : ২৫ মার্চ ২০১৯, ১৮:৪১
‘২০০১ সালের নির্বাচনের পর আমাদের ওপর যে অত্যাচার নির্যাতন করেছে আমরা তার প্রতিশোধ নিইনি। আওয়ামী লীগ প্রতিহিংসার রাজনীতি করে না। যে কারণে এবার একাদশ জাতীয় সংসদ নির্বাচনে সময় বিএনপির কয়েক হাজার নেতাকর্মী আওয়ামী লীগে যোগদান করেছে। আগামীতে দেখবেন মিথ্যার ওপর ভিত্তি করে গড়ে ওঠা বিএনপি দলটিকে কেউ খুঁজে পাবে না।’সোমবার দুপুরে সাবেক বাণিজ্যমন্ত্রী আওয়ামী লীগের উপদেষ্টা মণ্ডলির সদস্য তোফায়েল আহমেদ এমপি এসব কথা বলেন। এ সময় তিনি ভোলা সরকারি উচ্চ বিদ্যালয়ের মাঠে সদর উপজেলা আওয়ামী লীগের পঞ্চম দিনের মতো তৃণমূল পর্যায়ে কর্মীদের সঙ্গে মত বিনিময় সভায় প্রধান অতিথির বক্তব্য রাখছিলেন।এ সময় তোফায়েল আহমেদ আরো বলেন, ‘ভোলায় নদী ভাঙন বন্ধ হয়েছে। ভোলায় প্রচুর প্রকৃতিক গ্যাস রয়েছে। সে গ্যাসের উপর ভিত্তি করে অনেক কলকারখানা গড়ে উঠবে। ভোলা হবে বাংলাদেশের শ্রেষ্ঠ জেলা।  আমি যতদিন বাঁচবো ততদিন ভোলার উন্নয়নে কাজ করে যাবো।’আরও পড়ুনঃ চরভদ্রাসনে অগ্নিকাণ্ডে ৯টি ঘর ভস্মীভূতভোলা সদর উপজেলার আওয়ামী লীগের সভাপতি  মোঃ মোশারেফ হোসেনের সভাপতিত্বে সভায় আরো বক্তব্য রাখেন, জেলা আওয়ামী লীগের সাধারন সম্পাদক আব্দুল মমিন টুলু, জেলা আওয়ামী লীগের সাংগঠনিক সম্পাদক মইনুল হোসেন বিপ্লবসহ অন্য নেতৃবৃন্দ।ইত্তেফাক/নূহু



24098,39915
রুয়েট ছাত্র সংসদ নির্বাচনের দাবিতে ছাত্রলীগের স্মারকলিপি
শিক্ষা
প্রকাশ : ২৫ মার্চ ২০১৯, ১৮:৪৮
রাজশাহী প্রকৌশল ও প্রযুক্তি বিশ্ববিদ্যালয় (রুয়েট) কেন্দ্রীয় ছাত্র সংসদ নির্বাচনসহ ৭ দফা দাবি জানিয়ে বিশ্ববিদ্যালয় উপাচার্য বরাবর স্মারকলিপি দিয়েছে রুয়েট শাখা ছাত্রলীগের নেতাকর্মীরা। সোমবার (২৫ মার্চ) দুপুরে রুয়েট উপাচার্য অধ্যাপক রফিকুল ইসলাম শেখ এই স্মারকলিপি গ্রহণ করেন। ছাত্রলীগের অন্যান্য দাবিগুলো হলো, নির্বাচিত ছাত্র সংসদ বিশ্ববিদ্যালয়ের সিন্ডিকেট মিটিংয়ে সাধারণ শিক্ষার্থীদের পক্ষে তাদের প্রতিনিধিত্ব করবে, রুয়েট ক্যাম্পাসে সার্বিক নিরাপত্তা নিশ্চিতকরণে কেন্দ্রীয় ছাত্র সংসদ প্রশাসনের সঙ্গে সমঝোতার মাধ্যমে ক্যাম্পাসের পরিস্থিতি শান্তিপূর্ণ ও স্বাভাবিক রাখবে, রুয়েট ছাত্র-শিক্ষক কেন্দ্রীয় সংসদ কক্ষ ও হল সংসদ কক্ষ নির্মাণ করতে হবে, কেন্দ্রীয় ছাত্র সংসদ নির্বাচনের মাধ্যমে রুয়েটে শিক্ষার্থীবান্ধব পরিবেশ সৃষ্টি করতে হবে, হলসংসদ নির্বাচনের মাধ্যমে শিক্ষার্থীদের হলগুলোতে শিক্ষার্থীদের সুযোগ-সুবিধা নিশ্চিতকরণে প্রশাসনের সঙ্গে সমঝোতা করবে ও কেন্দ্রীয় ছাত্র সংসদ ও হল সংসদ নির্বাচনের মাধ্যমে রুয়েটে শিক্ষার্থীদের ভোটাধিকার নিশ্চিত করে এই অধিকারকে বাস্তবায়ন করতে হবে।এ বিষয়ে রুয়েট শাখা ছাত্রলীগের সাধারণ সম্পাদক চৌধুরী মাহফুজুর রহমান তপু বলেন, 'ছাত্রদের অধিকার আদায় ও ক্যাম্পাসে সুষ্ঠু সংস্কৃতির বিকাশ ত্বরান্বিত করতে ছাত্র সংসদ নির্বাচন খুবই প্রয়োজন। নির্বাচন শুধু ছাত্রলীগের দাবি নয়, এটা সাধারণ শিক্ষার্থীদের প্রাণের দাবি। আমরা উপাচার্যের কাছে ছাত্র সংসদ নির্বাচনের দাবিতে স্মারকলিপি দিয়েছি। এ বিষয়ে উপাচার্য স্যার আমাদের আশ্বস্ত করছেন'। আরও পড়ুন:  স্কুল শেষে কবরস্থানে কাজ করে ইয়েমেনি শিশুরারুয়েট ছাত্রলীগের বিশ্ববিদ্যালয় কেন্দ্রীয় ছাত্র সংসদ নির্বাচনের দাবির বিষয়ে উপাচার্য অধ্যাপক রফিকুল ইসলাম শেখ বলেন, 'কেন্দ্রীয় ছাত্র সংসদ নির্বাচনসহ ৭ দফা দাবিতে ছাত্রলীগ স্মারকলিপি দিয়েছে। অন্যান্য বিশ্ববিদ্যালয়ে ছাত্র সংসদ নির্বাচনের পরিস্থিতি পর্যবেক্ষণ করে আমরা এ বিষয়ে পদক্ষেপ নিবো'।ইত্তেফাক/জেডএইচডি



24099,39916
মুখ ফিরিয়ে নিয়েছে সন্তানরা, শৌচালয়ে আশ্রিত সত্তরোর্ধ্ব বৃদ্ধা
বিশ্ব সংবাদ
প্রকাশ : ২৫ মার্চ ২০১৯, ১৮:৫৩
পরিবারের বয়স্কদের সঙ্গে এমন অনেক ঘটনা প্রকাশ্যে আসে যা অনেক সময় প্রত্যেকের অন্তরে ব্যথা দেয়। কিন্তু এবার এমন একটি ঘটনা প্রকাশ্যে এলো যা শুনলে শিউরে উঠতে হয়। সত্তরোর্ধ্ব এক বৃদ্ধা মাকে শৌচালয়ে থাকতে বাধ্য করেছে তার সন্তানরা। ঘটনাটি সম্প্রতি প্রকাশ্যে এলে এলাকায় চাঞ্চল্য ছড়িয়ে পড়ে।ভারতের মধ্যপ্রদেশে বাসিন্দা ওই বৃদ্ধা তিন ছেলের জননী। পরিবারের সঙ্গে তার ঝামেলা লেগেই থাকতো। ব্যক্তিগত কারণে এই বৃদ্ধার সঙ্গে মনমালিন্য তার ছেলে-বউমার। অথচ একজনেরও মায়ের দিকে খেয়াল নেই। যে যার নিজের জীবন নিয়ে ব্যস্ত। বরং মায়ের যাতে অসুবিধা হয়, সে চেষ্টাই নাকি করে যাচ্ছেন তারা।দেশটির গণমাধ্যমের খবরে বলা হয়েছে, প্রতিদিন ওই বৃদ্ধার সঙ্গে ছেলেদের ও বউমার অশান্তি লেগে থাকতো। সে কারণেই একবছর আগে মাকে বাড়ির বাইরে বের করে দিয়েছিলো তারা। সেই থেকে বাড়ির বাইরেই রয়েছেন বৃদ্ধা। আশ্রয় বলতে শৌচালয়। ওখানেই সংসার পেতেছেন তিনি। ওখানেই থাকেন, খাওয়া-দাওয়া করেন, ঘুমান। একবছর ধরে এটাই তার আশ্রয়স্থল।আরো পড়ুন: নুসরাতের আপত্তিকর ছবি পোস্ট করে ফেঁসে গেলেন বিজেপি নেতাওই বৃদ্ধা জানান, ‘আমি তিন ছেলের মা। আমার সঙ্গে আমার বউমার অশান্তি লেগেই থাকতো। অনেক বিষয় নিয়ে আমাদের মধ্যে ঝগড়া হত। সেই জন্যই আমাকে বাড়ি থেকে বের করে দেওয়া হয়েছে। একবছর হয়ে গেল আমাকে বাড়ির বাইরে শৌচালয়ে থাকতে হয়। নিজেই রান্না করি। এই শৌচালয়ের মধ্যেই ঘুমাই।’ঘটনাটি মহকুমা শাসককে জানানো হয়েছে। শোনা যাচ্ছে, সরকারের তরফে ওই বৃদ্ধাকে একটি বাড়ি দেওয়ার পরিকল্পনা চলছে।ইত্তেফাক/বিএএফ



24100,39917
শ্যামনগরে নৈশ প্রহরী নিয়োগে ঘুষ বাণিজ্যের অভিযোগ
সারাদেশ
প্রকাশ : ২৫ মার্চ ২০১৯, ১৮:৫৭
শ্যামনগর উপজেলায় দপ্তরী কাম নৈশ প্রহরী নিয়োগে ঘুষ বাণিজ্যের অভিযোগ উঠেছে। অভিযোগ ২৮ নং কদমতলা সরকারি প্রাথমিক বিদ্যালয়ের প্রধান শিক্ষক অনুষ প্রসাদ মন্ডল ও শিক্ষক পরিমল কুমার কর্মকারের বিরুদ্ধে। এ ঘটনায় ওই স্কুল পরিচালনা পর্ষদের সভাপতি মোঃ সিরাজুল ইসলাম প্রতিকার চেয়ে উপজেলা নির্বাহী কর্মকর্তা মোঃ কামরুজজামান বরাবর লিখিত অভিযোগ দায়ের করেছেন।অভিযোগে জানা যায়, ২৮ নং কদমতলা সরকারি প্রাথমিক বিদ্যালয়ে নৈশ প্রহরী নিয়োগ প্রক্রিয়া সম্পন্ন করতে গত ২১ মার্চ বিধিমতে মৌখিক পরীক্ষার কার্যক্রম সম্পন্ন হয়। পরীক্ষা শেষে মেধার বিচার না করে গোপনে ৮ লাখ টাকার বিনিময়ে জয়দেব সরকারকে নিয়োগ দেওয়া হয়। শিক্ষক পরিমল কুমার কর্মকারের মাধ্যমে ৮ লাখ টাকা লেনদেন হয় বলে অভিযোগে তিনি উল্লেখ করেন।শিক্ষক পরিমল কর্মকারের সঙ্গে এ ব্যাপারে কথা বলতে চাইলে স্কুলের প্রধান শিক্ষককে ঘুষ নেওয়ার বিষয় দায়ী করেন। এর বেশি কিছু বলতে চাননি তিনি।২৮ নং কদমতলা সরকারি প্রাথমিক বিদ্যালয়ের প্রধান শিক্ষক অনুষ প্রসাদ মন্ডলের মোবাইলে একাধিকবার কল করা হয় তার সঙ্গে এ ব্যাপারে কথা বলার জন্য। কিন্তু তিনি ফোন রিসিভ করেননি।আরও পড়ুনঃ প্রতিহিংসার রাজনীতি নেই বলেই মানুষ আওয়ামী লীগে যোগ দিচ্ছে: তোফায়েলএ বিষয়ে উপজেলা নির্বাহী কর্মকর্তা ও দপ্তরী কাম নৈশ প্রহরী নিয়োগ কমিটির সভাপতি মোঃ কামরুজজামান অভিযোগ প্রাপ্তির সত্যতা স্বীকার করে বলেন, ‘উপজেলা শিক্ষা কর্মকর্তাকে তদন্ত করে ব্যবস্থা গ্রহনের নির্দেশ দেওয়া হয়েছে।’ইত্তেফাক/নূহু



24101,39918
সিকৃবিতে শিক্ষার্থীদের ক্লাস বর্জন, ২৭ মার্চ পর্যন্ত ক্লাস-পরীক্ষা স্থগিত
শিক্ষা
প্রকাশ : ২৫ মার্চ ২০১৯, ১৯:০৭
সিলেট কৃষি বিশ্ববিদ্যালয় (সিকৃবি) শিক্ষার্থী মো. ওয়াসিম আফনানকে বাস চাপা দিয়ে হত্যার প্রতিবাদে সোমবার বিশ্ববিদ্যালয়ের সকল ক্লাস ও পরীক্ষা বর্জন করেছে শিক্ষার্থীরা। বিকালে ক্যাম্পাসে মানববন্ধন কর্মসূচী পালিত হয়। সিকৃবি কর্তৃপক্ষও ছাত্রদের আন্দোলন মেনে নিয়ে সকল ক্লাস বর্জন এবং পরীক্ষা স্থগিত ও একাডেমিক কাউন্সিলের সভাও স্থগিত ঘোষণা করে। এ বিষয়ে সিকৃবি বায়োটেকনোলজি ও জেনেটিক ইঞ্জিনিয়ারিং অনুষদের সহকারী অধ্যাপক শরীফুল ইসলাম জানান, 'ওয়াসিম হত্যার প্রতিবাদে আমাদের শিক্ষার্থীদের আন্দোলনের সঙ্গে একাত্মতা ঘোষণা করে আমরা আগামী ২৭ মার্চ পর্যন্ত সকল ক্লাস ও পরীক্ষা স্থগিত করেছি। বিশ্ববিদ্যালয় কর্তৃপক্ষ ওয়াসিম হত্যায় আইনী পদক্ষেপ হিসাবে সোমবার বিকালে মৌলভীবাজার থানায় একটি 'হত্যা' মামলা করেছে'।সিকৃবি‘র প্রক্টরিয়াল বডির  সিদ্ধান্ত অনুযায়ী মামলা দায়ের করতে নিহত ওয়াসিমের সাথে থাকা ১০ সহপাঠীকে নিয়ে রবিবার বিকালে মৌলভীবাজার থানায় প্রক্টর অধ্যাপক ড. মৃত্যুঞ্জয় কুন্ড বাদী হয়ে 'হত্যা' মামলাটি দায়ের করেন। মামলায় গাড়ির চালক মো. জুয়েল (২৬) ও হেলপার মাসুক মিয়া (৩৮), সুপার ভাইজার সেবুলকে আসামি করা হয়। এজাহারে ভাড়া নিয়ে বাকবিতণ্ডার জেরে ওয়াসিমকে বাস থেকে ধাক্কা দিয়ে ফেলা হয় মর্মে অভিযোগ আনা হয়। এজাহার দায়েরকালে ওয়াসিমের সঙ্গে ওই বাসে থাকা সিকৃবির ১০ শিক্ষার্থীও থানায় উপস্থিত ছিলেন। মৌলভীবাজার সদর থানার ওসি সুহেল আহাম্মদ মামলা দায়েরের বিষয়টি নিশ্চিত করে বলেন, 'ইতোমধ্যে দুই আসামিকে আটক করা হয়েছে। তাদের এইমামলায় গ্রেপ্তার দেখানো হয়েছে। বউদার পরিবহনের (ঢাকা মেট্রো-১৪:১২৮০) বাসটিও জব্দ করা হয়েছে'। এদিকে মৌলভীবাজারের একজন পুলিশ কর্মকর্তা জানান, নিহত ওয়াসিমের পরিবারের সদস্যদের সঙ্গে যোগাযোগ চলছে। পরিবারের পক্ষ থেকে মামলা করতে না চাইলে, পুলিশ বাদী হয়ে মামলা করবে।প্রক্টর অধ্যাপক ড. মৃত্যুঞ্জয় কুণ্ডু বলেন, 'ওয়াসিমকে পরিকল্পিতভাবে হত্যা করা হয়েছে। এটি কোন দুর্ঘটনা নয়, ইচ্ছাকৃত হত্যাকাণ্ড। ওয়াসিমের পরিবার শোকে মুহ্যমান, তাই তারা হয়তো কোন মামলা করতে যাচ্ছেন না'। আরও পড়ুন:  রুয়েট ছাত্র সংসদ নির্বাচনের দাবিতে ছাত্রলীগের স্মারকলিপিএর আগে  রবিবার সিকৃবির শিক্ষার্থীরা ওয়াসিম হত্যার দাবীতে নগরীর চৌহাট্টা পয়েন্টে সড়ক অবরোধ করে বিক্ষোভ করেন। পরে তারা পাঁচদফা দাবি জানিয়ে তিনদিনের কর্মসূচী ঘোষণা করে অবরোধ তুলে নেয়। ঘোষিত কর্মসূচীর সোমবার প্রথম দিনে বিশ্ববিদ্যালয় ছিল শোকে মুহ্যমান। সকল শিক্ষক-ছাত্র, কর্মকর্তা-কর্মচারীসহ পুরো ক্যা¤পাস যেন তমে অবস্থা বিরাজ করে। ক্লাসরুম গুলো ছিল ফাঁকা। সবার মুখে এক কথা: ‘ওয়াসিম হত্যাকারীদের ফাসি চাই।’ শিক্ষার্থীরা বলেন, ‘আমরা চাই ওয়াসিম নিহতের ঘটনার পর থেকে  যেন সড়কের নৈরাজ্য বন্ধ হোক'।ইত্তেফাক/জেডএইচডি



24102,39919
ইউরোপের বাজার বাংলাদেশের জন্য খুবই গুরুত্বপূর্ণ: বাণিজ্য সচিব
বাণিজ্য
প্রকাশ : ২৫ মার্চ ২০১৯, ১৯:১০
বেলজিয়ামে সফররত বাণিজ্য সচিব মো. মফিজুল ইসলাম ইউরোপের বিভিন্ন দেশে নিযুক্ত কমার্শিয়াল কাউন্সিলরদের উদ্দেশে বলেছেন, বাংলাদেশের রপ্তানির লক্ষ্যমাত্রা অর্জনে আন্তরিকতার সঙ্গে কাজ করতে হবে।তিনি বলেন, বাংলাদেশ রপ্তানি বাণিজ্যে দ্রুত এগিয়ে যাচ্ছে। বিশ্ব বাণিজ্য সংস্থার সিদ্ধান্ত মোতাবেক বাংলাদেশ পেপারলেস ট্রেড এগ্রিমেন্টে স্বাক্ষর করেছে। বাংলাদেশ এখন পেপারলেস ট্রেডে সক্ষমতা অর্জন করেছে।আজ সোমবার ঢাকায় প্রাপ্ত এক সংবাদ বিজ্ঞপ্তিতে জানানো হয়, মো. মফিজুল ইসলাম রবিবার বেলজিয়ামের ব্রাসেল্সে বাংলাদেশ দূতাবাসে ইউরোপে নিযুক্ত কমার্শিয়াল কাউন্সিলরদের ইউরোপের বাজারে ‘ট্রেড স্ট্রাটেজি এন্ড এ্যাকশন প্ল্যান’ বাস্তবায়ন বিষয়ক এক কর্মশালায় সভাপতির বক্তৃতায় এ সব কথা বলেন।বাণিজ্য সচিব বলেন, ২০২১ সালের মধ্যে বাংলাদেশের রপ্তানি ৬০ বিলিয়ন মার্কিন ডলার নির্ধারণ করা হয়েছে। ইউরোপের বাজার বাংলাদেশের জন্য খুবই গুরুত্বপূর্ণ। বাংলাদেশের তৈরি পণ্য ইউরোপে বেশ জনপ্রিয়। এ সুযোগকে কাজে লাগাতে হবে।মফিজুল ইসলাম বলেন, বহির্বিশ্বে বাংলাদেশের রপ্তানি বৃদ্ধিতে কমার্শিয়াল কান্সিলরদের দায়িত্ব সুনির্দিষ্ট করে দেওয়া হয়েছে। আগামীতে নারীদের বিশ্ব বাণিজ্যে সফল ভাবে কাজ করার সম্ভাবনা দেখা দিয়েছে। বাংলাদেশে এখন নারী ব্যবসায়ীর সংখ্যা অনেক। নারী ব্যবসায়ীদের সহযোগিতা দিলে বাণিজ্যের পরিধি বাড়বে।আরও পড়ুন: ১ এপ্রিল থেকে ৬ মে সব কোচিং সেন্টার বন্ধ: শিক্ষামন্ত্রীবেলজিয়ামে নিযুক্ত বাংলাদেশের রাষ্ট্রদূত মোহাম্মদ শাহাদাত হোসেন, রপ্তানি উন্নয়ন ব্যুরোর ভাইস-চেয়ারম্যান বিজয় ভট্রাচার্য্য বক্তব্য দেন। কর্মশালায় ইউরোপে নিযুক্ত কমার্শিয়াল কাউন্সিলরগণসহ দূতাবাসের কর্মকর্তাগণ অনুষ্ঠানে উপস্থিত ছিলেন।ইত্তেফাক/এমআই



24103,39920
শ্যামনগরে প্রতিবন্ধী শিশুকে ধর্ষণের অভিযোগ
সারাদেশ
প্রকাশ : ২৫ মার্চ ২০১৯, ১৯:১০
শ্যামনগরে ১২ বছর বয়সী এক প্রতিবন্ধী শিশুকে ধর্ষণের মামলা হয়েছে। গত ২৩ মার্চ উপজেলার পদ্মপুকুর ইউনিয়নে সোনাখালী গ্রামে এ ঘটনা ঘটে। ধর্ষিতার মা সারবান তহুরা ধর্ষক শফিকুলের বিরুদ্ধে শ্যামনগর থানায় মামলাটি করেন।মামলা সূত্রে জানা যায়, সোনাখালী গ্রামের সিদ্দিক গাজীর পুত্র শফিকুল গাজী প্রায়ই তাদের বাড়িতে আসা-যাওয়া করতো। গত ২৩ মার্চ বেলা সাড়ে ১১টার দিকে বাড়িতে অন্য কেউ না থাকার সুযোগে ঘরের মধ্যে একা পেয়ে শফিকুল তাকে ধর্ষণ করে। তার মা বাড়িতে এলে সে বিষয়টি তার মাকে জানায়। এ ঘটনার বিচার চেয়ে ধর্ষণের শিকার শিশুর মা শ্যামনগর থানায় মামলা করেন।আরও পড়ুনঃ শ্যামনগরে নৈশ প্রহরী নিয়োগে ঘুষ বাণিজ্যের অভিযোগশ্যামনগর থানার ওসি হাবিল হোসেন মামলার সত্যতা স্বীকার করে বলেন, ‘ঘটনার শিকার শিশুটির ডাক্তারি পরীক্ষা সম্পন্ন হয়েছে। শফিকুলকে গ্রেপ্তারের চেষ্টা অব্যাহত আছে।’ইত্তেফাক/নূহু



24104,39921
মিঠাপুকুরে চেয়ারম্যান পদে নৌকার জয়
সারাদেশ
প্রকাশ : ২৫ মার্চ ২০১৯, ১৯:১২
মিঠাপুকুর উপজেলা পরিষদে নির্বাচনে বেসরকারিভাবে চেয়ারম্যান পদে জয় পেয়েছে আওয়ামী লীগ সমর্থিত প্রার্থী। রবিবার (২৪ মার্চ) রাতে ভোট গণনা শেষে রিটার্নিং কর্মকর্তা ও অতিরিক্ত জেলা প্রশাসক (সার্বিক) সৈয়দ এনামুল কবীর এবং সিনিয়র জেলা নির্বাচন কর্মকর্তা মো. দেলোয়ার হোসেন রংপুর সদর ও মিঠাপুকুর উপজেলা নির্বাচনের বেসরকারি ফলাফল ঘোষণা করেন।আরো পড়ুন: ফ্যাব্রেগাসের ছেলের ‘ব্যাপটিজমে’ পুত্রসহ মেসিমিঠাপুকুর উপজেলায় চেয়ারম্যান পদে আওয়ামী লীগ মনোনীত নৌকা প্রতীকের প্রার্থী জাকির হোসেন সরকার এক লাখ ২১ হাজার ৫৬১ ভোট পেয়ে বেসরকারিভাবে নির্বাচিত হয়েছেন। তার নিকটতম প্রতিদ্বন্দ্বী আওয়ামী লীগের বিদ্রোহী প্রার্থী অধ্যক্ষ মেজবাহুর রহমান মঞ্জু আনারস প্রতীকে পেয়েছেন ৩৫ হাজার ৮০১ ভোট।ইত্তেফাক/অনি



24105,39922
ময়মনসিংহ সিটি কর্পোরেশনের প্রথম ভোট ৫মে
রাজনীতি
প্রকাশ : ২৫ মার্চ ২০১৯, ১৯:২৪
ময়মনসিংহ সিটি করপোরেশনের প্রথম নির্বাচনের তারিখ ঘোষণা করেছে নির্বাচন কমিশন। দ্বাদশ সিটি করপোরেশন হিসাবে গেজেট প্রকাশের পাঁচ মাস পর আগামী ৫ মে ভোটগ্রহণের দিন রেখে তফসিল ঘোষণা হয়েছে।সিইসি কে এম নূরুল হুদার সভাপতিত্বে আজ সোমবার নির্বাচন কমিশনের ৪৬তম সভায় এ সিদ্ধান্ত হয়। পরে ময়মনসিংহ সিটি করপোরেশন নির্বচনের তফসিল ঘোষণা করেন ইসি সচিব হেলালুদ্দীন আহমদ।তফসিল অনুযায়ী, মেয়র ও কাউন্সিলর পদে রিটার্নিং কর্মকর্তার কাছে মনোনয়নত্র জমার শেষ সময় ৮ এপ্রিল, মনোনয়নপত্র বাছাই ১০ এপ্রিল ও প্রত্যাহারের শেষ সময় ১৭ এপ্রিল।এই সিটি করপোরেশনের ১৩০টি কেন্দ্রের সবগুলোতেই ভোটগ্রহণ হবে ইলেকট্রনিক ভোটিং মেশিন বা ইভিএমে।আরও পড়ুন: ইউরোপের বাজার বাংলাদেশের জন্য খুবই গুরুত্বপূর্ণ: বাণিজ্য সচিবইত্তেফাক/এমআই



24106,39923
ঐক্যফ্রন্ট তেল-পানির মিশ্রণ, ভাঙার প্রয়োজন নেই: তথ্যমন্ত্রী
রাজনীতি
প্রকাশ : ২৫ মার্চ ২০১৯, ১৯:২৮
তথ্যমন্ত্রী ড. হাছান মাহমুদ বলেছেন, 'তেল আর পানির মিশ্রণ কখনো টিকে থাকে না। ঐক্যফ্রন্টে যেভাবে ডান, বাম, মধ্য-নানাপন্থার সমাবেশ ঘটেছে, তা ভাঙার জন্য সরকারের কিছু করার প্রয়োজন নেই'। সোমবার (২৫ মার্চ) দুপুরে ঢাকায় সচিবালয়ে তথ্য মন্ত্রণালয়ের সভাকক্ষে সাংবাদিকদের সাথে মতবিনিময়কালে 'সরকার ঐক্যফ্রন্ট ভাঙার চেষ্টা করছে কি না' প্রশ্নের জবাবে তিনি একথা বলেন। তিনি বলেন, 'সরকার চায় বিএনপিও একটি শক্তিশালী দল হিসেবে টিকে থাকুক। কিন্তু বিএনপি যেভাবে নির্বাচন থেকে পালিয়ে বেড়াচ্ছে, এভাবে চলতে থাকলে তারা একসময় রাজনীতি থেকেও পালিয়ে যাবে কি না, সেটাই এখন ভাবার বিষয় হয়ে দাঁড়িয়েছে'।বিএনপিতে অস্থিরতার কারণ প্রসঙ্গে তিনি বলেন, 'সিদ্ধান্তহীনতা, নির্বাচনে অংশ না নেয়া এবং অংশ নিয়েও নির্বাচন না করা-এসকল দিকগুলোই বিএনপিকে দুর্বল করে ফেলছে’ উল্লেখ করে ড. হাছান বলেন, ‘বিএনপিকেই ঠিক করতে হবে যে, তারা কি গণমুখী দল হবে, না কি নামসর্বস্বই থাকবে'।আরও পড়ুন:  মিঠাপুকুরে চেয়ারম্যান পদে নৌকার জয়এই মতবিনিময় সভায় চলমান উপজেলা পরিষদ নির্বাচনে প্রথম ধাপে শতকরা ৪৩ শতাংশ, দ্বিতীয় ধাপে ৪১ শতাংশ এবং সর্বশেষ রবিবার তৃতীয় ধাপে ৪০ শতাংশ ভোটার উপস্থিতিকে সন্তোষজনক উল্লেখ করে তথ্যমন্ত্রী বলেন, '১৯৫৪ সালে বাঙালির দিক পরিবর্তনের রাজনীতির সময় যুক্তফ্রন্টের নির্বাচনে ভোটার উপস্থিতি ছিল শতকরা ৩৭ শতাংশ। এমনকি পশ্চিমবঙ্গে স্থানীয় সরকার নির্বাচনে ৩০ শতাংশ আসনে বিনা প্রতিদ্বন্দ্বিতায় প্রার্থী নির্বাচিত হয়। সেদিক থেকে বাংলাদেশের এই উপজেলা নির্বাচন যথেষ্ট সন্তোষজনক'।ইত্তেফাক/জেডএইচডি



24107,39924
মিঠামইন উপজেলার চেয়ারম্যান হচ্ছেন রাষ্ট্রপতির ছোট বোন
সারাদেশ
প্রকাশ : ২৫ মার্চ ২০১৯, ১৯:২৯
কিশোরগঞ্জের মিঠামইন উপজেলা পরিষদের চেয়ারম্যান হচ্ছেন আওয়ামী লীগ মনোনীত প্রার্থী আছিয়া আলম। জেলার প্রথম নারী উপজেলা চেয়ারম্যান হতে যাওয়া এ নারী মিঠামইন সদর ইউনিয়ন পরিষদের (ইউপি) দুইবারের নির্বাচিত চেয়ারম্যান। তিনি রাষ্ট্রপতি মো. আবদুল হামিদের ছোট বোন।আজ ছিলো মিঠামইন উপজেলা পরিষদ নির্বাচনে মনোনয়নপত্র প্রত্যাহারের শেষ দিন। এ নির্বাচনে আছিয়া আলমের একমাত্র প্রতিদ্বন্দ্বী ছিলেন মিঠামইন উপজেলা আওয়ামী লীগের সাবেক সভাপতি ও ঘাগড়া ইউপির সাবেক চেয়ারম্যান বোরহান উদ্দিন চৌধুরী বুলবুল। তিনি বৃহস্পতিবার বিকেলে রিটার্নিং কর্মকর্তার কক্ষে মনোনয়নপত্র প্রত্যাহারের লিখিত আবেদন জমা দিয়েছেন। ফলে একরকম বিনা প্রতিদ্বন্দ্বিতায় জয়লাভ করতে চলেছেন আছিয়া আলম।নির্বাচনে সাত উপজেলার দায়িত্বে থাকা রিটার্নিং কর্মকর্তা ও অতিরিক্ত জেলা প্রশাসক (সার্বিক) তরফদার মো. আক্তার জামিল এবং ছয় উপজেলার দায়িত্বে থাকা রিটার্নিং কর্মকর্তা ও জেলা নির্বাচন কর্মকর্তা মোহাম্মদ তাজুল ইসলাম বিষয়টি নিশ্চিত করে জানান, মিঠামইন ছাড়া চেয়ারম্যান পদে আরো সাতজন ও ভাইস চেয়ারম্যান পদে একজন প্রার্থিতা প্রত্যাহার করেছেন। এর মধ্যে মনোনয়নপত্র প্রত্যাহারের শেষ দিনে আজ কিশোরগঞ্জ সদর উপজেলায় দুজন, করিমগঞ্জে দুজন, মিঠামইন ও ভৈরবে একজন করে লিখিত আবেদন জমা দিয়ে নির্বাচন থেকে সরে দাঁড়িয়েছেন।আরও পড়ুনঃ শ্যামনগরে প্রতিবন্ধী শিশুকে ধর্ষণের অভিযোগএর আগে গতকাল বুধবার কিশোরগঞ্জ সদর উপজেলায় চেয়ারম্যান পদে জেলা বিএনপির সাংগঠনিক সম্পাদক নাজমুল আলম, একই উপজেলায় ভাইস চেয়ারম্যান পদে জেলা বিএনপির তথ্য ও গবেষণা বিষয়ক সম্পাদক মোস্তাক আহমদে শাহীন এবং ইটনা উপজেলায় চেয়ারম্যান পদে জেলা বিএনপির যুগ্ম সাধারণ সম্পাদক ও সাবেক চেয়ারম্যান অ্যাডভোকেট আমিনুল ইসলাম রতন মনোনয়নপত্র প্রত্যাহারের জন্য আবেদন জমা দেন।ইত্তেফাক/নূহু



24108,39925
ধর্মনিরপেক্ষতাই মুক্তিযুদ্ধের মূলমন্ত্র
ফিচার
প্রকাশ : ২৬ মার্চ ২০১৯, ০০:০০
১৯৭১ সাল আমাদের দেখিয়েছে যে, আমরা কীভাবে একত্রিত হতে পারি। একত্রিত হওয়ার শক্তি আমাদেরকে স্বাধীনতা এনে দিয়েছে। একইসঙ্গে আরেকটি ব্যাপার মুক্তিযুদ্ধের মাধ্যমে প্রমাণিত হয়েছে যে, জাতিধর্মের ঐক্য আমাদের রক্তে প্রবাহিত। অভিজ্ঞজনেরা বলেন যে, আমাদের সংবিধানের মতো এমন সংবিধান নাকি পৃথিবীর খুব কম রাষ্ট্রেরই আছে। আমাদের সংবিধানটি তো আসলে লেখা হয়েছে লক্ষ লক্ষ শহীদের রক্তের অক্ষরে। এর প্রতিটি বাক্য সেই রক্তের ঋণ পরিশোধের অঙ্গীকারের ধারক। অবিরাম মুক্তিসংগ্রাম চালিয়ে গিয়েই সেই অঙ্গীকার পূরণ করা সম্ভব হতে পারে। দেশের প্রতি মানুষকে ক্ষুধা থেকে, নগ্নতা থেকে, অশিক্ষা থেকে, কর্মহীনতা থেকে, অ-নিরাপত্তা থেকে মুক্তি দেওয়াই অবিরাম ও অনিঃশেষ মুক্তিসংগ্রামের লক্ষ্য। সে-লক্ষ্যকে সামনে রেখেই আমরা স্বাধীন দেশে পথচলা শুরু করেছিলাম, স্বাধীনতাকে সার্থক করে তোলার প্রত্যয়ই ধারণ করেছিল আমাদের মুক্তির সংগ্রাম। স্বাধীনতার স্থপতি বঙ্গবন্ধুই হয়েছিলেন মুক্তি সংগ্রামেরও সেনাপতি।কিন্তু হায়, আমাদের সেনাপতিকেই সপরিবারে নিহত করে অট্টহাস্য করে উঠল স্বাধীনতা তথা মুক্তিযুদ্ধের ঘৃণ্য দুশমনেরা। এই দুশমনদের এমন নৃশংস-ঘৃণ্য অপরাধের বিপরীতে কেবল নিষ্ফল ক্ষোভে আঙুল কামড়ানো ছাড়া কিছুই যেন করার রইল না আমাদের। তবে স্পর্শকাতর মানুষ চুপ করে থাকলেন না। বেদনার এমন অবদমন বেরিয়ে এল কবির উচ্চারণে। আমাদের সংবেদনশীল কবিবৃন্দের কণ্ঠে এই হাহাকার ধ্বনিত হয়ে উঠল। এমনই একজন কবি অকালপ্রয়াত রুদ্র মুহম্মদ শহিদুল্লাহ। ‘বাতাসে লাশের গন্ধ’ অসহ্য হয়ে ওঠায় রুদ্র রোষে তিনি বলে উঠলেন,‘স্বাধীনতা— এ কি তবে নষ্ট জন্ম?এ কি তবে পিতাহীন জননীর লজ্জার ফসল!জাতির পতাকা আজ খামচে ধরছে পুরোনো শকুন।বাতাসে লাশের গন্ধ—নিয়ন আলোয় তবু নর্তকীর দেহে দোলে মাংসের তুফান।’বাতাসে লাশের গন্ধ এখনো মিলিয়ে তো যায়ইনি, প্রতিনিয়ত সে-গন্ধ বরং বাতাসকে কেবলই দূষিত করে চলছে। সেই গন্ধের হাত থেকে কি মুক্তি মিলবে না আমাদের।মিলবে অবশ্যই। তবে সে-মুক্তি আপনা আপনিই আমাদের হাতে এসে ধরা দেবে, আমাদের কিছুই করতে হবে না—এমন ভেবে আত্মপ্রসন্ন হয়ে বসে থাকলে সেটি হবে মূর্খের স্বর্গবাস। ও-রকম মেকি স্বর্গ থেকে মাটিতে নেমে আসতেই হবে। আত্মপ্রসাদের সামান্যতম অবকাশও নেই। জাতির পতাকাকে খামচে ধরেছে যারা সেই পুরোনো শকুনগুলোর নোংরা হাতগুলো ভেঙে না-দেওয়া অবধি আমাদের পরিত্রাণ নেই। শুধু পুরোনো শকুন নয়, ওদের নতুন চেলাগুলোকেও রেয়াত দেওয়া চলবে না। মিত্রের বেশ ধরে আমাদের ভেতরে ঢুকে পড়া শত্রুদের যথাসময়ে চিনতে পারিনি বলেই অনেক অনেক বিপত্তি এতকাল ধরে পোহাতে হয়েছে।সমস্ত বিপত্তি থেকে পরিত্রাণ লাভের একমাত্র উপায়ই হলো মুক্তিসংগ্রামের মূল্যবোধের আলোতে পথচলা। আমাদের শত্রুদের লক্ষ্যই হলো সেই আলোটি নিভিয়ে ফেলা, অন্তত জনগণের দৃষ্টিসীমা থেকে আলোটিকে দূরে নিয়ে যাওয়া। সেই আলোক বর্তিকাটিকে আড়াল করে খোপ খোপ অন্ধকার ওরা এখানে-ওখানে ছড়িয়ে দিচ্ছে। এ-রকম অন্ধকারের মূল উপাদানই হলো ধর্মান্ধতা। স্পষ্ট করে বলি : ধর্ম নয়, ধর্মান্ধতা। আমাদের মানুষের ধর্মপ্রাণতা হচ্ছে ‘ধর্ম’ শব্দটির মূল মর্মের ধারক, আর ধর্মান্ধতা ধর্মের মূল মর্মেরই সংহারক। ধর্মপ্রাণদের চিত্ত শুভবুদ্ধি ও মুক্তবুদ্ধিতে ভরপুর বলেই সাম্প্রদায়িকতা তাদের কাছে একান্তই ঘৃণ্য।মুক্তিযুদ্ধ ১৯৭১ সালে এই ধর্মপ্রাণতা আমাদের ভেতর জাগিয়ে দিয়েছিল। পরবর্তী সময়ে ধর্মান্ধতা কখনো সখনো আমাদের বিভ্রান্ত করেছে। কিন্তু আমাদের ধর্মনিরপেক্ষতার যে শিক্ষা, ধর্মনিরপেক্ষতার যে শক্তি তা সবসময়ই জয়ী হয়েছে এবং ভবিষ্যতের যে জয়, তাও হবে ধর্মনিরপেক্ষতার হাত ধরেই। মুক্তিযুদ্ধের মূলমন্ত্র এটাই। লেখক : শিক্ষাবিদ, প্রাবন্ধিক



24109,39926
একটি ভ্রাম্যমাণ বিলাপ
ফিচার
প্রকাশ : ২৬ মার্চ ২০১৯, ০০:০০
বিজয় সরণির মোড়ে জ্যামে আটকে গাড়ির গতি স্থির হলে সতেজ বিরক্তি এসে মগজের কোষে আছড়ে পড়ে। আবুল ফজল সময় দেখেন—বিকেল ৪:২৭। কে জানে কতক্ষণ আটকে থাকতে হয়! গাড়ি থেকে নেমে পড়েন তিনি। ফুটপাতে উঠে দাঁড়ানোর আগেই সংসদ ভবনের আঙিনায় ক্রীড়ারত বাতাসেরা তাকে ঘিরে ধরে। কাঁচাপাকা চুলে নাড়া দিয়ে অদৃশ্য হাওয়ারা তার মুখে আদর বুলিয়ে আবার ছুট লাগায়। অস্থির ও ভ্রমণরত বাতাস কিছুক্ষণ পর আবার ফিরে আসে। বৈশাখের যুবতী বিকেল এখানে ভীষণ বর্ণিল। সারি সারি কৃষ্ণচূড়া, রাধাচূড়া আর জারুল ডালভর্তি ফুল নিয়ে সুসজ্জিতা রাজকন্যার মতো অকপট সৌন্দর্য প্রদর্শন করছে।আবুল ফজল গাড়ির কিউ থেকে চোখ সরান। শেষ বিকেলের সূর্য এখন নমনীয়। অনেক বছর পর যেন আবুল ফজল একটা পরিপূর্ণ আকাশ দেখার সুযোগ পেলেন। তিনি খানিকটা হেঁটে লেকের কাছে গিয়ে দাঁড়ান। তার দূরাচারী দৃষ্টি আকাশে স্থিত হয়। একটু আগের ঘন নীল সামিয়ানার মতো আকাশটা হঠাত্ কমলা হয়ে গেছে। কমলার এই বিন্যাসে কযেক খণ্ড ধূসর মেঘ অবুঝের মতো ঢুকে পড়ে। ধূসর ও কমলার ভেতর একটু একটু দেবে থাকা নীল রঙও নজর কাড়ে আবুল ফজলের। সিঁড়ির সবচে উঁচু ধাপে বসে পড়েন তিনি। লেকের পানি কিংবা অদূরে দণ্ডায়মান বৃক্ষসারির সবুজ অথবা বিন্যস্ত প্রকৃতির মুগ্ধতা ডিঙিয়ে তার দিকে বিলাপের সুরটা ধেয়ে আসছে না যা হোক। কান চেপে ধরা বিরক্ত ও অভ্যস্ত করতল দুটো আজ অনেকদিন পর তার মাংসল ঊরুতে বিশ্রামের সুযোগ পায়।ঝরঝরে সাচ্ছন্দে হাত দুটোকে শিশুর মতো কোলের ওমে শুইয়ে দেন তিনি। কিশোর স্বভাবের চঞ্চল বাতাস, কৃষ্ণচূড়ার দুর্দান্ত লাল, জারুলের মিষ্টি বেগুনি আর রাধাচূড়ার সহিষ্ণু হলুদ তার চারপাশে আজ প্রতিরোধ প্রাচীর তুলে দিয়েছে। বিনানো বিলাপের সুর এই পারিপাটি শান্তির ভেতর নিশ্চয় প্রবেশাধিকার পাচ্ছে না। হয়তো অতৃপ্ত ও বেদনাহত ক্রন্দনও এই মোহময় সৌন্দর্যে আপন যন্ত্রণা ভুলে প্রশমিত এখন। তাহলে কি বিলাপের অসহনীয় ধ্বনির কাছ থেকে পরিত্রাণ পেলেন তিনি? তবু আবুল ফজল পুরোপুরি উত্কণ্ঠামুক্ত হতে পারেন না। খরগোশের মতো কানে দুটো সজাগ করেন—সত্যি, কোনো কান্নার সুর শোনা যাচ্ছে না। সরু দৃষ্টিতে একবার স্থবির যানজটের দিকে তাকান। বড় বাক্সে মতো সাদা জিপটার পেছনে স্লিম ফিগারের একটা এলিয়েন। বেনসন কালারের। ওটার নম্বরও তাঁর ঠোঁটে সঠিক সংখ্যায় উচ্চারিত হয়—২১-০৬৬৩। গাড়িটা তার নিজের। পেছনে গিজগিজানো অনেকগুলো রিকশার পর মালপত্রে ঠাসা একটা নীল রঙের পিকআপ। তার পেছনে আরো গাড়ি আরো ... আরো...। এই প্রথম বড় নয়নাভিরাম লাগে জ্যামের এই দৃশ্য। এই সবের ফাঁদে কান্নাটা সম্ভবত আটকে আছে। নয়তো এত দীর্ঘ সময় ধরে—কই এত লম্বা বিরতি তো নেয় না।  রিনরিনে সুরের ধাক্কায় আবুল ফজলের স্বস্তিতে চির ধরে—তবে কি আবার ফিরে এল বিলাপটা? আগেই তাকে অভয় দান করে। প্রেমিক যুগলের অর্থহীন কিন্তু যৌক্তিক হাসির তোড়ে কিছু চড়ুই অথবা ভাত শালিক কিংবা হতে পারে কয়েকটা দোয়েল উড়াল মারে। সুরই, তবে কান্নার নয়, হাসির রিনরিনে সুর। এই প্রাণবন্ত আর নিবিড় সুখের জমাটি আয়োজনে আবুল ফজলের কাছে কান্নাটা আজ আপোসকামী হয়েছে সম্ভবত। আয়েশি ভঙ্গিতে চোখের দৃষ্টিকে আরো ছড়িয়ে দেন তিনি। রাধাচূড়া, কৃষ্ণচূড়া আর জারুলের সারিতে হঠাত্ চোখে পড়ে কাঁঠালি চাঁপার দুটো/একটা বিরল উপস্থিতি। চন্দ্রিমা উদ্যানের ঘন বৃক্ষগুলোতে লুকিয়ে থাকা বাতাস লেকের জল টপকে সংসদ ভবনের এমপি হোস্টেলের দিকে দ্রুত ধাবমান হলে লাল সিঁড়ির ধাপে তরতাজা কয়েকটা কাঁঠালি চাঁপা এলিয়ে পড়ে। ফুলগুলোর সৌন্দর্য দুর্মরভাবে আবুল ফজলকে প্রলুব্ধ করলে সেগুলো কুড়োবার জোর একটা তাগিদ বোধ করেন। লোকজনের উপস্থিতিতে সংকোচ বোধ করলেও মাঝবয়সী আবেগকেই প্রশ্রয় দেন তিনি। তার আঙুলগুলো আন্তরিক তত্পরতায় ফুল ক’টি কুড়োয়। নাকের সঙ্গে লাগিয়ে গভীর শ্বাস নিয়ে ফুলের গন্ধ নেন। মুহূর্তেই আবুল ফজল লম্বাগাড়ির সার, ফুলেল বৃক্ষরাজি, লেকের জল ফেরিওয়ালাদের নানামাত্রিক স্বর টপকে যেতে থাকে সন্ধ্যাকুঁড়া গ্রামে। একটা সোমেশ্বরী নদী, প্রাইমারি স্কুলের বিরাট খেলার মাঠে বন্ধুদের কাঁধে হাত রাখতেই শৈশবের টাটকা গন্ধ পান। তখনই জ্যামটা সম্ভবত খুলতে শুরু করে। হর্নের স্থৈর্যহীন চিত্কার তাকে টেনে-হিঁচড়ে সংসদ ভবনের লেকের কাছে নিয়ে আসে। আবার তিনি ভীতকম্পিত হয়ে ওঠেন। নিশ্চয় সেই কান্নাটা এক্ষুনি আবার ফিরে আসবে। সেই ভ্রাম্যমাণ বিলাপধ্বনি সঙ্গী হয়েছিল। করতল দুটো ভিরু শালিকছানার মতো তির তির করে কাঁপে।আবুল ফজল হাতে একটা অদৃশ্য ধাতব স্পর্শের অনুভবে মনোবল ফিরে পান। হাতে ৩০৩ রাইফেল। ১৯৭১ সাল। স্বাধীনতা যুদ্ধ। বাড়িতে একটা চিরকুট লিখে সীমান্ত পার হয়ে একেবারে মুক্তিযোদ্ধা ট্রেনিং ক্যাম্পে যুদ্ধের নয় মাসে বেশ ক’টি অপারেশনে সরাসরি অংশ নিলেও স্মৃতির কাঠখড়ে লক্ষ্মীপুর অ্যামবুশের ঘটনাটাই দাউদাউ জ্বলে ওঠে। ফুলপুর থানায় পাকিস্তানি সেনাবাহিনীর একটা নিয়মিত টহলরত দলের ওপর আক্রমণ করেছিল তারা। তারিখটা স্পষ্ট মনে আছে। ১৩ জুলাই। পাকিস্তান সেনাবাহিনীর ৩৩ পাঞ্জাব রেজিমেন্টের কনভয়ের ওপর আক্রমণকারী মুক্তিযোদ্ধাদের সংখ্যা ছিল ১৭। এ গ্রুপের যোদ্ধা মো. ইয়াসীন ছিল মা-বাবার একমাত্র সন্তান। ওর বাবা সরকারি চাকরিজীবী ছিলেন। তিনি ২৫ মার্চ রাতেই ঢাকার বাসায় পাকিস্তানিদের বর্বোরোচিত হামলায় শহিদ হন। ইয়াসীনকে যুদ্ধে পাঠিয়েছিল ওর মা। শুনে বিস্মিত হয়েছিল আবুল ফজল। ভীষণ সাহসী ছিল ছেলেটা। মৃত্যুকেও যেন অবজ্ঞা করতে পারে—কম বয়সী আবেগ-উদ্দীপনায় অথবা সদ্যপ্রয়াত পিতৃহত্যার প্রতিশোধস্পৃহায়। ছেলেটা ছিল সাদামাটা। কিন্তু ও হাতে সবসময় একটা দামি রোলেক্স ঘড়ি পরে থাকত। ক্যাম্পে তো বটেই, এমনকি কোনো যুদ্ধ অপারেশনে গেলেও হাতের ঘড়িটা খুলত না। এ নিয়ে সবাই ওকে ঠাট্টাও করত——কী ইয়াসীন, ঘড়িটা প্রেমিকার দেয়া?—নাকি যুদ্ধ করতে করতে মারা গেলে মৃত্যুর সঠিক সময় জেনে মরতে চাও?এ রকম দুষ্টুমিতে ও রাগ না করলেও প্রাণবন্ত হয়ে আনন্দ কৌতুকে যোগও দিত না। ফজল দেখেছে, এতে ছেলেটার ঠোঁটের ঘেরে ম্লান হাসি ফুটত শুধু। এ বিষয়ে আবুল ফজল তার কৌতূহলকে অক্ষত রাখতে না পেরে একদিন জিজ্ঞেস করে জানতে পারে। ঘড়িটা ইয়সীনের বাবার। যুদ্ধে আসার আগে ওটা ওর মা নিজের হাতে পরিয়ে বলেছেন—তোমার বাবার স্মৃতিই স্বাধীনতা অর্জনে তোমাকে প্রাণিত করবে, সাহস জোগাবে। তার হত্যার প্রতিশোধ নেবে, শত্রুর হাত থেকে প্রিয় জন্মভূমিকে স্বাধীন করবে। এসব জানার পর কেউ কখনো ঘড়ি বিষয়ক কৌতুকে আর বিব্রত করেনি ইয়াসীনকে।লক্ষ্মীপুর অ্যামবুশে যখন মুক্তিবাহিনীর জয় সুনিশ্চিত তখন হঠাত্ই পাকিস্তানি বাহিনীর নিক্ষেপ করা একটা শক্তিশালী গ্রেনেডে শত্রু কনভয়ের কাছাকাছি থাকা ইয়াসীন ছিন্নভিন্ন হয়ে যায়। মৃত্যুর পর ও মূলত একটা লাশ থাকে না। দলা দলা থেতলানো মাংসপিণ্ডে পরিণত হয়। ওর পোড়া কালচে অস্থি, চামড়া, দলা মাংসকে কোনোরকমে একটা কাপড়ে বেঁধে ফুলবাড়িয়ার রাধাকানাই গ্রামের একটা কবরস্থানে সমাহিত করা হয়। আশ্চর্যের বিষয় এই যে, ওর ছিন্ন বাঁ হাতটি নামা ধানক্ষেত থেকে যখন পাওয়া যায় ঘড়িটা তখনো যান্ত্রিক দায়িত্বপালনে নিষ্ঠাবান ও তত্পর ছিল। ঘড়ি পৌঁছে দেয়ার কঠিন দায়িত্ব বর্তায় আবুল ফজলের ওপর।ইয়াসীনের আম্মা খুব স্বাভাবিকভাবে ঘড়িটা গ্রহণ করেন। তার অভিব্যক্তিত্বে বরফশীতল বিষণ্নতা লেপ্টে থাকতে পারে হয়তো, বা গভীর রক্তক্ষরণে স্নাত পাঁজরগুলো তিনি শাড়ির আঁচলে ঢেকে রেখেছেন কিংবা বিষাদের ঘন আস্তরে স্তব্ধ ও নির্বাক হয়ে থাকাটাও অস্বাভাবিক কিছু নয়। তবু আবুল ফজল প্রচণ্ড রকমের ধাক্কা খায়। মানুষ কীভাবে এতটা সহনশীল আর সংযমী হয়! স্বামীহারা এই মহিলার পুত্রই ছিল একমাত্র ও শেষ ভরসা। তার চোখে শ্রাবণের ঘোর বর্ষণ আশা করেছিল আবুল ফজল, সদ্য জবাই হওয়া হরিণীর অসহ্য কাতরতায় ভূলুণ্ঠিত যন্ত্রণার দৃশ্য দেখার নিশ্চিত ধারণা ছিল তার। আর কিছু না বলে তাকে বসিয়ে রেখেই ঘড়িটা নিয়ে ইয়াসীনের আম্মা ভেতরে চলে যান। এরপর আবুল ফজলও আর বসেনি।রাস্তায় নেমে শোককাতর জননীর আচরণ বিশ্লেষণে যখন ঘোর মগ্ন তখনই সমস্ত প্রকৃতি বিদীর্ণ করে, গ্রামের কয়েক হাজার বিঘা জমির মাটি চূর্ণ-বিচূর্ণ করে, বৃক্ষের সমস্ত শাখা-প্রশাখায় তোলপাড় তুলে একটা শোকতুর গলা উচ্চকিত কান্নায় ভরে ওঠে — আমার ইয়াসীনরে তোমরা কেন নিয়া আসলা না, দেখাইলা না, ওর বিচ্ছিন্ন নখ, ঠোঁটের খসে পড়া মাংস, পুড়ে যাওয়া এক টুকরো অস্থি দেখলেও ঠিকই চিনতে পারতাম ও আমার ইয়াসীন, আমার কলিজার টুকরা...। বিলাপের সুরটা ক্রমশ তীক্ষ্ম থেকে তীক্ষ্মতর হয়ে আবুল ফজলকে ধাওয়া করে। বাসে মাইল মাইল পথ অতিক্রম করার পরও কান্নার তীব্র যন্ত্রণা বিন্দুমাত্র কমে না। দু হাতে কান চেপে ধরে আবুল ফজল। সেই থেকে শুরু। তবে সারাক্ষণই যে বিলাপটা তত্পর থাকে তাও নয়। এখন যেমন একটা স্বস্তিদায়ক প্রাকৃতিক সৌন্দর্যে মগ্ন কান্নার সুরটা অন্তর্হিত হয়েছে। আবুল ফজলের কানে হর্নের শব্দ আসে। জ্যাম খুলতে যাচ্ছে সম্ভবত। দ্রুতপায়ে গাড়ির দিকে হাঁটেন তিনি।রাস্তায় দাঁড়ানো গিজগিজানো বাক্সগুলোয় প্রাণের স্পন্দন জাগে। পিঁপড়ার সারির মতো গতিশীল হওয়ার জন্য গাড়িগুলো নানামাত্রিক হর্নের ধ্বনিতে অসহিষ্ণুতা প্রকাশ করে। বিজয় সরণিকে ঠেলেঠুলে মহাখালী ফ্লাইওভার, কি বনানী বা বাড্ডার দিকে নিয়ে যেতে ব্যতিব্যস্ত হয় বাহনগুলো। পায়ের গতি দ্রুত করেন আবুল ফজল। গাড়ির দরজা খুলে যান্ত্রিক গর্তে নিজেকে স্বেচ্ছায় সমর্পণ করেন। কিন্তু সহজে পরিত্রাণ মেলে না। পাঁচ/দশ মিনিটেও পুরো টায়ার ঘোরে কি ঘোরে না—গাড়ির এমন গতি। আবার সেই সংসদ এলাকাতেই, সেই লাল কৃষ্ণচূড়ার দাউদাউ সৌন্দর্যে আবারও চন্দ্রিমা উদ্যানের বনজ সবুজের কাছাকাছি গাড়িটা ঠেসে যায়। চন্দ্রিমা উদ্যানের প্রতিটি বৃক্ষই যেন ঋজু ভঙ্গিতে আকাশছোঁয়ার প্রতিযোগিতায় নেমেছ। এই স্থবিরতা খারাপ লাগে না। চোখের আওতায় থাকা টাটকা সবুজ সমস্ত আবদ্ধতাকে হটিয়ে মগজের অলিগলিতে ছড়িয়ে পড়ে। গ্লাস নামিয়ে দেন আবুল ফজল। এসির ঘেরাটোপে হয়তো ঘাম ঝরা বন্ধ করা যায় কিন্তু মনের গুমোট বাষ্প গুড়োয় তার কী সাধ্য! দিন সরে যাচ্ছে, পাখিরা আয়োজন করে ঘরে ফেরে এখানে। বিচিত্র কলকাকলিতে চনমনে হয় মন। জিয়া উদ্যানের লেকের পাড়ে একদল যুবক গলা ছেড়ে গান করছে। পাশের লাল রাস্তায় এক অন্ধ ভিখিরি সাদা ছড়ির খটখট শব্দ তুলে নিঃসংকোচে হেঁটে যাচ্ছে। তার ছড়িটা তৃতীয় নয়ন হয়ে শব্দের দ্যোতনা তৈরি করে পথ দেখিয়ে নিচ্ছে তাকে। এই সব রচিত জীবনে সংযোজিত হয় অন্যরকম দৃশ্য। কানের লতি ওজনসর্বস্ব সস্তা ঝুমকায় যতটা অবনত, তার চেয়েও উদ্ধত দেখায় শাড়ির পেঁচানো ঘেরে সংরক্ষিত উঁচু স্তনদ্বয়। ঠোঁটে ঘষা আগুন রঙা লিপস্টিক। প্রলুব্ধ করার সবরকম আয়োজনে এরা একান্ত আন্তরিক। দোকানি যেমন তার সবচেয়ে আকর্ষণীয় পণ্যটির প্রদর্শনে ক্রেতার মনোযোগ কাড়তে চায়—চার-পাঁচ জনের ভ্রাম্যমাণ  দেহপসারিণীর দলটাও এর ব্যতিক্রম নয়। চন্দ্রিমা উদ্যানের বৃক্ষরাজি ওদের জন্য তৈরি করছে সান্ধ্যকালীন প্রয়োজনীয় অন্ধকার আর নির্জনতা। ‘গাছ সব সময় মানুষের বন্ধু’ একটা গাছে পেরেক মারা সাইনবোর্ডের বাণীটুকু পড়তে গিয়ে একধরনের ঝাঁঝাল কৌতুক বোধ করে আবুল ফজল। ভয় করে—বিলাপটা না আবার ফিরে আসে। সম্ভবত জটের গেরোগুলো খুলতে শুরু করেছে। চাকা সচল হলে মিটারের গতি ৩০ থেকে ৪০-এ উঠতে থাকে ক্রমশ। অস্থির বাতাসে গাড়ির ভেতর একটা কচমচ শব্দ তৈরি করে। পত্রিকার কয়েকটা পাতা হাওয়ার তোড়ে দলছুট হতে থাকলে খপ করে ধরে ফেলে আবুল ফজল। এতক্ষণে মনে হয় তাড়াহুড়ো করে বেরোনোয় আজ পত্রিকা পড়া হয়নি। বাসি কাগজের তরতাজা খবরের আহ্বানে ফজল কৌতূহলী না হয়ে পারে না। পত্রিকার কালো অক্ষরগুলো পোকার মতো চোখের সামনে বিনবিনায়——জঙ্গিদের হাতে উন্নত প্রযুক্তির বোমা।—বিয়ের প্রস্তাব ফিরিয়ে দেয়ায় তরুণীর গায়ে এসিড।—আমলাতন্ত্রের কারণে মুক্তিযোদ্ধা কল্যাণ ট্রাস্ট মৃতপ্রায়।—উত্তরায় চিকিত্সকের বাসা থেকে গৃহপরিচারিকার লাশ উদ্ধার।মাথাটা ঝাঁ ঝাঁ করে ওঠে আবুল ফজলের। হঠাত্ জ্বলে ওঠা বোধের ভেতর ’৭১-এর সেই দ্রোহ অনুভব করেন তিনি। মিনিট দশেক চলার পর আবারও গাড়িটা মসৃণ রাস্তার বুকে আটকে যায়। এবার পরিস্থিতি ভিন্ন। লম্বা কিউ-এর শেষে থাকলেও এ প্রান্তে ঠিকই খবর চলে আসে—রিকশারোহী এক মহিলার গলার চেন ছিনতাই করে নিয়ে যাবার আগে তার তিন বছরের শিশুপুত্রটিকে ছুরিকাহত করে গেছে দুর্বৃত্তরা, কী সর্বনাশের কথা! ও প্রান্তের হূদয়বিদারী আহাজারি রক্তস্রোতের মতো গড়িয়ে গড়িয়ে এদিকেও এসে আছড়ে পড়ে। আবুল ফজল প্রয়োজনের অতিরিক্ত শক্তি খরচ করে দড়াম শব্দে দরজা খুলে লাফিয়ে বাইরে নামেন।তারপর মানুষের ঠাস বুনট ঠেলে সামনের দিকে দ্রুত হাঁটতে শুরু করেন। তার গতি এসে থামে একেবারে মূল ঘটনার জমজমাট ভিড়ভাট্টা, হৈচৈ ও শোকাবহ স্রোতের শেষ রেখায়। মহিলা ও শিশু কণ্ঠের কান্না উচ্চগ্রামে উঠছে ক্রমাগত। প্রচুর রক্তক্ষরণ হচ্ছে বাচ্চাটার ক্ষতস্থান থেকে। ওদেরকে দ্রুত হসপিটালে নেয়ার প্রয়োজনীয় কর্তব্য ভুলে লোকজন একনাগাড়ে প্রশ্নের পর প্রশ্নের ঢিল ছুড়ছে। ওদের উত্সাহের ভাঁজে চিড় ধরাচ্ছে মহিলার গলার মিনতি—প্লিজ আপনারা আমার ছেলের চিকিত্সার জন্য একটা ব্যবস্থা করেন। ওকে এক্ষুনি হাসপাতালে নেয়া দরকার। তবু ঠাসানো কান্নার ভেতর ডুবে যাওয়া অনুরোধের দিকে উত্সুক জনতার ভ্রুক্ষেপ নেই। সামনে ভয়াবহ যানজট। আপনি এখন এগুবেন কী করে? উল্টো সমস্যার ছক তৈরি করে ঝুলিয়ে দেয় সামনে। অসীম কৌতূহল নিবৃত্ত করতে বেপরোয়া কণ্ঠগুলো প্রশ্ন করেই চলছে——ওরা কতজন ছিল? কী অস্ত্র ছিল হাতে? পিস্তল না ছুরি? কীভাবে অ্যাটাক করল? সব প্রশ্নের ভাঁজে গুঁতো মেরে মহিলা উঁচুগলায় আর্তনাদ করে ওঠে—আপনাদের পায়ে পড়ি, আমার বাবুকে বাঁচান।মানুষের ভিড়, চুকচুকানো আফসোস, টহল পুলিশের হঠাত্ তত্পরতাকে অগ্রাহ্য করে আবুল ফজলের কানে ঠিক তখনি সেই ভ্রাম্যমাণ বিলাপটা হুড়মুড় করে ঢুকতে থাকে। তার চোখের কালো মণি দুটো একটু বেশি গোল আর চঞ্চল হয়ে ইতিউতি ঘুরে কান্নার উত্স খোঁজে। যেন বিলাপের এই তীক্ষ্ম স্বরটা কোনো দৃশ্যমান বস্তু—ভালো করে খুঁজলেই চোখের গর্তে আটকে ফেলা যাবে। ক্রন্দনধ্বনি আজকে যেন আবুল ফজলের কানের ফুটো ভেদ করে তার মগজ ফুটো করে দেবে। ইয়াসীনের মায়ের তীক্ষ্ম ও ধারালো কান্নার সুর দীর্ঘপথ ভ্রমণ করেও ক্লান্ত নয়। বিলাপের সুরটা যেন কালো ধোঁয়ার মতো পেঁচিয়ে পেঁচিয়ে চারপাশে ছড়িয়ে পড়ছে। বলক ওঠা ক্রুদ্ধতা নিয়ে আজ এই ধ্বনি সমস্ত শূন্যতা ভরাট করে ক্রমশ ফেনায়িত হচ্ছে। অপ্রতিরোধ্য এই তীব্র বিলাপ আজ আবুল ফজলের কান দুটো বধির না করে ছাড়বে না। তবু তার করতল দুটো কান চেপে ধরে এই তরঙ্গায়িত বিলাপকে প্রতিহত করার চেষ্টা করে না। বরং কান্নার অদৃশ্য দেয়াল ডিঙিয়ে, মানুষের স্পর্ধিত কৌতূহলে ছিঁড়েফুঁড়ে তিনি দ্রুতপায়ে ছুটে যান রক্তাক্ত শিশু কোলে বসে থাকা জননীর কাছে। মায়ের কোল থেকে মুমূর্ষু বাচ্চাটাকে নিজের দু বাহুতে জড়িয়ে ধরে একবার শুধু সমবেত জনতার দিকে স্থৈর্যহীন ক্রোধে তাকান। তারপর বলেন—চলো মা, এক্ষুনি ওকে নিয়ে হাসপাতালে যাই, দ্রুত, শিশুটির রক্তস্রোতে তার কাঁধ ভিজে উঠতে থাকলেও জননীর উত্কণ্ঠিত দীর্ঘশ্বাস সুবিশাল শূন্যতায় চির ধরালেও তীব্র বিলাপধ্বনিটি আজ আর আবুল ফজলের পিছু ধাওয়া করে না। দীর্ঘ বছর ধরে ভ্রাম্যমাণ এই বিলাপ আজ ফিরে যায় অনির্দেশ্য ও অদৃশ্য জগতে। সম্ভবত কোনোদিন সে আবুল ফজলের কাছে আর ফিরে আসবে না।



24110,39927
হুসনা বানুর হারমোনিয়াম
ফিচার
প্রকাশ : ২৬ মার্চ ২০১৯, ০০:০০
গলাভাঙা মাজাভাঙা বৃদ্ধ ওস্তাদ রেখে মেয়েকে গান শেখানোর মানে এই নয় যে—বাবা চাচ্ছেন তার মেয়েটি সংগীতশিল্পী হয়ে উঠুক। উদ্দেশ্য খুবই স্পষ্ট। আমাদের ব্রাক্ষ্মণবাড়িয়া শহরে সেকালে পাত্রী দেখতে এলে পাত্রীর গুণাগুণ পরীক্ষার সময় যে সব প্রশ্ন করা হতো তার মধ্যে ছিল : রান্নাবান্নায় কেমন? কোরমা রাঁধতে পারো তো? সহি কোরআন পাঠ জানো তো? তাহলে একটু শোনাও দেখি। উলের কাজ পার? কুর্সিকাঁটায় জাফরি করা টুপি বানিয়েছো কখনো? একেবারে শেষ প্রশ্ন—গান গাইতে পারো তো? উত্তর হ্যাঁ হলে, খালি গালায় না হারমোনিয়াম বাজিয়ে? অন্যান্য পরীক্ষায় পিছিয়ে থাকলেও হারমোনিয়াম বাজিয়ে পরপর দুটো গান শোনাতে পারলে পাত্র হাতছাড়া হবার কথা নয়। কারণ পাত্রপক্ষে গানের ভক্ত অন্তত একজন তো থাকবেনই। পাত্রীর গুণগান তিনিই করবেন। বলবেন, এমন গানের গলা—একেবারে কোকিলকণ্ঠী।মেয়ের জন্য বৃদ্ধ ওস্তাদ রাখার কারণ একটাই—মেয়ে যেন তার প্রেমে না পড়ে।হারমোনিয়ামে দুটি গান তুলতে পারলেই কাজ চালানো যায়, চারটি হলে তো কথাই নেই। ততদিনে বুড়ো ওস্তাদ বাদ পড়ে যান কিংবা পাত্রীর ছোট বোনের জন্য নিয়োজিত হন।পাত্রীর কণ্ঠে দুটির বেশি তিনটি গান কেউ শুনতে চেয়েছেন, এমন নজির খুব কম। হুসনা বানুকে যখন কুমিল্লা শহরের পাত্রপক্ষ দেখতে এল গানপর্বে ‘মধুমালতী ডাকে আয়’ এবং ‘একটা গান লিখ আমার জন্য’ গাওয়ার পর যখন যন্ত্রটা সরানো হচ্ছে পাত্রের বাবা বললেন, একটা নাত-ই-রাসুল শোনাবে না মা?অবশ্যই শোনাবো, বলে হারমোনিয়ামের ওপর হাত রেখে খালি গলায় গাইল—‘তোরা দেখে যা আমিনা মায়ের কোলে’।এ বিয়ে ঠেকায় কে? পাত্রের বাবা নিজেই বললেন, আলহামদুলিল্লাহ, আমরা কবুল করে নিচ্ছি।হুসনা বানু গান জানে এই সুনামটাই কাল হলো। বিয়ের দ্বিতীয় বছরেই তার স্বামী শফিউদ্দিন হারমোনিয়ামের রিডগুলো একটা একটা করে ভেঙে লাকড়ির চুলাতে ঢুকিয়ে দিল। অতঃপর হুসনা বানু নিজেই খোলটাকে ভেঙে ফালি ফালি করে চুলোতে দিয়ে শফিউদ্দিনকে বলেছে, আপনাদের অনেক খড়ির দাম বেঁচে গেল। এই ভাঙচুর নিয়ে একটা থমথমে অবস্থা বিরাজ করতে পারত, করেনি। হুসনা বানু এমন একটা ভাব করল যেন কিছুই হয়নি।অন্তত দু সপ্তাহ পর টের পেয়ে হুসনা বানুর শ্বশুর বলেছেন, শফিউদ্দিন কাজটা ভালো করেনি। তুমি তার অনুমতি নাও, আমি তোমাকে ইন্ডিয়া থেকে পাকড়াশি কোম্পানির হারমোনিয়াম আনিয়ে দেবো।হুসনা বানু হাসিমুখেই বলল, থাকুক আব্বা। স্বামী পাবার জন্য গান ধরেছিলাম, পেয়ে গেছি, এখন আর কী দরকার।এই ঘটনা ১৯৬৩ সালের। ১৯৭১-এর ফেব্রুয়ারি মধ্যে হুসনা বানু চার সন্তানের মা হন—তিন মেয়ে ও এক ছেলে। চতুর্থ সন্তান তখন পেটে। সত্তরের নভেম্বরের দিকে হুসনা বানু যখন হঠাত্ খালি গলায় বেশ উচ্চৈঃস্বরে গান গাইতে শুরু করে, ব্যাপারটা মন্দ জিনের আছর হিসেবেই প্রতিষ্ঠিত হয়। সে-সময় তার গাওয়া অধিকাংশ গানের শিল্পী একজনই—সন্ধ্যা মুখোপাধ্যায়। রান্নাগরে গিয়ে গাইছে, ‘নিধাধামা পানি সারেগা গা রে পাখি গা/ সোনার খাঁচা দেবো/ সোনার শিকল দেবো/ সোনায় ভরিয়ে দেবো গা।’ বিছানায় শুয়ে গাইছে, ‘কী মিষ্টি দেখো মিষ্টি, কী মিষ্টি সকাল’। বাথরুম থেকে শোনা যাচ্ছে—‘পিয়া পিয়া পিয়া কে ডাকে আমারে মায়াময় এই মধু সন্ধ্যায়’।শফিউদ্দিন ওয়াপদার হিসাব শাখায় চাকুরি নিয়ে ১৯৬৫-তে ঢাকায় চলে আসে। বাসা নেয় রামকৃষ্ণ মিশন রোডের ফার্স্ট লেনে, অফিস থেকে বাড়জোর দশ মিনিটের হাঁটাপথ।সত্তরের ডিসেম্বরের নির্বাচনের পরপর একদিকে গর্ভবতী অন্যদিকে জিনে ধরা মেয়ের দেখাশোনা করতে শফিউদ্দিন শাশুড়িকে নিয়ে আসে, সাথে আসে কুসুম বানু, তার শ্যালিকা। অ্যালোপ্যাথ ডাক্তার বলেন, এটা একধরনের মানসিক সমস্যা, প্রেগন্যান্সিতে কারো কারো হয়ে থাকে। ভালো করে ঘুমালে প্রকোপটা কমে যাবে। সন্তান জন্মদানের দিন যত ঘনিয়ে আসে হুসনা বানু ততই সুস্থ হয়ে ওঠে। ২২ ফেব্রুয়ারি সোমবার তৃতীয় কন্যাসন্তানের জন্ম হয়। মেয়ের মানসিক স্বাস্থ্যের উন্নতি দেখে মা চলে গেলেন, রেখে গেলেন অবিবাহিত ছোট মেয়েকে।মার্চের ২৫ তারিখ রাতে ঢাকা শহরে পাকিস্তানি সেনাবাহিনীর তাণ্ডব শুরু হলে হুসনা বানু কান খাড়া করে রাখে। সে রাতের শেষপ্রহরে হুসনা বানু গান ধরে, ‘কে তুমি আমারে ডাকো, অলখে লুকায়ে থাকো’।শফিউদ্দিন ধমকে ওঠে। বলে, তোমার কোনো কাণ্ডজ্ঞান নেই হুসনা। দেশের এই অবস্থা, আর তুমি...।হুসনা বানু হেসে ওঠে, আমার কোনো কাণ্ডজ্ঞান নেই।খুব কাছে থেকেই গোলার শব্দ আসছে। প্রতিধ্বনিটাই বেশি স্পষ্ট, একবার মনে হয় দক্ষিণ দিক থেকে আসছে একবার পূর্ব দিক থেকে।শফিউদ্দিন একবার জানালা খুলে রাস্তার দিকে তাকায়। টর্চ হাতে কেউ একজন ফার্স্ট লেন থেকে রামকৃষ্ণ মিশন রোডের দিকে যাচ্ছে। আবার গোলার শব্দ হতেই মানুষটা দ্রুত পিছিয়ে আসে। পেছাতে পেছাতে একেবারে তাদের ঘরের কাছাকাছি।শফিউদ্দিন জানালা নিয়ে তাকিয়েই জিজ্ঞেস করেন, কে ওখানে?জবাব আসে, অসুবিধে নেই। আমি ব্রাদার্স ইউনিয়ন ক্লাবের খোকা, অবস্থা খুব খারাপ। ইত্তেফাক অফিসটাকে শেষ করে ফেলেছে। এখনো আর্মি আছে। আবার অ্যাটাক হবে। ফ্যামিলি গ্রামে পাঠিয়ে দিন।শফিউদ্দিন আবার জিজ্ঞেস করেন, কোনো ক্যাজুয়ালিটি?অফিসে নাইট শিফটে যারা ছিল, আগে সরে গিয়ে না থাকলে বাঁচার কোনো কারণ নেই। খবর পাচ্ছি ঢাকা ইউনিভার্সিটির ইকবাল হলে জগন্নাথ হলে সব শেষ।শফিউদ্দিন কথা বলছে জানালা দিয়ে, কিন্তু হুসনা বানু ততক্ষণে দরজা খুলে বাইরে এসে বলল, চলেন, আর্মি কী করে দেখে আসি।শফিউদ্দিন দ্রুত বেরিয়ে কাতরস্বরে বলল, হুসনা, তুমি ঘরে যাও। বাচ্চা কাঁদছে।হুসনা বানু খিলখিল করে হেসে ওঠে।এবার শফিউদ্দিন ভয় পায়। ব্যাপারটা তো হাসির নয়। হুসনা কি কিছুই বুঝতে পারছে না?পরদিন ২৬ মার্চ, শুক্রবার। ছুটি তো রোববার। কারফিউ জারি হয়েছে, নতুবা অফিসে যাবে কি-না এ দ্বিধায় পড়ত। কী ঘটছে জানার জন্য এদিক-ওদিক যারা উঁকি দিচ্ছে, শফিউদ্দিন তাদের একজন। শুনল স্টেট ব্যাংকের ভেতরে আর্মি, ওয়াপদা গেটে আর্মি, গভর্নর হাউজের চারদিকেই আর্মি।মানুষ ঢাকা ছাড়ছে—বুড়িগঙ্গা, মেঘনা, তুরাগ, শীতলক্ষ্যা—এসব নদী পেরোতে পারলে সম্ভবত কিছুটা নিরাপত্তা মিলবে।২৭ মার্চ, শনিবার চার-পাঁচ ঘণ্টার জন্য কারফিউ শিথিল করা হলে চার সন্তান, শ্যালিকা ও স্ত্রীসহ রামকৃষ্ণ মিশন রোডের বাড়ি ছেড়ে আরো দুটি পরিবারের সাথে হাটখোলার মোড় পেরিয়ে সোজা কিছুদূর এগিয়ে খ্রিস্টানদের কবরস্থানের পাশ দিয়ে কিছুটা হেঁটে কিছুটা রিকশায় সদরঘাটের কাছাকাছি এসে নৌকায় নদী পেরিয়ে জিঞ্জিরার শুভাড্যায় পৌঁছাল। তাঁদের সাথে দুই পরিবারের একটি শফিউদ্দিনের সহকর্মী আবুল কালাম আজাদের। শুভাড্যার বাড়িটি তারই শ্বশুরের।নবম শ্রেণির ছাত্রী কুসুম বানু একইসঙ্গে শফিউদ্দিনের কন্যাশিশু এবং স্ত্রীকে সামলাচ্ছে। আবার ছয় চার ও তিন বছর বয়সী আরো তিনটি শিশুর ওপর নজর রাখছে। হুসনা বানুর ব্যাপারে ডাক্তারের পরামর্শ ছিল—যতটা বেশি সময় ঘুম পাড়িয়ে রাখতে পারবেন, ততটাই মঙ্গল।অস্থিরতা বেড়ে যাবার কারণে এপ্রিলের প্রথম দিন বৃহস্পতিবার রাতে হুসনা বানুকে একটু বাড়তি মাত্রার ঘুমের ওষুধ দেয় হয়। পরদিন শুক্রবার সকালের দিকে ভীষণ গোলাগুলির শব্দ শোনা যায়, আর শোনা যায় মানুষের চিত্কার—পালাও পালাও, জিঞ্জিরা ছেড়ে পালাও।বুড়িগঙ্গার গানবোট মরিয়া হয়ে উঠেছে। জিঞ্জিরার দিকের লোকালয়ে অবিরাম গোলাবর্ষণ করে চলেছে। গোদামে আগুন দিয়েছে। থমকে আছে ওপারের পলায়নপর মানুষজন।কুসুম বানু বোনের বাচ্চাদের নিয়ে প্রস্তুত, কিন্তু হুসনা বানু বালিশ আঁকড়ে ধরে পড়ে আছে। চোখ খুলছে না। ওষুধের প্রতিক্রিয়ায় খুলতেও পারছে না। এর মধ্যেই ছোট্ট শিশুটি একবার মায়ের দুধ খেয়ে নিল।হুসনা বানুকে টেনে হিঁচড়ে তুলে শফিউদ্দিন-পরিবারও এগুচ্ছে, আগে গুলির আওতার বাইরে পৌঁছে গন্তব্য ঠিক করবে।মানুষের যে স্রোত তার সাথে তাল মিলিয়ে এগুতে পারলে ভালো, নতুবা পদপিষ্ট হয়ে মরতে হবে। প্রায় আধঘণ্টার পথ হাঁটার পর কুসুম চেঁচিয়ে ওঠে, দুলা ভাই, আপা নেই।শফিউদ্দিন ছেলে কাঁধে ঘুরতে চেষ্টা করে, কিন্তু উপায় নেই। মানুষের ঢল অগ্রাহ্য করে পেছনে ফিরে যাবার কোনো উপায় নেই। তার কানে আসছে অন্য এক নারীর চিত্কার, আমার মিতু কোথায়? আমার মিতু কোথায়?কিন্তু মিতুর জন্য যে পেছন ফিরে উল্টোদিকে যাবেন সে উপায়ও নেই। মিতুর মায়ের গগনবিদারী চিত্কার অন্য কোনো সময় হলে সকলকে স্তব্ধ করে দিত।হুসনা বানু যে নেই, কুসুম ছাড়া যেন আর কেউই তা টের পায়নি। একসময় কুসুমও নির্বাক হয়ে যায়। কিন্তু তখনো মনে হচ্ছে কানের পাশ দিয়ে বোধহয় গুলিটা চলে গেল। পেছনে তখনো বিস্ফোরণের শব্দ।প্রতিটি বিস্ফোরণের সাথে ঘাড়ের ওপরের শিশুটি বাবার মাথার চুল আঁকড়ে ধরে তার ছোট্ট শরীরটাকে বাবার সাথে মিশিয়ে দেয়।আবারও চিত্কার—আব্বা কোথায়? আব্বা কোথায়? যারা চিত্কার করছে তারা শিশু নয় মাঝবয়সী; তার মানে তাদের আব্বা বুড়ো মানুষ।দেড় ঘণ্টা পর কুসুম বলল, দুলাভাই, আর পারছি না। তিনটি কথা বলা শিশুর একজনও বলছে না, মা কোথায়? দেশের পরিস্থিতি যেন তারা ভালোই জানে। সেই মুহূর্তে তাদের কী করণীয় তাও তাদের জানা।নদীর ঘাটে একটি গ্রামীণ বাজারের পাশ দিয়ে যাবার সময় টিউবওয়েল থেকে পানি চেপে খেলো। চায়ের দোকান থেকে আধাকাপ দুধ নিয়ে কোলের বাচ্চাটিকে একটু খাওয়াতে চেষ্টা করল। এই শিশু চিত্কার করে বলার চেষ্টা করল না, দুধের কৌটা কোথায়। চুকচুক করে কয়েক চামচ খেয়ে নিল।আরো দু দিন পথে কাটিয়ে শেষ পর্যন্ত শফিউদ্দিন চার সন্তান ও কুসুম বানুকে নিয়ে শ্বশুরবাড়িতে পৌঁছাল।যদি কুসুম সাথে না থাকত, হুসনা বানুর অন্তর্ধানের পুরো দায়ই এসে পড়ত শফিউদ্দিনের ওপর।শফিউদ্দিন তাদের পৌঁছে দিয়ে হাতে কিছু টাকা নিয়ে সে রাতেই আবার জিঞ্জিরার উদ্দেশে রওয়ানা দেয়। তার মন বলে—হুসনা বানুর আর কোনোদিনও খুঁজে পাবে না। তবুও খুঁজতে থাকে। দুই.একাত্তরের এপ্রিলের দুই তারিখ একমাস এগার দিন বয়সী যে কন্যা শিশুটিকে ঘুম ঘুম চোখে শেষবারের মতো বুকের দুধ খাইয়ে হুসনা বানু অন্তর্হিত হলো, তার বয়স এখন পুরো আটচল্লিশ বছর। সে-সময় ক্লাস নাইনের ছাত্রী কুসুম বানুর বয়স এখন বাষট্টি বছর। সে-সময় পঁয়ত্রিশ বছর বয়সী শফিউদ্দিন যদি এখনো বেঁচে থাকত, তার হতো তিরাশি বছর। তখন হুসনা বানুর বয়স কত ছিল—পঁচিশ। তাহলে এখন তার বয়স হতো তিয়াত্তর বছর।তিন বোন ও এক ভাইয়ের সংসারে আমিই সবার ছোট। আমার নাম জ্যোত্স্না। চাঁদনি রাতে আমার জন্ম হয়নি, আমাকে দেখলে কারো চাঁদের আলোর কথা মনে হবে—এমনও নয়। তবুও আমার নাম জ্যোত্স্না। আমি একটি সরকারি কলেজে রসায়ন শাস্ত্রের অ্যাসোসিয়েট প্রফেসর। পদোন্নতি পেয়েছি অল্পদিন আগে। আমার মায়ের নাম কুসুম বানু। বাবা শফিউদ্দিন। বাবা একধরনের গোয়ার্তুমির কারণে কুসুমকে বিয়ে করেননি। কুসুম চেয়েছে, কুসুমের পরিবারের লোকজনও চেয়েছে।বাহাত্তরে যখন দীর্ঘদিন নিখোঁজ কারো কারো প্রত্যাবর্তন ঘটতে থাকল, তার বিশ্বাস পাল্টে গেল, বললেন, হুসনা বানু ফিরে আসবে। বাহাত্তরের ডিসেম্বরে বাবা ইন্ডিয়ার পাকড়াশি কোম্পানির হারমোনিয়াম কিনলেন। খুব যত্ন করে বাক্সটি তাঁর বিছানার একপাশে রেখে দিলেন। সেই বিছানাতেই বাবার সাথে আমরা ঘুমিয়েছি। বাবা ওয়াপদার চাকরি ছেড়ে দিয়ে কুমিল্লার একটি কলেজে শিক্ষকতা শুরু করেন।কুসুমকে বিয়ে করার প্রস্তাবটি বাবার কাছে বারবার এসেছে। কিন্তু বাবা ঘুরিয়ে ফিরিয়ে একটা কথাই বলেছেন, কুসুম এলেই সবচেয়ে ভালো হতো, কিন্তু হুসনা বানু হঠাত্ একদিন এসে যখন দেখবে—কুসুম আমার বিছানায়, খুব কষ্ট পাবে। আমি বিয়ের পরপর হুসনা বানুর ওপর একটা বড় অবিচার করে ফেলেছিলাম। আমি যে মুখ খুলে ক্ষমা চাইব সে সাহস ও শক্তি আমার নেই। বিছানায় বরং হারমোনিয়ামটাই থাকুক। ক্ষমা চাওয়ার বদলে একটা কিছু করা।পঁচাত্তরে যখন কুসুম বানুর বিয়ে হয়, আমি অনেকটা বিবাহপূর্বজাত সন্তানের মতোই তার সাথে তার শ্বশুরবাড়ি চলে যাই। কুসুম বানুর স্বামী ওয়াজিউল্লাহ আমাকে তাচ্ছিল্য করেননি। পড়াশোনা করিয়েছেন, তার তিন সন্তান। কিন্তু তিনি যখন বলেন, চারই বলেন—জ্যোত্স্না আমার বড় মেয়ে। আমি তাকেও বাবা ডাকি।২০০০ সালের সেপ্টেম্বরে আমার প্রথম বাবা শফিউদ্দিন হূদরোগে হাসপাতালে ভর্তি হলেন। একটা সফল বাইপাস সার্জারি হলো। বাবার বন্ধুদের একজন বললেন, এখনই তো সময়। হার্ট তাজা থাকতে থাকতে আরেকটা বিয়ে করেনে।বাবা বললেন, আইনটা খুব বাজে। হুসনা বানুর লিখিত অনুমতি না নিয়ে যদি বিয়ে করি, নারী নির্যাতনের মামলায় পড়ে যাব।বাবা আমাকে জিজ্ঞেস করলেন, মানুষ সর্বোচ্চ কত বছর বাঁচে? মাত্র ক’দিন আগে শতবর্ষী বৃদ্ধের মৃত্যুসংবাদ পড়েছি। বললাম, একশ বছর।বাবা বললেন, না সর্বোচ্চ বাঁচার রেকর্ড হচ্ছে ১২২ বছর ১৬৪ দিন।বালিশের নিচ থেকে একটা নিউজ ক্লিপ বের করে বললেন, এ ছবি দেখ, এই মহিলার নাম জিন লুই ক্যালমেন্ট। জন্ম ২১ ফেব্রুয়ারি ১৮৭৫ আর মৃত্যু ৪ আগস্ট ১৯৯৭। এটাই বিশ্ব রেকর্ড।কোথাকার বাবা?ফ্রান্সের। জিন ক্যালমেন্ট গান গাইতেন।কথা এই পর্যন্তই।পরের বছর তেমন হাকডাক না পিটিয়ে একদিনের জ্বরেই বাবা অজ্ঞান হয়ে যান, দ্বিতীয় দিন মারা যান। বিছানাতেই হারমোনিয়ামের পাশে।বাবার কুলখানির পর যখন ঢাকা ফিরে আসি, রেজিস্টার্ড ডাকে একটি চিঠি পাই। আজকাল তো কেউ চিঠি লেখে না, কাগজপত্র কিছু পাঠালে কুরিয়ার সার্ভিসেই পাঠায়।বাবার যেদিন জ্বর, সেদিনের চিঠি। সেদিনই রেজিস্টার্ড ডাকে পাঠানো। ছোট্ট চিঠি।স্নেহের জ্যোত্স্না,আমার আদর নিও।হুসনা বানুর সন্তানদিগের মধ্যে তুমিই সর্বকনিষ্ঠ। সম্ভাবনা তত্ত্ব অনুযায়ী ভাইবোনদের মধ্যে তুমিই সবার পরে মৃত্যুবরণ করিবে। আমি হিসাব করিয়া দেখিয়াছি হুসনা বানুর দীর্ঘজীবী হইবার সম্ভাবনা রহিয়াছে এবং যদি জিন লুই ক্যালমেন্টের সমান বয়সও পায় তা হইলে ২০৬৯ সালের জুন মাস পর্যন্ত টিকিয়া থাকিবার কথা। হুসনা বানু যেখানে থাকুক এই সময়ের মধ্যে ফিরিয়া আসিবে বলিয়া আমার বিশ্বাস। আমি হারমোনিয়ামটি তাহাকেই দিবার জন্য তোমার নামে রাখিয়া গেলাম। নিজ দায়িত্বে ইহা তোমার গর্ভধারিণী জননী হুসনা বানুকে দিয়া আমার জন্য তাহার কাছে ক্ষমা প্রার্থনা করিবা।আমার দিন শেষ হইয়াছে। তোমার সহিত আর সাক্ষাত্ নাও হইতে পারে।ইতিতোমার আব্বাশফিউদ্দিন আহমদপুনশ্চ : যদি তুমি অন্তরের ডাক পাও সে ততদিন তুমি টিকিয়া থাকিবে না, তাহা হইলে অনুরূপ একটি নির্দেশের মাধ্যমে হারমোনিয়ামখানা তোমার কনিষ্ঠ সন্তানের নিকট হস্তান্তর করিবা। 



24111,39928
সশস্ত্র বিদ্রোহ গাজীপুরে রণাঙ্গন সারাদেশে
ফিচার
প্রকাশ : ২৬ মার্চ ২০১৯, ০০:০০
কথা হচ্ছিল মুক্তিযু্দ্ধ বিষয়ক মন্ত্রী এডভোকেট আ ক ম মোজাম্মেল হক, গাজীপুরের প্রবীণ মুক্তিযোদ্ধা কমান্ডার কাজী মোজম্মেল হক আর মুক্তিযোদ্ধা কমান্ড কাউন্সিলের চেয়ারম্যান মেজর জেনারেল হেলাল মোর্শেদ-এর সঙ্গে। তাঁরা এসেছিলেন বাংলাদেশ উন্মুক্ত বিশ্ববিদ্যালয়ের মুক্তিযুদ্ধ গবেষণা কেন্দ্র উদ্বোধন করতে ২০১৬ সালে। আলাপচারিতায় জানলাম, ঘোষিত মুক্তিযুদ্ধ শুরু হওয়ার পূর্বেই শুরু হয়েছিল এক অঘোষিত মুক্তিযুদ্ধ। আর সেটা শুরু হয়েছিল জয়দেবপুরে (যা আজ গাজীপুর নামে পরিচিত)। দিনটি ছিল শুক্রবার, ১৯ মার্চ ১৯৭১। তাঁরা তিন জনই তখন বয়সে নবীন, হোয়াইট ব্লাডসেলে ভরা দেহ, টগবগে তারুণ্যদীপ্ত চকচকে নয়ন-দৃষ্টি সামনের দিকে, পূর্ববাংলার বুকে দাঁড়িয়ে আগামীর বাংলাদেশ তাঁদের মানসচক্ষে। প্রথম জন গাজীপুরের দাখিন খান গ্রামের অধিবাসী তত্কালীন মহকুমা ছাত্রলীদের প্রতিষ্ঠাতা সাধারণ সম্পাদক, গাজীপুরের সর্বদলীয় সংগ্রাম পরিষদের আহ্বায়ক, ছাত্রলীগের কেন্দ্রীয় কমিটির সহ-সাধারণ সম্পাদক, গাজীপুর সশস্ত্র প্রতিরোধ কমিটির আহ্বায়ক এবং বঙ্গবন্ধুর প্রিয়ভাজন, দ্বিতীয় জন ছাত্রনেতা/মুক্তিযোদ্ধা কমান্ডার আর তৃতীয় জন দ্বিতীয় ইস্ট বেঙ্গল রেজিমেন্টের সামরিক কর্মকর্তা। প্রথম এবং তৃতীয় জন সক্রিয়ভাবে অংশগ্রহণ করেছিলেন গাজীপুরের সশস্ত্র প্রতিরোধ যুদ্ধে, যেটি ছিল মূলত পূর্ববাংলার স্বাধীনতার লক্ষ্যে প্রথম সশস্ত্র বিদ্রোহ। ২৬ মার্চ বঙ্গবন্ধুর স্বাধীনতা ঘোষণার সঙ্গে সঙ্গে তিন জনই শরিক হন রণাঙ্গনে মুক্তিযুদ্ধে এবং ফিরে আসেন গাজী হয়ে।একটু পেছনে ফিরে তাকাই। বঙ্গবন্ধুর আহ্বানে মার্চ মাসের প্রথম থেকেই ঢাকাসহ সারা দেশে চলছিল লাগাতার অসহযোগ আন্দোলন। ৭ মার্চের ভাষণের পর এমনিতেই সবাই আশঙ্কা করছিল, পাকিস্তানি হানাদাররা যেকোনো মুহূর্তে কঠিন আকারে দমন-নিপীড়ন শুরু করতে পারে। কারণ এ ভাষণে তিনি ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম’ কথাটি উচ্চারণ করে প্রকারান্তরে জনগণকে বুঝিয়ে দিয়েছিলেন যে, যুদ্ধের জন্য সবাই তৈরি হও। ইতিমধ্যে ১৭ মার্চ পাকিস্তানের প্রেসিডেন্টের সাথে বঙ্গবন্ধুর একটি নিষ্ফল আলোচনা বৈঠক অনুষ্ঠিত হয়। ১৯ মার্চ জয়দেবপুরে পাকিস্তানি সেনাবাহিনী জনতার সাথে সংঘর্ষে লিপ্ত হয়। কারফিউ জারি করা হয় ছোট্ট শহর জয়দেবপুরে। ঘটনাটি ঘটেছিল হঠাত্ করে। জয়দেবপুরে ২য় ইস্ট বেঙ্গল রেজিমেন্টকে নিরস্ত্র করার জন্য সকল বাঙালি সেনাকে অস্ত্র সমর্পণ করার আদেশ দেয়া হয়। এরই মধ্যে খবর আসে, পাকিস্তানি সেনাবাহিনীর ব্রিগেডিয়ার জাহান জেব তাঁর রেজিমেন্ট নিয়ে জয়দেবপুর পৌঁছে গিয়েছেন—উদ্দেশ্য, বেঙ্গল রেজিমেন্টকে নিরস্ত্র করা। ষড়যন্ত্র বুঝতে পেরে আ ক ম মোজম্মেল হক বিষয়টি বঙ্গবন্ধুকে জানান। তিনি সাথে সাথে ঘটনার তীব্র নিন্দা জানিয়ে ‘বুলেট ও শক্তি দিয়ে গণ-আন্দোলনকে স্তব্ধ করা যাবে না’ বলে পাকিস্তানিদের প্রতি হুঁশিয়ারি উচ্চারণ করেন এবং বাঙালি সেনাদের নিরস্ত্র করা থেকে পাকিস্তানি সেনাকর্মকর্তাদের প্রতিহত করার জন্য আ ক ম মোজাম্মেল হকসহ তাঁর সঙ্গীদের নির্দেশ দেন। এ ঘটনা আর ইয়াহিয়া খানের গোঁয়ার্তুমির কারণে বিক্ষুব্ধ হয়ে ওঠে সারাদেশের জনগণ আর জয়দেবপুরের ছাত্র-জনতা গর্জে ওঠে। সারাদেশে উত্তোলন করা হয় কালো পতাকা।আ ক ম মোজম্মেল হকের নেতৃত্বে ছাত্রনেতারা পািকস্তানি সেনাবাহিনীর ষড়যন্ত্রের খবর চাউর করে দেন সারা জয়দেবপুরে। বিক্ষোভে ফেটে পড়ে সারা এলাকার মানুষ, ছুটে আসে জয়দেবপুরে যার যা কিছু আছে তা নিয়ে—সম্বল ছিল দা, কুড়াল, বঁটি, বাঁশের লাঠি, বর্শা, বল্লম, কয়েকটা দোনলা বন্দুক আর অন্তরে অসীম আক্রোশ। ব্যারিকেড দিয়ে দেয় তারা জয়দেবপুর থেকে চৌরাস্তা পর্যন্ত বেশ কয়েকটি। হেলাল মোর্শেদ বলেন, বেঙ্গল রেজিমেন্টকে জনতার ওপর গুলির আদেশ দিলে বাঙালি সিপাইরা আকাশের দিকে গুলি ছুড়ে সামনে এগুতে থাকে। এ সময় মোজাম্মেল হকের নেতৃত্বে কেন্দ্রীয় মসজিদের ওপর থেকে চায়নিজ রাইফেল আর বন্দুক দিয়ে সেনাবাহিনীর ওপর আক্রমণ করা হয়। জয়দেবপুর রেলগেটের ব্যারিকেড সরিয়ে নেয়ার জন্য আদেশ দিলে সেনাবাহিনী সমাগত দশ হাজারের বেশি জনতার ওপর গুলিবর্ষণ করলে অকুস্থলেই মারা যায় নয় জন (পরে মারা যায় ১১ জন) আর আহত হয় অনেকে। জনতার আক্রমণে পাকি সৈন্যদেরও কয়েক জন আহত হয়। এ ঘটনার পর জয়দেবপুর হয়ে ওঠে আকর্ষণের কেন্দ্রবিন্দু, স্লোগানে স্লোগানে মুখরিত হয়ে ওঠে সারা দেশ : ‘জয়দেবপুরের পথ ধরো, বাংলাদেশ স্বাধীন করো’। জয়দেবপুরে পাকিস্তানিদের বিরুদ্ধে প্রথম প্রতিরোধ যুদ্ধের স্মৃতি বহন করছে মুক্তিযুদ্ধের স্মরণে তৈরি ভাস্কর্য ‘জাগ্রত চৌরঙ্গী’—রাজধানী থেকে প্রায় বিশ কিলোমিটার দূরে অবস্থিত গাজীপুর চৌরাস্তায়। মুক্তিযুদ্ধের ইতিহাসে মাইলফলক সৃষ্টিকারী এ যুদ্ধ সমগ্র জাতির জন্য শুধু একটি স্মরণীয় ঘটনাই নয়, এটি এখন গাজীপুরের অহংকার। এ প্রতিরোধ যুদ্ধে শামিল হওয়া বীর মুক্তিযোদ্ধাদের কয়েক জন এখনো জীবিত আছেন—যাঁদেরকে গাজীপুরের অধিবাসীরা শ্রদ্ধাভরে সংবর্ধনা দেয় প্রতি বছর ১৯ মার্চ ভাওয়াল রাজবাড়ির মাঠে। আর এ সংবর্ধনার কেন্দ্রবিন্দুতে থাকেন আ ক ম মোজাম্মেল হক, মন্ত্রী হিসেবে নয়, অসীম সাহসী সেই সশস্ত্র বিদ্রোহে নেতৃত্বদানকারী বীর হিসেবে।   গাজীপুরের এ দিনটি ইতিহাসের একটি উজ্জ্বল দিন। এ দিনটিকে ঘিরেই শুরু হয়েছিল প্রতিরোধ যুদ্ধ। সত্যিকার অর্থে, মুক্তিযুদ্ধের আগেই শুরু হওয়া মুক্তিযুদ্ধ। আ ক ম মোজাম্মেল হক আলাপচারিতায় জানান, বঙ্গবন্ধুর নির্দেশেই প্রতিরোধ যুদ্ধ শুরু করা হয়েছিল। গাজীপুরের মাটিতে দখলদার বাহিনীর বিরূদ্ধে বীর বাঙালির প্রথম সশস্ত্র প্রতিরোধ পরবর্তী সময়ে ২৬ মার্চ শুরু হওয়া মুক্তিযুদ্ধের প্রধান ইন্ধন হিসেবে চিরকাল বাংলাদেশের ইতিহাসে স্বর্ণাক্ষরে লিপিবদ্ধ হয়ে থাকবে।১৯ মার্চের আগে থেকেই দেশ ছিল উত্তাল। সত্তরের জাতীয় নির্বাচনে মেজরিটি সিট পেয়েও বঙ্গবন্ধুর রাজনৈতিক দল আওয়ামী লীগের নিকট ক্ষমতা হস্তান্তর করতে নারাজ ছিল পাকিস্তানি শাসকগোষ্ঠী। ষড়যন্ত্রের নীলনকশা অনুযায়ী আলোচনার নামে শাসকগোষ্ঠী শুরু করে ভণ্ডামি। প্রেসিডেন্ট ইয়াহিয়া জাতীয় পরিষদের অধিবেশন স্থগিত করায় ১লা মার্চের পর থেকে পুরোপুরি পাল্টে যায় দেশের রাজনীতির চিত্র। গণবিক্ষোভে উত্তাল ৪ মার্চে কার্যত পূর্ববাংলায় কায়েম হয়ে গিয়েছিল বঙ্গবন্ধুর শাসন। পূর্ববাংলায় গণবিদ্রোহের তোড়ে কেঁপে ওঠে পাকিস্তানি শাসকদের সিংহাসন। বঙ্গবন্ধুর ডাকে দেশজুড়ে শুরু হয় অহিংস-অসহযোগ আন্দোলন। সরকারি-বেসরকারি সকল প্রতিষ্ঠান বন্ধ, প্রশাসনের সর্বক্ষেত্রে অচলাবস্থা। সাত মার্চের বঙ্গবন্ধুর শাসকদের প্রতি হুশিয়ারি : ‘আমরা তোমাদের ভাতে মারব, আমরা তোমাদের পানিতে মারব’ গর্জে ওঠার পর থেকেই বন্ধ হয়ে যায় সেনানিবাসে সকল প্রকার খাবার সরবরাহ, বিচ্ছিন্ন হয়ে যায় সেনানিবাস পুরো দেশ থেকে। স্বাধিকার আদায়ের আন্দোলনে ঢাকাসহ সকল শহরের রাজপথ প্রকম্পিত মিছিলের পদভারে। আর অন্যদিকে তত্কালীন রাজনীতির খলনায়ক হিসেবে পরিচিত পশ্চিম পাকিস্তানের মাইনরিটি দল পিপল্স পার্টির নেতা ভুট্টো খেলছিল ষড়যন্ত্রের খেলা, তার সহযোগী সামরিক জান্তার ঊর্ধ্বতনদের নিয়ে। পাশাপাশি চলে বঙ্গবন্ধু আর ইয়াহিয়ার আলোচনা। জয়দেবপুরের ঘটনার পর পূর্ববাংলার মানুষ বুঝে ফেলেছিল এখন শুধু প্রস্তুতির পালা একটি যুদ্ধের জন্য, দেশের মাটিকে এক হাজার মাইল দূর থেকে শাসন করতে থাকা অমানুষের খপ্পর থেকে মুক্ত করার লক্ষ্যে।পরের দিন ২০ মার্চ লাগাতার অসহযোগ আন্দোলনের মধ্যেই ঢাকার কেন্দ্রীয় শহীদ মিনারের সমাবেশে মুক্তি সংগ্রামের প্রতি সংহতি প্রকাশসহ সম্মিলিত মুক্তিবাহিনী কমান্ড গঠনের জন্য সশস্ত্র বাহিনীর প্রাক্তন বাঙালি সৈনিকদের প্রতি আহ্বান জানান সাবেক নৌসেনারা। এদিন সকালে অনুষ্ঠিত হয় ইয়াহিয়া আর বঙ্গবন্ধুর মধ্যে চতুর্থ দফা আলোচনা বৈঠক। আলোচনায় কিছুটা অগ্রগতি হলেও বঙ্গবন্ধুর ভাষ্য থেকে বোঝা গেল, অনেক কিছু তখনো অমীমাংসিত। তিনি ঘোষণা করেন, বাংলার মানুষের সার্বিক মুক্তি অর্জিত না হওয়া পর্যন্ত আন্দোলন চলবে। লোক দেখানো আলোচনা বৈঠকের পাশাপাশি পাকিস্তানি শাসক ইয়াহিয়া আর ভুট্টো চালাতে থাকে গোপন ষড়যন্ত্র, ঊর্ধ্বতন সামরিক কর্মকর্তাদের সাথে গোপন বৈঠকে করতে থাকে শলা-পরামর্শ আর অতি সংগোপনে তৈরি করে ‘অপারেশন সার্চলাইট’ নামে একটি আক্রমণ কৌশল—যার মুখ্য উদ্দেশ্য ছিল বাঙালি দলন। একইসাথে চট্টগ্রাম বন্দরে আসতে থাকে বাড়তি সৈন্য আর অস্ত্রের চালান। পাকিস্তানিদের মনে ছিল হার্মাদি মতলব, মুখে ছিল সমঝোতার বাণী। এরূপ অবস্থার মধ্যেই এগিয়ে আসতে থাকে পূর্ববাংলার বুকে ভয়ানক দানব—যার পরিচিতি বিশ্ববেহায়া টিক্কা খান।বঙ্গবন্ধু আর আওয়ামী লীগের নেতাদের অনুপ্রেরণায় সংঘবদ্ধ হতে থাকে বাংলার কৃষক-শ্রমিক-জনতা। বঙ্গবন্ধু আনুষ্ঠানিকভাবে স্বাধীনতা ঘোষণা করেন ২৬ মার্চ প্রথম প্রহরে। গোপন বেতারের মাধ্যমে আগেই তিনি রেকর্ড করে রাখেন স্বাধীনতার ঘোষণা এবং পাকিস্তানি শাসকদের হাতে বন্দি হওয়ার আগেই পাঠিয়ে দেন চট্টগ্রামে অবস্থানরত সংসদ সদস্য এম এ হান্নানের নিকট, যিনি কালুরঘাট বেতার কেন্দ্র থেকে তা পাঠ করে ছড়িয়ে দেন জনগণের মাঝে। সে রাতেই বঙ্গবন্ধুকে নিয় যাওয়া হয় পাকিস্তানের রাওয়ালপিন্ডির কাছাকাছি মিয়ানওয়ালি কারাগারে। বন্দি করে রাখা হয় বাহাত্তরের ৮ জানুয়ারি পর্যন্ত। ২৬ মার্চ থেকে আনুষ্ঠানিকভাবে শুরু হওয়া মুক্তিযুদ্ধ চলে নয় মাস, ১৬ ডিসেম্বর পর্যন্ত যেদিন অর্জিত হয় চূড়ান্ত বিজয়। এ নয় মাস ছিল বাংলার বুকে নরহত্যা, বাড়িঘরে অগ্নিকাণ্ড, নিপীড়ন-নির্যাতন আর পোড়ামাটি নীতির বাস্তবায়ন। এক কোটির বেশি মানুষ জীবন রক্ষার জন্য আশ্রয় নেয় বন্ধুপ্রতিম দেশ ভারতে, চরম দুরাবস্থায় কাটায় নয় মাস আশ্রয়শিবিরে। প্রশিক্ষিত পাকিস্তানি হানাদার বাহিনীর বিরুদ্ধে সাড়ে সাত কোটি বাঙালির অসম লড়াইয়ে এক সাগর রক্তের বিনিময়ে জিতে আসে বাংলার দামাল মানুষেরা। যুদ্ধে অংশ নেয় নারী-পুরুষ নির্বিশেষে বাকিরা সবাই, একশ্রেণির পাকিস্তানি দালাল ছাড়া। কেউ যুদ্ধে অংশ গ্রহণ করেছে সরাসরি, কেউ করেছে মুক্তিযোদ্ধাদের জন্য খাবারের ব্যবস্থা, কেউ এলাকার মানুষদের সংগঠিত করে উদ্বুদ্ধ করেছে মুক্তিযুদ্ধে, কেউ অন্যকে বাঁচাতে গিয়ে নিজে মরেছে কিংবা গাজী হয়েছে, কেউ মুক্তিযোদ্ধাদের জন্য রসদ সরবরাহের দায়িত্ব নিয়েছে, কেউ কেউ কৌশলে বদমায়েশ-বিশ্বাসঘাতক রাজাকাদের করেছে প্রতিহত। আড়ালে-আবডালে কৃষিকাজ অব্যাহত রেখে কেউ কেউ ঠিক রেখেছে খাদ্যের জোগান। সবই মুক্তিযুদ্ধের অংশ, তাই সবাই মুক্তিযোদ্ধা। তারা কেউ সার্টিফিকেট পাওয়ার জন্য কিংবা কারও কাছ থেকে বাহবা কুড়ানোর জন্য মুক্তিযুদ্ধে জড়িত হয়নি, তারা যুদ্ধ করেছে দেশমাতৃকার সম্মান রক্ষার জন্য, দেশকে হানাদারমুক্ত করে একটি সোনার বাংলা গড়ার জন্য। চরম নিরাপত্তাহীনতার মধ্যেও সারা বংলার মানুষ যার কাছে যা কিছু ছিল তা দিয়ে অবিরাম ধারায় টিকিয়ে রেখেছে মুক্তিযুদ্ধের গতিকে। আর এসবের মধ্য দিয়ে মিত্রবাহিনীর কাছে অসহায় আত্মসমর্পণ করতে বাধ্য করেছে হানাদার বাহিনীর নিয়াজী গংকে। রেসকোর্স ময়দান চিরকালের সাক্ষী হয়ে থাকবে হানাদার বাহিনীর এ চরম পরাজয়ের আর মুক্ত বাঙালির বজ্র-উল্লাসের।  লেখক : শিক্ষাবিদ ও কলামিস্ট; উপাচার্য, বাংলাদেশ উন্মুক্ত বিশ্ববিদ্যালয়



24112,39929
ক্ষুদ্র নৃ-গোষ্ঠীর অংশগ্রহণ মহান মুক্তিযুদ্ধের অবিচ্ছেদ্য অধ্যায়
ফিচার
প্রকাশ : ২৬ মার্চ ২০১৯, ০০:০০
একাত্তর ছিল শত্রুর বিরুদ্ধে সম্মিলিত সাহস ও ঐক্যবদ্ধ প্রতিরোধ গড়ার এক মহাকাব্যিক আয়োজন। ’৭১পূর্ব বাংলাদেশের প্রায় হাজার বছরের ইতিহাস অনুসন্ধানে এ ভূখণ্ডের মানুষদের স্ব-শাসিত হওয়ার তথ্য তেমন উল্লেখ্য নয়। বিভিন্ন সময়ে বিভিন্ন অঞ্চলে বিক্ষিপ্তভাবে কিছু আন্দোলন-সংগ্রাম দানা বেঁধে উঠলেও তা সামগ্রিক, পূর্ণাঙ্গ এবং সংগঠিত উপায়ে অগ্রসর হয়ে সফলতা পায়নি। এ প্রেক্ষিতে ১৯৬৯-এর গণঅভ্যুত্থান, ’৭০-এর নির্বাচন এবং ’৭১-এ বঙ্গবন্ধুর ৭ মার্চের ভাষণের মধ্য দিয়ে স্বাধীনতা সংগ্রামের আহ্বান এক নবতর ইতিহাসের সূচনা করে, যা এদেশের জনজীবনে অভাবিত একটি বিষয়।বঙ্গবন্ধু শেখ মুজিবুর রহমান-এর আহ্বানে ১৯৭১ সালের মুক্তিযুদ্ধ ছিল স্বাধীনতাকামী বাঙালি জাতির হাজার বছরের আন্দোলন-সংগ্রামের চূড়ান্ত অভিঘাত। মহান এই যুদ্ধে বৃহত্তর বাঙালি জনগোষ্ঠীর সামরিক-বেসামরিক ব্যক্তিবর্গের পাশাপাশি ক্ষুদ্র নৃ-গোষ্ঠীর নারী-পুরুষের স্বতস্ফূর্ত অংশগ্রহণের মধ্য দিয়ে এটি একটি জনযুদ্ধে পরিণত হয়েছিল। তাঁদের স্বতস্ফূর্ত ও সাহসী অংশগ্রহণে পাকিস্তানি হানাদার বাহিনীকে পর্যুদস্ত করা যেমন সহজ হয় তেমনি জাতীয় ঐক্য সুদৃঢ় এবং সৌভ্রাতৃত্বের বন্ধনে আবদ্ধ হয়। প্রবল প্রতিরোধ ও প্রতিঘাতের মুখে আধুনিক সমরাস্ত্রে সজ্জিত পাকিস্তানি হানাদার বাহিনী পরাজয় বরণ করতে বাধ্য হয়। দেশব্যাপী বিস্তৃত এই জনযুদ্ধে সামরিক-আধা সামরিক বাহিনীর পাশাপাশি সর্বস্তরের জনতা অসংখ্য গেরিলা ও সম্মুখযুদ্ধে লিপ্ত হয়েছিল। পেশা, বয়স, শিক্ষা, আর্থিক অবস্থান নির্বিশেষে এ যুদ্ধে প্রত্যক্ষ বা পরোক্ষভাবে যোগ দিয়েছিল এ দেশের আপামর জনগণ। নিরবিচ্ছিন্নভাবে সংঘটিত এই খণ্ডযুদ্ধগুলোর ধারাবাহিকতায় ১৯৭১ সালের নভেম্বর নাগাদ পাকিস্তানি বাহিনী জনবিচ্ছিন্ন ও কোণঠাসা হয়ে পড়ে। ফলে ৩ ডিসেম্বর ১৯৭১ সাল থেকে মিত্রবাহিনী ও মুক্তিবাহিনীর যৌথ অভিযানে মাত্র ১৩ দিনে হানাদার বাহিনী সম্পূর্ণরূপে পরাস্ত হয়। বস্তুত ডিসেম্বরের ৩ তারিখের পূর্ব পর্যন্ত দেশজুড়ে সংঘটিত খণ্ডযুদ্ধগুলোই আমাদের জয়লাভের মূলভিত্তি। এই সকল যুদ্ধের বীরত্বগাথা এবং প্রতিটি উপাদান আমাদের মুক্তিযুদ্ধের ইতিহাসের অমূল্য সম্পদ। এ প্রেক্ষিতে দেশের ক্ষুদ্র নৃ-গোষ্ঠীর মানুষের অপরিসীম ত্যাগ ও শৌর্যবীর্যের গৌরবময় পরাকাষ্ঠা স্বকীয় উপাখ্যান হিসেবে বিবেচনার দাবি রাখে।কিছুটা মতান্তরসহ বাংলাদেশে প্রায় ৪৮টি ক্ষুদ্র নৃ-গোষ্ঠীর পরিচয় পাওয়া যায়। তাদের প্রায় সকল গোষ্ঠীই মুক্তিযুদ্ধে অংশ নিয়েছিল মর্মে তথ্য রয়েছে। এসবের মধ্যে পার্বত্য চট্টগ্রাম, বিশেষ করে বান্দরবানের বীর মুক্তিযোদ্ধা জনাব ইউ কে চিং বীরবিক্রমের শৌর্যবীর্যের কথা সর্বমহলে সুবিদিত। এছাড়া বান্দরবানের বীর মুক্তিযোদ্ধা জনাব মংশৈহ্লা মারমা, জনাব লিয়ামপুম বম, জনাব মংসিং নু মারমা, জনাব মংশৈ প্রু মারমা, জনাব ধুংচাই মারমার বীরত্বের কথা বিভিন্ন প্রকাশনায় উল্লেখ আছে। ইতিহাসের অলিখিত অনেক ক্ষুদ্র নৃ-গোষ্ঠীর বীর মুক্তিযোদ্ধার আত্মদানের কথা এখনো লোকমুখে শোনা যায়। বক্ষ্যমাণ নিবন্ধে বাংলাদেশের বিভিন্ন জেলা ও অঞ্চলের বিভিন্ন ক্ষুদ্র নৃ-গোষ্ঠীর সদস্যদের মুক্তিযুদ্ধে অংশগ্রহণের সংক্ষিপ্ত চিত্র তুলে ধরার চেষ্টা করব।দিনাজপুর জেলার ওরাঁও ও সাঁওতালদের প্রায় ১,০০০ জনের একটি চৌকস দল সম্মুখ রণাঙ্গনে পাকিস্তানি হানাদার বাহিনীর বিরুদ্ধে লড়াই করেছিল বলে জানা যায়। বৃহত্তর উত্তরবঙ্গে মুক্তিযুদ্ধে অংশগ্রহণকারী বীর মুক্তিযোদ্ধাগণের মাঝে বিশিষ্ট মুক্তিযোদ্ধা সংগঠন সাগারাম মাঝি, শহিদ ফাদার মারান্ডি, সুরেশচন্দ্র পাহান, বিশ্বনাথ মাঝি, বুদু লাকড়া, মনাইচন্দ্র খালকো এবং দিনাজপুরের কশবা মিশন স্কুলের দশম শ্রেণির ছাত্রী জসপিন ঢপ্প প্রমুখের বীরত্বগাথা আমাদের মুক্তিযুদ্ধের ইতিহাসে চিরদিন ভাস্বর হয়ে থাকবে।গারো, হাজং, কোচ জনগোষ্ঠী থেকে প্রায় ১,৫০০ মুক্তিযোদ্ধা অংশগ্রহণ করেছিলেন টাঙ্গাইল, শেরপুর ও নেত্রকোনা এলাকায়। বিষ্ণুপ্রিয়া, মণিপুরী সম্প্রদায়ের প্রায় অর্ধশত সাহসী যুবা-পুরুষ যুদ্ধে যোগ দিয়েছিলেন। তাঁদের মধ্যে গিরিশ সিংহ, ভুবন সিংহসহ অনেকেই দেশের জন্য তাঁদের মূল্যবান জীবন উত্সর্গ করেছেন। বৃহত্তর সিলেটের প্রায় ৮৩টি চা বাগান এলাকার সংশ্লিষ্ট চা-শ্রমিক জনগোষ্ঠীর অন্তত ৬০২ জন শহিদ, ৪৩ জন আহত, ৮৩ জন নির্যাতিত এবং আরো অনেকে ক্ষতিগ্রস্ত হয়েছে। জীবন উত্সর্গকারী মহান চা শ্রমিকদের মধ্যে উপেন্দ্র ভৌমিক, অজয় বাউড়ি, নিবারণ উরাং, রেবতী মাহালী, শ্রভ্রতাঁতী, সালগী খাড়িয়া, কুলচন্দ্র তাঁতী, পবন কুমার তাঁতী, অনীল ছত্রী, উপেন্দ্র বাড়াহক, কুনকুনিয়া রুদ্রপাল, কাঁকন বিবি প্রমুখ অন্যতম।১৯৭১ সালের ২৮ মার্চ রংপুর সেনানিবাস ঘেরাও কর্মসূচিতে অগণিত সাঁওতাল অংশগ্রহণ করেছিল। তীর ধনুক আর বল্লম নিয়ে সাঁওতাল নারী-পুরুষ পাকিস্তানি হানাদার বাহিনীর বিরুদ্ধে লড়াই করেন। এ যুদ্ধে দুই শতাধিক নারী-পুরুষ সাঁওতাল পাকিস্তানি হানাদার বাহিনীর নির্মম হত্যাকাণ্ডের শিকার হন।শহিদ পরিমল দ্রং ১৯৭১-এর জুন মাসে ‘নকলা’ সেতু ধ্বংস করে সরে আসার সময় রাজাকারদের হাতে ধৃত হন। পরবর্তী সময়ে অকথ্য নির্যাতন করে এ বীর মুক্তিযোদ্ধাকে ফুলপুরে কংস নদীর পাড়ে গুলি করে হত্যা করা হয়। সিরাজগঞ্জের তাড়াশ থানার ক্ষুদ্র নৃ-গোষ্ঠীর মানুষেরা অপরাপর বাঙালি জনগোষ্ঠীর মতো পৈশাচিক নির্যাতনের শিকার হয়েছিলেন। পৈতৃক ভিটা-বাড়ি থেকে তাদের সবংশে উচ্ছেদ করা হয়েছিল, জন্মভূমি থেকে তাঁরা বিতাড়িত হয়েছিলেন। এ অঞ্চলের বীর মুক্তিযোদ্ধা নির্মল কুমার সরকার, সুরেন্দ্রনাথ সরকার, বরিষা মাহাতো প্রমুখ মুক্তিযোদ্ধাগণ অসীম সাহসিকতার সঙ্গে দখলদার বাহিনীর বিরুদ্ধে লড়াই করেছিলেন। গারো সম্প্রদায়ের মধ্যে জীবন বাজি রেখে যুদ্ধ করা মুক্তিযোদ্ধাদের মধ্যে কমান্ডার অরবিন্দ সাংমা, কোম্পানি কমান্ডার দীপক সাংমো, প্লাটুন কমান্ডার যতীন্দ্র সাংমো, সেকশন কমান্ডার ভদ্র মারাক, থিওফিল হাজং, অনাথ নকরেক, নারী মুক্তিযোদ্ধা ভেরোনিকা সিমসাং প্রমুখের নাম সবিশেষ উল্লেখযোগ্য।ক্ষুদ্র নৃ-গোষ্ঠীর মহান এ মুক্তিযোদ্ধাদের অনেকেই শত্রুর হাতে প্রত্যক্ষ সমরে জীবন দিয়েছেন। শারীরিক পঙ্গুত্ব নিয়ে এবং সহায়-সম্পদ হারিয়ে বেঁচে থাকা মুক্তিযোদ্ধাদের কেউ কেউ মানবেতর জীবনযাপন করছেন। বর্তমান সরকার এসব মুক্তিযোদ্ধাদের সঠিক পরিচয় নির্ণয় করে তাঁদেরকে পুনর্বাসন এবং মাসিক ভাতাসহ অন্যান্য সুযোগ-সুবিধা প্রদানের উদ্যোগ গ্রহণ করেছেন।মহান মুক্তিযুদ্ধের একদিকে যেমন রয়েছে আমাদের শৌর্য-বীর্য ও বিজয়ের অহংকার তেমনি অন্যদিকে রয়েছে চরম ত্যাগ ও রক্তক্ষয়ী সংগ্রামের অনুকরণীয় দৃষ্টান্ত। জাতির জনক বঙ্গবন্ধু শেখ মুজিবুর রহমানের আহ্বানে এদেশের সর্বস্তরের মানুষ স্বাধীনতা ও মুক্তির জন্য অতন্দ্র লড়াইয়ে শামিল হয়েছিলেন। অসীম সাহসিকতা, শৌর্য এবং অভূতপূর্ব দেশপ্রেম তাঁদেরকে ভয়হীনচিত্তে আধুনিক সমরাস্ত্রে সজ্জিত নৃশংস পাকিস্তানি হানাদার বাহিনীর মুখোমুখি হওয়ার প্রেরণা জুগিয়েছিল। স্বাধীনতার এ সংগ্রামে বৃহত্তর জনগোষ্ঠী বাঙালির পাশাপাশি ক্ষুদ্র নৃ-গোষ্ঠীর জনগণ সেদিন কাঁধে কাঁধ মিলিয়ে অস্ত্র তুলে নিয়েছিল হাতে। তাদের বীরত্বপূর্ণ এ সংগ্রাম ও ত্যাগ বাংলাদেশের স্বাধীনতা যুদ্ধের ইতিহাসে চিরস্মরণীয় হয়ে থাকবে। কৃতজ্ঞতা :১. লক্ষ প্রাণের বিনিময়ে—রফিকুল ইসলাম বীর উত্তম, অনন্যা, বাংলাবাজার, ঢাকা।২. মুক্তিযুদ্ধে সামরিক অভিযান, ৩য়-৭ম খণ্ড, প্রকাশক- বাংলাদেশ সেনাবাহিনী, সেনাসদর, শিক্ষা পরিদপ্তর-এর পক্ষে এশিয়া পাবলিকেশন্স, ঢাকা, বাংলাদেশ।৩. মুক্তিযুদ্ধের আঞ্চলিক ইতিহাস, সম্পাদক—আবু মোহাম্মদ দেলোয়ার হোসেন, সাহিত্য প্রকাশ, পুরানা পল্টন, ঢাকা।৪. প্রিয় জন্মভূমি, মহান স্বাধীনতা ও জাতীয় দিবস ২০১৬ উপলক্ষে বান্দরবান পার্বত্য জেলা পরিষদ কর্তৃক প্রকাশিত স্মরণিকা। লেখক : কথাসাহিত্যিক 



24113,39930
গুরু কাপুরুষ হলে, শিষ্য কখনো বীরপুরুষ হতে পারে না
ফিচার
প্রকাশ : ২৬ মার্চ ২০১৯, ০০:০০
মুক্তিযুদ্ধ, গণহত্যা ও যুদ্ধাপরাধ নিয়ে গবেষণা করতে হলে যেমন আবেগ থাকতে হয় তেমনি মনে সাহসও রাখতে হয়। একটি বিষয় আমি মনে প্রাণে বিশ্বাস করি আর সেটি হলো—গুরু কাপুরুষ হলে তাঁর শিষ্য কখনো বীরপুরুষ হতে পারে না। এই কথাটি শুনে হয়তো অনেকের মনে প্রশ্ন জাগতে পারে। প্রশ্ন জাগাটাই স্বাভাবিক। বর্তমান সময়ে আমাদের শিক্ষাব্যবস্থাটা আসলে গুরুকেন্দ্রিক নয়, পরীক্ষাকেন্দ্রিক। ঢাকা বিশ্ববিদ্যালয়ে গত তিন থেকে চার দশকে যাঁরা বিভিন্ন ক্ষেত্রে নেতৃত্ব দিয়েছেন তাঁদের অনেকে রাষ্ট্রবিজ্ঞান বিভাগের অধ্যাপক আব্দুর রাজ্জাককে গুরু হিসেবে উল্লেখ করেছেন। আহমদ ছফার ‘যদ্যপি আমার গুরু’ বইটি পড়ে আব্দুর রাজ্জাক সম্পর্কে জেনেছি। সাম্প্রতিক সময়ে অধ্যাপক মুনতাসীর মামুনের সুবর্ণ প্রকাশনী থেকে প্রকাশিত স্মৃতিরেখা বইটিতে অধ্যাপক আব্দুর রাজ্জাকের মানবিক গুণাবলী সম্পর্কে অনেক নতুন তথ্য পেয়েছি। এবং তখন অনুধাবন করতে পেরেছি কেন বুদ্ধিজীবীমহলের অনেকে অধ্যাপক রাজ্জাককে গুরু মানেন।এই দীর্ঘ ভূমিকার পেছনে একটি উদ্দেশ্য আছে। মুক্তিযুদ্ধ নিয়ে আমার গবেষণার হাতেখড়ি অধ্যাপক মুনতাসীর মামুনের মাধ্যমে। ঢাকা বিশ্ববিদ্যালয়ের ইতিহাস বিভাগ থেকে স্নাতক এবং প্রথম শ্রেণিতে প্রথম স্থান অর্জন করে স্নাতকোত্তর ডিগ্রি অর্জনের পর পরবর্তী কর্মপরিকল্পনা নিয়ে কিছুটা চিন্তায় পড়ে যাই। বিশ্ববিদ্যালয়ে শিক্ষকতাকে পেশা হিসেবে গ্রহণের জন্য গবেষণায় মনোনিবেশ করার চেষ্টা করি। এই সময় বাংলাদেশ এশিয়াটিক সোসাইটি প্রকাশিত ‘ছোটদের বাংলাপিডিয়া’ এবং ‘বাংলাপিডিয়া’য় গবেষণা সহযোগী হিসেবে কাজ করার সুযোগ পেয়ে যাই। এই কাজের পাশাপাশি ঢাকা বিশ্ববিদ্যালয়ের ইতিহাস বিভাগে এমফিল কোর্সে ভর্তি হই। অধ্যাপক মুনতাসীর মামুনের তত্ত্বাবধানে ‘যুদ্ধাপরাধ বিচার আন্দোলন (১৯৭১-২০১২)’ এই শিরোণামে বিচার আন্দোলন নিয়ে গবেষণা শুরু করি। একই সময়ে বাংলাদেশ শিশু একাডেমি কর্তৃক প্রকাশিত ‘বঙ্গবন্ধু কোষ’ গ্রন্থের সহকারী সম্পাদক হিসেবে দায়িত্ব পালন করি। এর পাশাপাশি ‘মুক্তিযুদ্ধ কোষ’ (১২খণ্ড)-এর সমন্বয়কারীর দায়িত্ব পালনের মাধ্যমে মুক্তিযুদ্ধ নিয়ে গবেষণার সূত্রপাত।এমফিল গবেষণার কাজে দেশের প্রত্যন্ত অঞ্চলে ঘুরে বেড়িয়েছি। তখন আন্দোলনের সাথে জড়িত নেতৃস্থানীয় অনেকের সাক্ষাত্কার গ্রহণের পাশাপাশি তাদের দুঃখ-দুর্দশার কথা শুনেছি। মুক্তিযুদ্ধের সময় পাকিস্তানি হানাদার বাহিনী ও তাদের এদেশীয় দোসররা নিরীহ বাঙালির ওপর কী নির্মম নির্যাতন চালিয়েছিল—প্রত্যক্ষদর্শীদের ভাষ্যতে তা ফুটে উঠেছে। তখন এই কাজের প্রতি আগ্রহ বৃদ্ধির পাশাপাশি তা দ্রুত শেষ করার তাগিদ অনুভব করেছি। যুদ্ধাপরাধীদের বিচারের দাবিতে ১৯৭২ সাল থেকে চলামান আন্দোলন ১৯৭৫ সালের ১৫ আগস্ট বঙ্গবন্ধুকে সপরিবারে হত্যার পর থেমে যায়। তখন সমাজ ও রাষ্ট্রে যুদ্ধাপরাধীরা পুনর্বাসিত হতে থাকে। পরবর্তীকালে শীর্ষ যুদ্ধাপরাধী গোলাম আযমকে জামায়াতের আমীর নির্বাচিত করার প্রতিবাদে শহীদ জননী জাহানারা ইমামের নেতৃত্বে ১৯৯২ সালের ১৯ জানুয়ারি একাত্তরের ঘাতক দালাল নির্মূল কমিটি প্রতিষ্ঠা লাভ করে। নির্মূল কমিটি গোলাম আযমের প্রতীকী বিচার করে সরকারকে ফাঁসির রায় কার্যকর করার আহ্বান জানায়। সরকার নির্মূল কমিটির ২৪ জন নেতার বিরুদ্ধে রাষ্ট্রদ্রোহিতার মামলা দেয়। মামলা মাথায় নিয়ে শহীদ জননীর মৃত্যুর সাথে সাথে আন্দোলন স্তিমিত হয়ে পড়ে।মাঠ পর্যায়ে গবেষণার তথ্য সংগ্রহ করতে গিয়ে যুদ্ধাপরাধীদের দুষ্কর্মের কথা জানতে পারি। কারণ যাদের বিচারের দাবি করা হচ্ছিল তাদের অধিকাংশ তখন সমাজ ও রাষ্ট্রে প্রতিষ্ঠিত। তাই বিচার আন্দোলনে নেতৃত্বদানকারীদের বিরুদ্ধে প্রতিনিয়ত সংবাদপত্রে কুত্সা রটনাসহ ভয়ভীতি প্রদর্শন অব্যাহত থাকে। এই ভয়ভীতি উপেক্ষা করে কিছু মানুষ তাদের দাবির প্রতি অনড় থেকে আন্দোলন চালিয়ে যাচ্ছিলেন। গবেষণা কাজে দেশের বিভিন্ন প্রান্তের (বিশেষ করে রাজশাহী, খুলনা, চট্টগ্রাম, ময়মনসিংহ) মানুষের সাথে দেখা করে অভিজ্ঞতা লিপিবদ্ধ করতে হয়েছে। তাদের মধ্যে শহিদ পরিবার, মুক্তিযোদ্ধার পরিবার ও যুদ্ধাপরাধীদের বিচারের জন্য গঠিত আদালতে সাক্ষ্যদানকারীও ছিলেন। অনেকে মুক্তিযুদ্ধের সময়ের বীভত্সতার কথা বর্ণনা করার সময় ফিসফিস করে কথা বলেন। কারণ তাদের মনে তখনো যুদ্ধাপরাধীদের প্রতি সেই ভয় কাজ করে।ঢাকার পর রাজশাহীতে যুদ্ধাপরাধীদের বিচারের দাবিতে সবচেয়ে বড় আন্দোলন হয়। এ প্রসঙ্গে একজনের নাম না করলেই নয়, তিনি রাজশাহী বিশ্ববিদ্যালয়ের দর্শন বিভাগের অধ্যাপক আবু বকর। আন্দোলন পরিচালনার জন্য যিনি জমি ও স্বর্ণালঙ্কার বন্ধক দিয়ে টাকা জোগাড় করেছিলেন। নিজে গান লিখে তিনি বিভিন্ন সমাবেশে তা পরিবেশন করেছেন। মুক্তিযুদ্ধের আদর্শের প্রতি তাঁর অবিচল আস্থা ও ভালোবাসা আমাকে মুগ্ধ করেছে।২০০৮ সালের নির্বাচনী ইশতেহারে যুদ্ধাপরাধীদের বিচারের কথা বলে তরুণ প্রজন্মের নিরঙ্কুশ সমর্থনের মাধ্যমে বঙ্গবন্ধু কন্যার নেতৃত্বে মহাজোট সরকার ক্ষমতায় আসে। সরকার আন্তর্জাতিক অপরাধ আদালত গঠন করে যুদ্ধাপরাধীদের বিচার কার্যক্রম শুরু করে এবং বর্তমানে অনেকগুলো রায় বাস্তবায়িতও হয়েছে। বিচার আন্দোলন নিয়ে রচিত আমার এমফিল গবেষণা অভিসন্দর্ভটি ২০১৬ সালে বাংলা একাডেমি ‘মানবতাবিরোধী অপরাধ বিচার আন্দোলন (১৯৭১-২০১৩)’ শিরোনামে প্রকাশ করেছে। এই গ্রন্থটির পরিপূরক হিসেবে খুলনায় মুনতাসীর মামুন প্রতিষ্ঠিত মুক্তিযুদ্ধ বিষয়ক গবেষণা কেন্দ্র থেকে ‘মানবতাবিরোধী অপরাধ বিচার আন্দোলন একাত্তরের ঘাতক দালাল নির্মূল কমিটির ভূমিকা’ শীর্ষক অন্য একটি গ্রন্থ ২০১৭ সালে প্রকাশিত হয়েছে। এছাড়াও মুক্তিযুদ্ধ বিষয়ক গবেষণা কেন্দ্র থেকে গণহত্যা নিয়ে আমার দুটি গ্রন্থ ‘লালমাটিয়া, জৈনপুর ও খাজাঞ্চি বাড়ি গণহত্যা’ এবং ‘পাঁচগাঁও গণহত্যা’ প্রকাশিত হয়েছে। গত ২২ মার্চ ‘গণহত্যা-বধ্যভূমি ও গণকবর জরিপ :মৌলভীবাজার জেলা’ শীর্ষক অন্য একটি গ্রন্থ গবেষণা কেন্দ্র প্রকাশ করেছে।মুক্তিযুদ্ধ গবেষণার বিচিত্র অভিজ্ঞতার আলোকে চট্টগ্রামের হালিশহর নাথপাড়ার নীরু বালার কথা উল্লেখ না করলেই নয়, যিনি মারা গেছেন ২০০৮ সালে। ছয় দফার পক্ষে থাকার অপরাধে রাজাকাররা ১৯৭১ সালে তাঁর স্বামী ও পুত্রসহ পরিবারের কয়েকজনকে কেটে ছয় টুকরো করে সেই রক্ত দিয়ে নীরু বালাকে স্নান করিয়েছে। খাটের নিচ থেকে দেখা সে ঘটনা বর্ণনা করেন নীরু বালার বড় মেয়ে। তিনি যখন সে বীভত্স ও নির্মম ঘটনা বর্ণনা করছিলেন তখন চোখের পানি ধরে রাখা সম্ভব হয়নি। অন্যদিকে নাথপাড়ার একজন বীরাঙ্গনা তাঁর সাথে ঘটে যাওয়া নির্যাতনের বর্ণনা দিয়ে সমাজের ভয়ে তা প্রকাশ না করার অনুরোধ জানান।মুক্তিযুদ্ধের সময় মানুষের দুঃখ-দুর্দশার পাশাপাশি তাদের ত্যাগের বর্ণনা মুক্তিযুদ্ধের আদর্শের প্রতি যেমন আমাকে অবিচল রেখেছে তেমনি মুক্তিযোদ্ধাদের প্রতি করেছে শ্রদ্ধাশীল। কিছুদিন পূর্বে একজন মুক্তিযোদ্ধা জগন্নাথ বিশ্ববিদ্যালয়ের ইতিহাস বিভাগে আমার কক্ষে দেখা করতে আসেন। তিনি নিজেকে মুক্তিযোদ্ধা হিসেবে পরিচয় দিলে তাঁকে বসতে বলে, কী উপকার করতে পারি তা জানতে চাই। জানতে পারলাম তিনি কোনো বিশিষ্ট ব্যক্তির সাথে দেখা করতে এসেছিলেন, কিন্তু দেখা করতে পারেননি। তাঁর চোখে সমস্যা; অপারেশন করানো প্রয়োজন। তিনি বলেন, সরকার থেকে যে ভাতা পান তা দিয়ে চিকিত্সার ব্যয় সংকুলান সম্ভব না। কোনো এক সহকর্মী থেকে খোঁজ নিয়ে জানতে পেরেছেন আমি মুক্তিযুদ্ধ নিয়ে কাজ করি, তাই সাহায্যের জন্য এসেছেন। তখন নিজের মনে একটি অপরাধবোধ কাজ করে। যে মুক্তিযোদ্ধাদের ত্যাগের বিনিময়ে আজ আমরা স্বাধীন দেশের নাগরিক, যাঁদের অবদানে আমি বা আমরা বিশ্ববিদ্যালয়ে শিক্ষকতা করছি, সেই মুক্তিযোদ্ধা সামান্য কিছু অর্থের জন্য দ্বারে দ্বারে ঘুরে বেড়াচ্ছেন? সত্যিই বিষয়টি আমার ভিতরে প্রচণ্ড নাড়া দিয়েছে। উনাকে নিয়ে আমি সে শিক্ষাবর্ষের ক্লাসে যাই এবং পরিচয় করিয়ে দেই। সাথে এও বলি যে, তোমরা একজন মুক্তিযোদ্ধাকে সাহায্য করবা, কোনো ব্যক্তিকে না। যা-ই হোক, ছাত্ররা নিজেদের সাধ্যমতো সাহায্য করেছে। ক্লাস রুম থেকে বেরিয়ে যাবার সময় একজন ছাত্র পেছনের সারি থেকে দৌড়ে এসে উনাকে পা ধরে সালাম করে বুকে জড়িয়ে ধরে। সেদিন আমি চোখের পানি ধরে রাখতে পারিনি। কারণ জীবনে প্রথমবার যখন একজন মুক্তিযোদ্ধাকে দেখতে গিয়েছিলাম, সেদিন আমিও উনাকে পা ধরে প্রণাম করেছিলাম। একজন মুক্তিযোদ্ধার প্রতি নিজের ছাত্রদের এই শ্রদ্ধাপ্রদর্শন আমাকে যেমন আবেগাপ্লুত করেছে, তেমনি করেছে গর্বিত।মুক্তিযুদ্ধের চেতনা লালনের বিষয়, প্রকাশের নয়। যদিও বর্তমানে লালনের চেয়ে প্রকাশের আধিক্য দেখা যায়। যাঁরা প্রতিনিয়ত মুক্তিযুদ্ধের আদর্শের কথা বলেন তাঁদের অনেকে সামান্য অর্থ দিয়ে সে মুক্তিযোদ্ধাকে সাহায্য করতে রাজি হননি। তখন মনে হয়েছে মুক্তিযুদ্ধের আদর্শের রাজনীতি করে মুক্তিযোদ্ধাকে সাহায্য করতে আমাদের এত কষ্ট হয় কেন? মনে প্রশ্ন জাগে, তাহলে সত্যিই কি আমরা মুক্তিযুদ্ধের আদর্শ ধারণ করতে পেরেছি? নাকি যা করছি তা শুধুমাত্র লোক দেখানো গ্রন্থ রচনার জন্য?নির্মোহ থেকে সত্য উদ্ঘাটনই একজন গবেষকের মুখ্য কাজ। কিন্তু মুক্তিযুদ্ধ নিয়ে গবেষণার সবচেয়ে বড় সমস্যা হলো হামলা ও মামলা। সাম্প্রতিক সময়ে সন্ত্রাসীদের আক্রমণে অনেকে যেমন প্রাণ হারিয়েছেন, তেমনি কেউ কেউ মুক্তিযুদ্ধ নিয়ে লেখালেখি বন্ধ করে দিয়েছেন। মুক্তিযুদ্ধ নিয়ে লিখতে হলে মুক্তিযুদ্ধের বিরোধিতাকারীদের কথাও লিখতে হয়। কিন্তু যারা মুক্তিযুদ্ধের বিরোধিতা করেছিল তারা বঙ্গবন্ধুকে হত্যার পর সমাজ ও রাষ্ট্রে এতটা ক্ষমতাশালী হয়েছে যে, তাদের মুক্তিযুদ্ধকালীন অপকর্মের কথা তুলে ধরতে গেলে আক্রমণের শিকার হতে হয়। অনেকে আবার মামলার ভয় দেখায়। একটা ঘটনা উল্লেখ না করলেই নয়। গণহত্যা নিয়ে প্রথম গ্রন্থ রচনার সময় সেরকম একটি অভিজ্ঞার সম্মুখীন হতে হয়েছে। আমার গ্রন্থে একজন হিন্দু ব্যক্তির নাম আসে, যিনি ১৯৭১ সালে রাজাকারদের হিসাবপত্র লেখার কাজে বাধ্য হয়ে সাহায্য করেছিলেন। গ্রন্থটি প্রকাশের পর একজন ফোনে লেখক ও প্রকাশককে মামলার ভয় দেখান। যদিও স্থানীয়দের সাক্ষাত্কারের ভিত্তিতে এই গবেষণাকর্ম পরিচালিত হয়েছিল এবং রেকর্ডও সংরক্ষিত আছে। তাই হামলা ও মামলার ভয়ে মুক্তিযুদ্ধ নিয়ে গবেষণা কাজ বন্ধ হবে না।সারাদেশে ছড়িয়ে আছে হাজার হাজার গণহত্যা, বধ্যভূমি ও গণকবরের স্থান। কিন্তু সে স্থানগুলো এখনো সঠিকভাবে চিহ্নিত করা হয়নি। গণহত্যা, বধ্যভূমি, গণকবর ও নির্যাতন কেন্দ্র সম্পর্কেও অনেকের স্পষ্ট ধারণা নেই। অনেক সময় এ নিয়ে বিভ্রান্তির অবতারণা হয়। এই বিভ্রান্তির অবসানের জন্য মুক্তিযুদ্ধ বিষয়ক গবেষণা কেন্দ্র ৬৪ জেলা জরিপের প্রকল্প গ্রহণ করেছে। আমার মৌলভীবাজার জেলার জরিপ গ্রন্থটিতে এই বিষয়টি নিয়ে বিস্তারিত আলোচনা করেছি। পাকিস্তানি হানাদারদের ক্যাম্পগুলো নির্যাতন কেন্দ্র, বধ্যভূমি ও গণকবর হিসেবেও ব্যবহার করা হয়েছে।নির্যাতন কেন্দ্রগুলোতে আটক নারীদের ওপর প্রতিদিন নির্মম নির্যাতন হয়েছে। কোনো নারীকে গণধর্ষণ করা হয়েছে একাধিকবার। একজনকে একবার ধর্ষণ করাকে যেমন একবার ধর্ষণ হিসেবে উল্লেখ করতে হবে, তেমনি দশবার ধর্ষণ করলে সেই সংখ্যা হবে দশ। কারণ ধর্ষিতাকে দশবার শারীরিক ও মানসিক যন্ত্রণা সহ্য করতে হয়েছে। সে হিসেবে ধর্ষিতা নারীর সংখ্যা অনেক বেড়ে যাবে এবং তা বাস্তবসম্মত। কিন্তু ধর্ষিতারা যেহেতু সমাজে অবহেলিত তাই সরকারিভাবে এর সংখ্যা কম দেখানো হয়েছে। কিন্তু মাঠপর্যায়ে গবেষণা করতে যেয়ে আমরা দেখেছি বাস্তবতা ভিন্ন। একই বিষয় বধ্যভূমি ও গণকবরের ক্ষেত্রেও প্রযোজ্য।বর্তমানে তরুণ প্রজন্ম মুক্তিযুদ্ধ নিয়ে জানতে ও কাজ করতে আগ্রহী হচ্ছেন। কিন্তু আমাদের প্রজন্ম একটি বিকৃত ইতিহাস পড়ে বেড়ে উঠেছে। সেসময়ে মুক্তিযুদ্ধ নিয়ে কাজ করা ছিল কঠিন। জানতে দেয়া হয়নি সঠিক ইতিহাস। তারপরও মুনতাসীর মামুন ও শাহরিয়ার কবিরসহ কয়েকজন অসাম্প্রদায়িক ধর্মনিরপেক্ষ বাংলাদেশ প্রতিষ্ঠার জন্য নিরলস আন্দোলন ও সংগ্রাম অব্যাহত রেখেছিলেন।আমার গুরু মুনতাসীর মামুন—যাঁর হাত ধরে মুক্তিযুদ্ধ নিয়ে গবেষণা শুরু। তিনি জীবনে অনেক প্রতিকূলতা অতিক্রম করে বর্তমান অবস্থায় পৌঁছেছেন। তাঁকে যেমন জেল খাটতে হয়েছে তেমনি অনেক মামলাও লড়তে হয়েছে। কিন্তু মুক্তিযুদ্ধ নিয়ে লেখালেখি থেমে থাকেনি। তাঁর ছাত্র হিসেবে সত্য ও ন্যায়ের পথে অবিচল থেকে মুক্তিযুদ্ধের ইতিহাস চর্চা করে যেতে চাই। আমার ছাত্ররাও যদি এই পথ অনুসরণ করে, তবেই সার্থকতা। আমরা যদি ভয় পেয়ে মুক্তিযুদ্ধের সঠিক ইতিহাসচর্চা বন্ধ করে দেই তবে পরবর্তী প্রজন্মের নিকট জবাবদিহি করতে হবে। তাই সকল বাধা-বিপত্তি অতিক্রম করে মুক্তিযুদ্ধের আদর্শের ধর্মনিরপেক্ষ অসাম্প্রদায়িক বাংলাদেশের প্রতিষ্ঠার সংগ্রামে নিরলস কাজ করে যেতে চাই। সে মহাযজ্ঞে তরুণ প্রজন্মের সহযোদ্ধাদের অংশগ্রহণ মুক্তিযুদ্ধের আদর্শের সোনার বাংলা প্রতিষ্ঠায় গুরুত্বপূর্ণ অবদান রাখবে সে প্রত্যাশা রইল। লেখক :সহকারী অধ্যাপক, ইতিহাস বিভাগ, জগন্নাথ বিশ্ববিদ্যালয় 



24114,39931
আমার মুক্তিযুদ্ধের গবেষক হয়ে ওঠার গল্প
ফিচার
প্রকাশ : ২৬ মার্চ ২০১৯, ০০:০০
আমি মূলত মুক্তিযু্দ্ধ, গণহত্যা, স্থানীয় ইতিহাস নিয়ে কাজ করি। যদিও আমার পড়াশোনা ঢাকা বিশ্ববিদ্যালয়ের ইতিহাস বিভাগে প্রাচীন বাংলা নিয়ে। আমার শিক্ষক অধ্যাপক আবদুল মমিন চৌধুরীর প্রাচীন বাংলার সর্বশেষ ছাত্র আমি। কিন্তু পরিতাপের বিষয়, পরবর্তী সময়ে গবেষণার ক্ষেত্র নির্বাচনে আমি প্রাচীন বাংলা থেকে সরে আসি। আমার প্রথম গ্রন্থ জগন্নাথ বিশ্ববিদ্যালয়ের ইতিহাস নিয়ে। মূলত দেড় শতক আগে পুরান ঢাকার ধর্মীয় শিক্ষা প্রতিষ্ঠান ব্রাহ্ম স্কুল থেকে কীভাবে আজকের জগন্নাথ বিশ্ববিদ্যালয়ের রূপান্তর সেটাই উঠে এসেছিল এই শিক্ষাপ্রতিষ্ঠানের সাথে সম্পৃক্তদের স্মৃতিচারণে। আমার সম্পাদনায় গ্রন্থটি প্রকাশিত হয় ২০১২ সালে। ২০১৩ সালে মুক্তিযুদ্ধভিত্তিক আমার প্রথম গ্রন্থ ‘মুজাফরাবাদ গণহত্যা’ প্রকাশ পায়। অধ্যাপক মুনতাসীর মামুনের সম্পাদনায় দেশের সবগুলো বধ্যভূমি, গণকবরগুলো নিয়ে গণহত্যা-নির্যাতন নির্ঘণ্ট নামে একটি সিরিজ প্রকাশ করা হচ্ছে। এই সিরিজে আমার ছয়টি গ্রন্থ প্রকাশিত হয়েছে। এটি ছাড়া আমার আরো পাঁচটি গ্রন্থ রয়েছে  ‘জগতমল্লপাড়া গণহত্যা’, ‘ঊনসত্তরপাড়া গণহত্যা’, ‘বন্দরগ্রাম গণহত্যা’, ‘পাহাড়তলী গণহত্যা’ ও ‘নাথপাড়া গণহত্যা’। আমি মূলত মুক্তিযুদ্ধের ভিন্ন ধরনের তথা ব্যতিক্রমী বিষয়গুলোকে গবেষণার জন্য বেছে নিই। একাত্তরে শরণার্থী-জীবনের সাথে, মুক্তিযুদ্ধের সাথে গভীরভাবে সম্পৃক্ত চিকিত্সা সেবার বিষয়টি। শরণার্থী শিবিরে প্রায় এক কোটি শরণার্থীর স্থাস্থ্যসেবা, ভয়াবহ কলেরা, জয়বাংলার (চোখ ওঠা রোগ) প্রকোপ, প্রায় সাত লক্ষ শরণার্থীর মৃত্যু মুক্তিযুদ্ধের ভিন্ন একটি অধ্যায়। সেটি নিয়ে আমার গবেষণা এই বছর অমর একুশে গ্রন্থমেলায় প্রকাশ করেছে ‘সময় প্রকাশন’ গ্রন্থটির নাম ‘মুক্তিযুদ্ধে ভারতের চিকিত্সা সহায়তা’। পিএইচডি গবেষণায় যখন ভারতের আসামের শিলচরে কাজ করেছি, সন্ধান পাই দুষ্প্রাপ্য বেশকিছু পথকবিতা, স্থানীয় পথকবিরা যা একাত্তরে বাংলাদেশের মুক্তিযুদ্ধের স্মৃতিতে লিখেছেন, দেশে ফিরে আমার সুপারভাইজার অধ্যাপক মুনতাসীর মামুনকে দুষ্প্রাপ্য এসব কবিগানের পুস্তিকাগুলো দেখাই। অধ্যাপক মামুনের পরামর্শে সেই সব কবিগান নিয়ে লিখি ‘মুক্তিযুদ্ধে বরাকের কবিতা ও কবিগান’। মুক্তিযুদ্ধভিত্তিক আমার আরেকটি গ্রন্থ ‘মুক্তিযুদ্ধে ত্রিপুরা : শরণার্থী, সংবাদপত্র ও সাধারণ মানুষ’। মুক্তিযুদ্ধে ত্রিপুরার ভূমিকাকে অন্য আলোয় দেখার প্রয়াস এই গ্রন্থ। একাত্তরের ভারতীয় গণমাধ্যমে প্রকাশিত দুষ্প্রাপ্য দলিলগুলো নিয়ে অধ্যাপক মুনতাসীর মামুনের সাথে যৌথভাবে প্রকাশিত হয়েছে ‘গণমাধ্যমে বাংলাদেশের মুক্তিযুদ্ধ’র তিনটি খণ্ড। সিরিজটি প্রকাশ করেছে প্রকাশনা সংস্থা ‘অনন্যা’।পিএইচডি করেছি মুক্তিযুদ্ধের অনালোচিত একটি বিষয় নিয়ে ‘মুক্তিযুদ্ধে ভারতের সীমান্তবর্তী রাজ্যসমূহের সাধারণ মানুষের ভূমিকা’। প্রায় পাঁচ বছর ধরে ভারতের পাঁচটি সীমান্ত রাজ্যের কাঁটাতার ধরে প্রায় ৩০০০ কিলোমিটার আমি ঘুরে ঘুরে তথ্য সংগ্রহ করেছি। খুঁজে ফিরেছি অতীত, সাধারণের অভিজ্ঞতায় কথ্য ইতিহাসে অন্য এক একাত্তরকে খুঁজে পেয়েছি। যেগুলোর ওপর ভিত্তি করে আমার অভিসন্দর্ভটি তৈরি করেছি।শিক্ষকতা ও লেখালেখির পাশাপাশি আমার সমস্ত স্বপ্ন গণহত্যা জাদুঘরকে ঘিরে। অধ্যাপক মুনতাসীর মামুন দক্ষিণ এশিয়ার প্রথম গণহত্যা জাদুঘরটি মাননীয় প্রধানমন্ত্রী শেখ হাসিনার আনুকূল্যে খুলনায় প্রতিষ্ঠা করেছেন। বর্তমানে সংস্কৃতি বিষয়ক মন্ত্রণালয়ের অধীনে মুক্তিযুদ্ধ জাদুঘরের মতো একটি বৃহত্ জাদুঘর স্থাপনের কাজ চলছে। শুরু থেকেই আমি ট্রাস্টি হিসেবে এর পরিচালনার সাথে সম্পৃক্ত। সংস্কৃতি মন্ত্রণালয়ের অধীনে অধ্যাপক মামুনের সাথে কাজ করছি, গণহত্যা-নির্যাতন ও মুক্তিযুদ্ধ বিষয়ক গবেষণাকেন্দ্রে। যেটি বর্তমানে দেশের সবচেয়ে বড় মুক্তিযুদ্ধ বিষয়ক গবেষণা প্রতিষ্ঠান। গত দুই বছরে আমরা প্রায় শতাধিক মুক্তিযুদ্ধ ও গণহত্যা বিষয়ক নতুন বই প্রকাশ করেছি। প্রায় ১০০ নতুন গবেষককে প্রশিক্ষণ দিয়েছি, মুক্তিযুদ্ধ ও গণহত্যার ইতিহাস চর্চার সাধারণ সমীকরণ আমরা পাল্টে দিচ্ছি। আমার জীবনের সবচেয়ে বড় অর্জন অধ্যাপক মুনতাসীর মামুনের মতো একজন বড় প্রথিতযশা ইতিহাসবিদের সাথে কাজ করতে পারা। আর অধ্যাপক মামুন আমার অধ্যাপনার, গবেষণার পাশাপাশি সাংগঠনিক কাজ করার ভিত্তিটি তৈরি করে দিয়েছেন, সম্পৃক্ত করেছেন আমাকে গণহত্যা জাদুঘরের সাথে, গবেষণা কেন্দ্রের সাথে। অসাম্প্রদায়িক ও গণমুখী ইতিহাস চর্চার ধারণা নিয়ে অধ্যাপক মুনতাসীর মামুন, অধ্যাপক মাহবুবুর রহমান, অধ্যাপক মেসবাহ কামাল ও অধ্যাপক মোহাম্মদ সেলিমরা কাজ করছিলেন দীর্ঘদিন ধরে। ২০১২ সালে এসে অধ্যাপক মামুন প্রায় দুই দশক ধরে করে আসা ইতিহাস আন্দোলনকে একটি সাংগঠনিক ভিত্তি দিলেন। গড়ে তুললেন ‘বাংলাদেশ ইতিহাস সম্মিলনী’, আমাকে শুরু থেকেই এর সাথে কাজ করার সুযোগ দিলেন। করলেন প্রতিষ্ঠাকালীন দপ্তর সম্পাদক। দেশের ইতিহাসবিদ ও ইতিহাসপ্রেমীদের সর্ববৃহত্ এই প্লাটফর্মে আমি বর্তমানে যুগ্ম সম্পাদকের দায়িত্ব পালন করছি। এটি আমার আরেকটি স্বপ্নের জায়গা।ভারতের ত্রিপুরা রাজ্যের বিলোনিয়া গড়ে ২০১৮ সালে উদ্বোধন করা হলো ‘ভারত-বাংলাদেশ মৈত্রী উদ্যান’। এটি বাংলাদেশের মুক্তিযুদ্ধের স্মৃতিতে নির্মিত প্রথম উদ্যান। প্রায় ১০০ একর জায়গার ওপর গড়ে ওঠা এই উদ্যানের সাথে জড়িয়ে আছে আমার স্মৃতি। সেই এক ইতিহাস, এক গৌরবময় গল্প। ২০১২ সালে এই উদ্যানের প্রধান সমন্বয়ক হিসেবে আমি এর সাথে সম্পৃক্ত হই। মূলত অধ্যাপক মুনতাসীর মামুন গণহত্যা জাদুঘরের পক্ষে এখানে একটি ভাস্কর্য উদ্যান নির্মাণের প্রস্তাব দেন। ত্রিপুরার তত্কালীন মুখ্যমন্ত্রী মানিক সরকার সেই প্রস্তাব গ্রহণ করে ভাস্কর্য উদ্যান নির্মাণের জন্য অনুমতি দেন এবং পার্কটি তুলে দেন আমাদের হাতে। অধ্যাপক মামুন বাংলাদেশের নানাজনের কাছে দ্বারস্থ হয়ে অর্থ সংগ্রহ করেন। ভাস্কর বাছাই করে বিলোনিয়ায় তৈরি করলেন ভাস্কর্য উদ্যান। উদ্যানের প্রবেশদ্বারের ফলকে নিজের নামটি দেখলে আনন্দে চোখে অশ্রু চলে আসে। দেশের বাইরে এত বৃহত্ একটি কর্মযজ্ঞের সাথে নিজের সম্পৃক্ততা আমাকে আরো আত্মবিশ্বাসী করে।আমার জন্ম, শৈশব ও বেড়ে ওঠা চট্টগ্রামে। উচ্চ মাধ্যমিক পর্যন্ত শিক্ষাজীবনও চট্টগ্রামে। এরপর ভর্তি হই ২০০৫ সালে ঢাকা বিশ্ববিদ্যালয়ের ইতিহাস বিভাগে। ২০১১ সালে স্নাতকোত্তরে প্রথম শ্রেণিতে প্রথম হয়ে বিশ্ববিদ্যালয়ে যোগ দিই। পাঁচ ভাইবোনের মধ্যে সবচেয়ে কনিষ্ঠ ও আদরের। পরিবারের প্রথম সন্তান হিসেবে নিজ শহর ছেড়ে রাজধানীতে আসি। চিকিত্সক বাবার স্বপ্ন ছিল ছেলে ডাক্তার হবে। কিন্তু আমি হেঁটেছি অন্য পথে। বাবাকে মাঝে মধ্যে প্রশ্ন করি, আমার লেখালেখির জগত্, মুক্তিযুদ্ধচর্চা এগুলো নিয়ে তাঁর ভাবনা। কেননা আমার লেখালেখির একনিষ্ঠ পাঠক আমার বাবা।নিয়মিত পত্রিকায় উপসম্পাদকীয়, রাজনৈতিক ভাষ্য লিখছি। মুক্তিযুদ্ধ নিয়ে লিখে যাচ্ছি প্রতিনিয়ত। মুক্তিযুদ্ধ, গণহত্যা নিয়ে কাজ করে যাচ্ছি নিরন্তর। এর স্বীকৃতি হিসেবে ২০১৮ সালে পেয়েছি জাতীয় অধ্যাপক সালাউদ্দীন আহমেদ পুরস্কার। ঢাকা বিশ্ববিদ্যালয় গবেষণা সংসদ কর্তৃক ‘তরুণ মুক্তিযুদ্ধ  গবেষক’ পুরস্কার। এসব সম্মাননা নিরন্তর কাজের উত্সাহ দিচ্ছে।কর্মজীবনে ২০১২ থেকে অধ্যাপনা করছি জগন্নাথ বিশ্ববিদ্যালয়ের ইতিহাস বিভাগে। আমার প্রকাশিত গ্রন্থ ১৫টি, এছাড়া দেশি, বিদেশি জার্নালে রয়েছে মুক্তিযুদ্ধ ও গণহত্যা নিয়ে দশটি প্রবন্ধ। লেখক :সহকারী অধ্যাপক, ইতিহাস বিভাগ, জগন্নাথ বিশ্ববিদ্যালয় 



24115,39932
এইচএসসি পরীক্ষা ২০১৯
অন্যান্য
প্রকাশ : ২৬ মার্চ ২০১৯, ০০:০০
ফারহান ও করিম দুই বন্ধু। তারা আর্থিক বাজারে বিনিয়োগ করতে আগ্রহী। করিমের সঞ্চিত অর্থ অল্প থাকায় তিনি এক বছরের কম সময়ের জন্য বিনিয়োগ করাকেই শ্রেয় মনে করছেন। অন্যদিকে, ফারহানের বাবা ফারহানকে এমন একটি ক্ষেত্রে বিনিয়োগ করতে পরামর্শ দিলেন, যেখানে তার ক্ষতির সম্ভাবনা নেই বললেই চলে। কারণ তিনি যেক্ষেত্রে বিনিয়োগ করেছেন তাতে তাকে বিগত তিন বছর কোনো মুনাফা প্রদান করেনি। পাশাপাশি নিয়ন্ত্রণকারি সংস্থাও বাজারটিকে সুষ্ঠুভাবে নিয়ন্ত্রণ করতে পারছে না বলে তিনি এই বাজারের প্রতি আস্থা হারাচ্ছেন।ক. মূলধন বাজার কাকে বলে ?খ. আর্থিক প্রতিষ্ঠান বলতে কী বোঝায় ?গ. করিম কোন বাজারে বিনিয়োগের চিন্তা করছেন ? ব্যাখ্যা করো।ঘ. উদ্দীপকে ফারহানের বাবার আস্থা ফিরিয়ে আনতে নিয়ন্ত্রণকারি সংস্থার ভূমিকা বিশ্লেষণ করো।উত্তরক. মূলধন বাজার হলো আর্থিক বাজারের সেই অংশ, যেখানে দীর্ঘমেয়াদের (১ বছরের বেশি) জন্য অর্থ ও আর্থিক সম্পদের লেনদেন হয়ে থাকে।খ. যেসব প্রতিষ্ঠান ব্যাংকের ন্যায় আমানত গ্রহণ করে সুদের বিনিময়ে ঋণ দেয় কিন্তু জমাকৃত অর্থ উত্তোলনে ব্যাংকের ন্যায় চেক ইস্যু করতে পারে না সেসব প্রতিষ্ঠানকে আর্থিক প্রতিষ্ঠান বলা হয়। আর্থিক মধ্যস্থকারি হিসেবে দায়িত্ব পালন করাই এ প্রতিষ্ঠানের কাজ। বিনিয়োগ কোম্পানি, বিল্ডিং সোসাইটি, মার্চেন্ট ব্যাংক, মিউচুয়্যাল কোম্পানি, লিজিং কোম্পানি প্রভৃতি হলো আর্থিক প্রতিষ্ঠান। এসব আর্থিক প্রতিষ্ঠান ১৯৯৩ সালের আর্থিক প্রতিষ্ঠান আইন দ্বারা পরিচালিত ও নিয়ন্ত্রিত হয়।গ. উদ্দীপকের করিম অর্থবাজারে বিনিয়োগের চিন্তা করছেন। অর্থবাজার হলো আর্থিক বাজারের সেই অংশ যেখানে স্বল্পমেয়াদি (১ বছর বা তার কম) অর্থ বা আর্থিক সম্পদ (শেয়ার, বন্ড প্রভৃতি) কেনা-বেচা করা হয়। অর্থবাজারকে মুদ্রাবাজার নামেও অভিহিত করা হয়। উদ্দীপকের করিম আর্থিক বাজারে বিনিয়োগে আগ্রহী। বিনিয়োগের জন্য তার কাছে অল্প পরিমাণ অর্থ সঞ্চিত আছে। সাধারণত দীর্ঘমেয়াদি বিনিয়োগ তথা মূলধন বাজারে বিনিয়োগ আয় বেশি। তবে এক্ষেত্রে বেশি পরিমাণ অর্থের প্রয়োজন হয়। করিমের সঞ্চয় দীর্ঘমেয়াদে বিনিয়োগের জন্য যথেষ্ট নয়। এজন্য তিনি স্বল্পমেয়াদি বিনিয়োগের সিদ্ধান্ত নেন। যেহেতু অর্থবাজারে স্বল্পমেয়াদি আর্থিক সম্পদ লেনদেন হয় সেহেতু বলা যায় যে, করিম অর্থবাজারে বিনিয়োগের চিন্তা করছেন।ঘ. উদ্দীপকের ফারহানের বাবার আস্থা ফিরিয়ে আনতে মূলধন বাজার নিয়ন্ত্রণকারি সংস্থা বাংলাদেশ সিকিউরিটিজ এন্ড এক্সচেঞ্জ কমিশন গুরুত্বপূর্ণ ভূমিকা পালন করে। দীর্ঘমেয়াদি অর্থ বা আর্থিক সম্পদ মূলধন কেনা-বেচা হয়। এই মূলধন বাজার বাংলাদেশ সিকিউরিটিজ এন্ড এক্সচেঞ্জ কমিশন দ্বারা নিয়ন্ত্রিত হয়। এটি ১৯৯৩ সালের জুন মাসে প্রতিষ্ঠিত হয়। উদ্দীপকের ফারহানের বাজার সাধারণ শেয়ারে বিনিয়োগ করেছেন। কিন্তু ঐ প্রতিষ্ঠানের মুনাফা না হওয়ায় তিনি লভ্যাংশ পাননি। তার এই ক্ষতির পেছনে কারণ হলো নিয়ন্ত্রণকারি সংস্থার মূলধণ বাজার সুষ্ঠুভাবে নিয়ন্ত্রণ করতে না পারা। তাই তিনি বাজারের প্রতি আস্থা হারাচ্ছেন। ফারহানের বাবা যে বাজারে অর্থ বিনিয়োগ করেছেন সেটি মূলধন বাজার। ১৯৪৭ সালের ক্যাপিটাল আইনের আওতায় বিএসইসি এই বাজার পরিচালনা করছে। সাধারণত নতুন কোনো কোম্পানিকে বাজারে শেয়ার ছাড়তে হলে এই প্রতিষ্ঠানের অনুমোদন পাবে। ফলে ফারহানের বাবার মতো বিনিয়োগকারিরা মুনাফা থেকে বঞ্চিত হবেন না। তাই বিএসইসি  যদি কঠোরভাবে প্রতিষ্ঠানগুলোর অনুমোদন দেয় এবং কার্যক্রম নিয়ন্ত্রণ করে, তবে ফারহানের বাবার মতো সব বিনিয়োগকারিই লাভবান হবেন। এতে ফারহানের বাবা ও অন্য বিনিয়োগকারিদের অর্থ বিনিয়োগের প্রতি আস্থা ফিরিয়ে আনা সম্ভব হবে। তাই বলা যায়, উদ্দীপকে ফারহানের বাবার আস্থা ফিরিয়ে আনতে বিএসইসি-এর ভূমিকা গুরুত্বপূর্ণ।



24116,39933
ব্যবসায় সংগঠন ও ব্যবস্থাপনা
অন্যান্য
প্রকাশ : ২৬ মার্চ ২০১৯, ০০:০০
প্রিয় এইচএসসি পরীক্ষার্থীবৃন্দ, অনুশীলন বিভাগে তোমাদের স্বাগতম। তোমাদের  পরীক্ষা খুবই নিকটে। তাই তোমাদের সুবিধার্থে ব্যবসায় সংগঠন ও ব্যবস্থাপনা বিষয়ের প্রথমপত্র হতে একটি উদ্দীপক এবং উদ্দীপকের আলোকে উত্তর প্রদান করা হলো। উদ্দীপক: ইসরাত জাহান রুনা একটি পণ্যের দাম জিজ্ঞাস করলে দোকানদার ৫০০ টাকা চাইলেন। ফারিহা ৪০০ টাকা বলতে, দোকানদার ৪৫০ টাকা কিনা রয়েছে বলে জানান। অবশেষে দোকানদার উক্ত পণ্য ৪০০ টাকাই বিক্রি করলেন। রুনা সিরাজ দোকানদারকে বললেন, মিথ্যা কথা বলেন কেন? তার মতে, প্রত্যেক ব্যবসায়ীর উচিত ন্যায্য মূল্যে উন্নত মানের পণ্য সরবরাহ করা, চাহিদা মতো পণ্যসামগ্রী সহজশর্তে গ্রাহকদের প্রাপ্তি নিশ্চিত করা ।ক) শব্দ দূষণ কী?খ) ব্যবসায়ের মূল্যবোধ ও নৈতিকতা পরস্পর সম্পর্কিত? আলোচনা কর।গ) উপরের উদ্দীপকে রুনার উপলব্ধি কোন ধরণের ব্যবসায়িক ধারণা? আলোচনা কর।ঘ) উদ্দীপকের রুনা কোন ধরণের সামাজিক দায়িত্ব পালনের কথা বলেছেন? তোমার মতামত দাও।উদ্দীপকের ক নং প্রশ্নের উত্তর: শব্দের কারণে শান্ত ও নিরিবিলি পরিবেশের যে অস্বাভাবিকতার জন্ম দেয় এবং পারিপার্শ্বিকতায় শব্দ ও কোলাহল বেড়ে যায় তাকে শব্দ দূষণ বলে।উদ্দীপকের খ নং প্রশ্নের উত্তর: কোনটি ভালো কোনটি মন্দ, কোনটা উচিত কোনটা অনুচিত এই সংক্রান্ত ব্যবসায়িক বোধ বা উপলব্দি ব্যবসায়িক বিশ্বাস,ধারণা ও দৃষ্টিভঙ্গিকে ব্যবসায়িক মূল্যবোধ বলে। অন্যদিকে ব্যবসায়ের ক্ষেত্রে উচিত-অনুচিত মেনে চলা বা ভালোকে গ্রহণ ও মন্দকে বর্জন করে চলাই ব্যবসায় নৈতিকতা।এই ধরণের বোধ বা উপলব্দি হতে ভালো মন্দ সম্পর্কে ধারণা সৃষ্টি হয়। আর এই ধারণাই নৈতিকতা। মূল্যবোধ যদি ইতিবাচক হয় তবে নৈতিক আচরণই প্রকাশ পায়। এ থেকে বুঝা যায় যে মূল্যবোধ ও নৈতিকতা পরস্পর সম্পর্কিত। প্রথমে দৃষ্টিভঙ্গি এবং এর থেকে মেনে চলার আগ্রহ একটির সাথে আরেকটি সম্পর্কিত।উদ্দীপকের গ নং প্রশ্নের উত্তর: উপরের উদ্দীপকে মূল্যবোধের কথা বলা হয়েছে।কোনটি ভালো কোনটি মন্দ, কোনটা উচিত কোনটা অনুচিত এই সংক্রান্ত বোধ বা উপলব্দি, বিশ্বাস, ধারনা ও দৃষ্টিভঙ্গিকে  মূল্যবোধ বলে।উপরের উদ্দীপকের আলোকে উপলব্দি করা যায় যে, পূর্ণ প্রতিযোগিতামূলক বাজারে যৌথ দরকষাকষি থাকাটাই স্বাভাবিক। উদ্দীপকে রুনা পণ্য কেনার ক্ষেত্রে প্রচলিত নিয়ম অনুসরণ করে পণ্যের দাম জিজ্ঞাস করেন। দোকানদার ৪০০ টাকায় বিক্রি অস্বীকার করে এই দামে কিনতে পারে নাই বলে জানান। পরবর্তীতে একই পণ্য ৪০০ টাকায় বিক্রি করা মানে দোকানদার মিথ্যার আশ্রয় নিয়েছেন । কারণ স্বাভাবিকভাবে পণ্য লাভেই বিক্রি করা হয় বলে ধরা হয়। এটা রুনার বুঝতে পারাটাই মূল্যবোধ।উদ্দীপকের ঘ নং প্রশ্নের উত্তর: উদ্দীপকে ক্রেতা  ও ভোক্তার প্রতি দায়িত্ব পালনের কথা বলা হয়েছে।পণ্যের বাজার স্থিতিশীল রাখা, চাহিদা মতো পণ্য সামগ্রি অনায়াসে ও সহজে ক্রেতাদের সর্বোচ্চ তৃপ্তি দানের মাধ্যমে ক্রেতা  ও ভোক্তার প্রতি দায়িত্ব পালন করা হয়।উদ্দীপকে রুনা এটি উপলব্দি করেছেন যে, ক্রেতাদের বা ভোক্তাদের সর্বোচ্চ তৃপ্তি দেয়া ব্যবসায়িক দায়িত্ব, কারণ ক্রেতা বা ভোক্তা হলো ব্যবসায়ের প্রাণ। ভোক্তা হলো ব্যবসায়কে টিকে রাখার হাতিয়ার। এই ক্রেতা বা ভোক্তা আবার সমাজের একটি গুরুত্বপূর্ণ অংশ। তাদের আস্থা ও বিশ্বাসের উপর ব্যবসায়ের সফলতা বিশেষভাবে নির্ভরশীল।ক্রেতা বা ভোক্তা ছাড়াও শ্রমিক কর্মচারী, বিনিয়োগকারী,সরবরাহকারী, সরকার ও সহযোগি ব্যবসায়ীদের প্রতি ব্যবসায় সামাজিক দায়িত্ব পালন করে থাকেন। তারা আবার প্রত্যেকে সমাজের এক একটি গুরুত্বপূর্ণ অংশ। প্রত্যেকের যৌথ দায়িত্বে সমাজে মূল্যবোধ ও নৈতিকতা পরিপূর্ণ হয়। যা সমাজের জন্য খুবই গুরুত্বপূর্ণ। 



24117,39934
জুনিয়র স্কুল সার্টিফিকেট পরীক্ষা
অন্যান্য
প্রকাশ : ২৬ মার্চ ২০১৯, ০০:০০
বাংলাঅতিথির স্মৃতি (গল্প) প্রশ্ন ১। লেখক দেওঘরে কেন এসেছিল?উত্তর: বায়ু পরিবর্তনের জন্য লেখক দেওঘরে এসেছিল।প্রশ্ন ২। কোন পাখি সবচেয়ে ভোরে ওঠে?উত্তর: দোয়েল পাখি সবচেয়ে ভোরে ওঠে।প্রশ্ন ৩। পাখি চালান দেওয়া কাদের ব্যবসা?উত্তর: পাখি চালান দেওয়া ব্যাধের ব্যবসা।প্রশ্ন ৪। দেওঘরে গলাভাঙা লোকটি একঘেয়ে সুরে কী গান গাইত?উত্তর: ভজন গান।প্রশ্ন ৫। কখন ভজন গান শুরু হতো?উত্তর: রাত্রি তিনটে থেকে ভজন গান শুরু হতো।প্রশ্ন ৬। পাখিদের মধ্যে একটু দেরি করে আসত কারা?উত্তর: হলদে রঙের একজোড়া বেনে-বৌ পাখি।প্রশ্ন ৭। বেনে-বৌ পাখিজোড়া ক’দিন পর ফিরে এসেছিল?উত্তর: তিন দিন পর।প্রশ্ন ৮। দেওঘরে পীড়িতদের মধ্যে কাদের সংখ্যা বেশি ছিল?উত্তর: মেয়েদের।প্রশ্ন ৯। পা ফুলো ফুলো মেয়েদের কী রোগ ছিল?উত্তর: বেরিবেরি।প্রশ্ন ১০। কাকে দেখে লেখকের সবচেয়ে দুঃখ হতো?উত্তর: একটি দরিদ্র ঘরের মেয়েকে দেখে লেখকের সবচেয়ে দুঃখ হতো।প্রশ্ন ১১। সন্ধ্যার পূর্বেই কাদের ঘরে প্রবেশ করা প্রয়োজন ছিল?               উত্তর: বাত ব্যাধিগ্রস্তদের।প্রশ্ন ১২। ভজন কী?উত্তর: প্রার্থনামূলক গানকে ভজন বলে।প্রশ্ন ১৩। মালিনী বলতে কাকে বুঝানো হয়েছে?উত্তর: মালির স্ত্রীকেপ্রশ্ন ১৪। অন্ধকারে লেখকের সঙ্গী হয়েছিল কে?উত্তর: একটি কুকুর।প্রশ্ন ১৫। লেখক অতিথিশালায় কাকে নিয়ে উপস্থিত হয়েছিলেন?উত্তর: একটি কুকুরকে নিয়ে অতিথিশালায় উপস্থিত হয়েছিলেন।প্রশ্ন ১৬। অতিথিশালায় বাড়তি খাবারের অংশীদার কে ছিলেন?উত্তর: বাগানের মালির মালিনী।প্রশ্ন ১৭। কুকুরটিকে খেতে দেয়ার জন্যে লেখক প্রথম দিন কাকে নির্দেশ দিয়েছিলেন?উত্তর: অতিথিশালার চাকরকে।প্রশ্ন ১৮। কুকুরটিকে খেতে দেওয়ার জন্যে লেখক দ্বিতীয় দিন কাকে নির্দেশ দেন?উত্তর: অতিথিশালার বামুন ঠাকুরকে।প্রশ্ন ১৯। কে কুকুরটিকে মেরে বার করে দিয়েছিল?উত্তর: মালির বউ।প্রশ্ন ২০। কুকুরটি কখন লুকিয়ে বাড়িতে এসেছিল?উত্তর: দুপুর বেলা।প্রশ্ন ২১। বেঁচে যাওয়া খাবার কে চেঁচেপুঁচে নিয়ে গিয়েছিল?উত্তর: মালির বউ।প্রশ্ন ২২। লেখকের ট্রেন স্টেশন ছেড়ে দিলে অতিথি কোথায় দাঁড়িয়ে ছিল?উত্তর: স্টেশনের ফটকের বাইরে।প্রশ্ন ২৩। ‘অতিথির স্মৃতি’ গল্পটি লেখকের কোন গল্পের পরিবর্তিত রূপ?উত্তর: ‘দেওঘরের স্মৃতি’।প্রশ্ন ২৪। পাণ্ডুর শব্দের অর্থ কী?উত্তর: ফ্যাকাশে।  



24118,39935
এইচএসসি পরীক্ষার জীববিজ্ঞান প্রস্তুতি
অন্যান্য
প্রকাশ : ২৬ মার্চ ২০১৯, ০০:০০
প্রিয় শিক্ষার্থী বন্ধুরা, শুভেচ্ছা নিও। আজ আমি তোমাদের জীববিজ্ঞান প্রাণীর পরিচিতি বিষয়ের ওপর সৃজনশীল প্রশ্নোত্তর উপস্থাপন করবো, যা ২০১৯ সালের এইচএসসি পরীক্ষায় সকল বোর্ডের পরীক্ষার্থীদের জন্য খুবই গুরুত্বপূর্ণ। সৃজনশীল প্রশ্ন (ক) শাকাসী প্রাণী কী ?                                      ১(খ) শ্বসনে চিত্রের প্রাণীটির রক্তের ভূমিকা নেই কেন ? ২(গ) চিত্রে প্রদর্শিত প্রাণীটির রক্ত সংবহনতন্ত্র মুক্ত প্রকৃতির- ব্যাখ্যা কর।                                      ৩(ঘ) উক্ত তন্ত্রের সংবহন প্রক্রিয়া বর্ণনা কর।         ৪সৃজনশীল প্রশ্নোত্তর ঃ(ক) শাকাসী প্রাণী : যে সকল প্রাণীকূল ঘাস, শস্যদানা, লতাপাতা ইত্যাদি খেয়ে জীবন ধারণ করে অর্থাত্ তৃণভোজী (Herbivorous) তাদেরকে শাকাসী প্রাণী বলে।(খ) উত্তর : সাধারণত: ঘাসফড়িং এর রক্ত বর্ণহীন। আর এতে কোন ধরণের রঞ্জক পদার্থ বা হিমোগ্লোবিন থাকে না। অর্থাত্ ঘাসফড়িং এর রক্তে কোনো শ্বাসকণিকা থাকে না। ফলে ঘাসফড়িং এর রক্ত পরিবহন করতে পারে না। তাই শ্বসনে ঘাসফড়িং এর রক্তের কোন ভূমিকা নেই।(গ) উত্তর : চিত্রে ঘাসফড়িং এর রক্ত সংবহনতন্ত্র (Blood circulatory system) দেখানো হয়েছে। এ সংবহনতন্ত্রে হূদপিণ্ড ও ধমনীর মতো বদ্ধনালীর মধ্য দিয়ে কিছুটা রক্ত প্রবাহিত হলেও রক্তের অধিকাংশ অংশ দেহের সাইনাস এর মধ্য দিয়ে প্রবাহিত হয়ে থাকে। এ তন্ত্রে রক্ত হূদপিণ্ড থেকে নালিকা পথে বের হয়ে পরে উন্মুক্ত দেহগহ্বরে প্রবেশ করে এবং দেহ গহ্বর থেকে পুনরায় নালিকা পথে হূদপিণ্ডে ফিরে আসে। অর্থাত্ ঘাসফড়িং এর রক্ত নির্দিষ্ট নালীতে সীমাবদ্ধ না থেকে হিমোসিল ধরণের দেহগহ্বরের মাধ্যমে সরাসরি দেহের বিভিন্ন কোষের মধ্যে প্রবাহিত হয়। ঘাসফড়িং এর রক্ত সংবহনতন্ত্রে শুধু হূদপিণ্ড ও ধমনী থাকে, কোনো শিরা বা কৌশিকনালী থাকে না। এ ধরনের রক্ত সংবহনতন্ত্রকে এক কথায় উন্মুক্ত সংবহনতন্ত্র (Open circulatory system) বলা হয়ে থাকে। তাই চিত্রে প্রদর্শিত তন্ত্রটি অর্থাত্ ঘাসফড়িং এর সংবহনতন্ত্রটি  উন্মুক্ত ধরণের।(ঘ) উত্তর : চিত্রে উল্লেখিত সংবহনতন্ত্রটি আসলে আর্থোপোডা পর্বের প্রাণী ঘাসফড়িং এর উন্মুক্ত সংবহনতন্ত্র (Open circulatory system)। আর হূদযন্ত্র ও অ্যালারি পেশির সংকোচন ও প্রসারণের ফলেই ঘাসফড়িং এর দেহের বিভিন্ন অঞ্চলে রক্ত প্রবাহিত হয়ে থাকে। অ্যালারি পেশিসমূহের ছন্দোবদ্ধ সংকোচন ও প্রসারণের মাধ্যমে রক্ত প্রথমে পেরিকার্ডিয়াল সাইনাস হতে অস্টিয়ার মাধ্যমে হূদপিণ্ডে প্রবেশ করে। হূদপিণ্ডের ক্রমসংকোচনের মাধ্যমে রক্ত হূিপণ্ডের একটি প্রকোষ্ঠ হতে অন্য প্রকোষ্ঠে ধাবমান হয়। ঘাসফড়িং এর রক্তের গতিপথ সবসময়ই পিছনের হূদপিণ্ড প্রকোষ্ঠ হতে সামনের দিকে হয়ে থাকে। আর এক্ষেত্রে আন্ত: প্রকোষ্ঠীয় কপাটিকাগুলো রক্তের একমুখীতাকে নিশ্চিত করে। এভাবে হূদপিণ্ডের প্রকোষ্ঠের অস্টিয়াগুলো রক্ত সঞ্চালনের সময় বন্ধ থাকায়, রক্ত হূদপিণ্ডের বাইরের সাইনাসে আসতে পারে না। হূদপিণ্ডের প্রকোষ্ঠ হতে রক্ত পৃষ্ঠীয় ধমনী (Dorsal aorta) এর মাধ্যমে বক্ষ অঞ্চল পার হয়ে মস্তিষ্কে এসে পৌঁছায়। এ ধমনীর মাধ্যমে রক্ত পেরিকার্ডিয়াল সাইনাসে বেরিয়ে আসে। তারপর আন্ত: সাইনাস ছিদ্রপথে দেহের বিভিন্ন ধরণের নড়াচড়া দ্বারা রক্ত পেরিনিউরাল ও পেরিভিসেরাল সাইনাসে যায়। গ্যাসীয় পদার্থের বিনিময়ের সময়ে আন্ত্রিক সংকোচন-প্রসারণ এবং উড়ার সময় পেশির সংকোচন-প্রসারণ, রক্তের এ চলাচলকে তরান্বিত করে। বিভিন্ন সাইনাসে থাকাকালে রক্ত ঐ সাইনাসস্থ বিভিন্ন অঙ্গে প্রবেশ করে। পেরিভিসেরাল সাইনাস হতে রক্ত পুণরায় পেরিকার্ডিয়াল সাইনাসে প্রবেশ করে। সাধারণত: এভাবেই রক্ত ঘাসফড়িং এর দেহে চক্রাকারে আবর্তিত হতে থাকে।



24119,39936
প্রাথমিক শিক্ষা সমাপনী পরীক্ষার প্রস্তুতি
অন্যান্য
প্রকাশ : ২৬ মার্চ ২০১৯, ০০:০০
প্রশ্ন-১: পরিবেশ কীভাবে দূষিত হয়? পরিবেশ সংরক্ষণের ৫টি উপায় লিখ। উত্তর: পরিবেশ দূষণ: বিভিন্ন ক্ষতিকর ও বিষাক্ত পদার্থ পরিবেশে মিশে পরিবেশ দূষিত হয়।পরিবেশ সংরক্ষণের উপায়: পরিবেশ সংরক্ষণের পাঁচটি উপায় নিম্নে উল্লেখ করা হলো:১) বনজঙ্গল কাটা বন্ধ করা এবং ঘরবাড়ি, স্কুল কলেজ ও রাস্তার পাশে গাছ লাগানো।২) পরিকল্পিতভাবে বাড়িঘর ও কলকারখানা নির্মাণ করা।৩) কলকারখানার বর্জ্য ও কালো ধোঁয়া আধুনিক প্রযুক্তির সাহায্যে পরিশোধনের ব্যবস্থা করা।৪) প্লাস্টিক ও পলিথিন যেখানে সেখানে না ফেলা এবং মৃত জীবজন্তু মাটি চাপা দিয়ে রাখা।৫) খোলা জায়গায় যেখানে সেখানে মলমূ্ত্র ত্যাগ না করে স্বাস্থ্যসম্মত পায়খানা ব্যবহার করা।প্রশ্ন-২: শব্দ দূষণ কী? শব্দ দূষণের পাঁচটি কারণ লিখ।উত্তর: শব্দ দূষণ:যে মাত্রার শব্দে আমাদের শারীরিক ও মানসিক সমস্যার সৃষ্টি হয় তাকে শব্দ দূষণ বলে। সাধারণত ৭৫ ডেসিবল এর অধিক মাত্রার শব্দ মানুষের নিকট শব্দ দূষণ ঘটায়।শব্দ দূষণের কারণ: শব্দ দূষণের পাঁচটি কারণ নিম্নরূপ:১) বিনা প্রয়োজনে গাড়ির হর্ণ, মাইক বাজালে শব্দ দূষণ ঘটে।২) কলকারখানায় বড় বড় যন্ত্রপাতির ব্যবহারের ফলে শব্দ দূষিত হয়।৩) লোডশেডিং এর কারণে জেনারেটর চালানোর ফলে শব্দ দূষণ ঘটে।৪) টেলিভিশন ও রেডিও জোরে বাজালে শব্দ দূষিত হয়।৫) নির্মাণ কাজে বিভিন্ন যন্ত্রপাতির ব্যবহারের ফলে শব্দ দূষিত হয়।প্রশ্ন-৩: শব্দ দূষণের পাঁচটি ক্ষতিকর প্রভাব লিখ। উত্তর: শব্দ দূষণের প্রভাব: শব্দ দূষণের ফলে মানুষের উপর যে ক্ষতিকর প্রভাব পড়ে তা নিম্নরূপ:১) শব্দ দূষণ মানুষের মানসিক ও শারীরিক সমস্যার সৃষ্টি করে।২) অবসন্নতা বৃদ্ধি, শ্রবণশক্তি ও কর্মদক্ষতা হ্রাস পায়।৩) মানুষের স্বাভাবিক স্নায়ু সংযোগ ব্যাহত ও মাথা ব্যথা হয়।৪) নিদ্রাহীনতা দেখা দেয় ও মেজাজ খিটখিটে হয়।৫) রক্ত চলাচলে বাধার সৃষ্টি করে, রক্তচাপ ও হূদ স্পন্দন ব্যাহত হয়।প্রাণিকূলের স্বার্থে শব্দ দূষণ নিয়ন্ত্রণে সকলের সচেতন ও আন্তরিক হওয়ার উচিত।



24120,39937
নূর মোহাম্মদ শেখ একজন বীর মুক্তিযোদ্ধা, বীরশ্রেষ্ঠ
অন্যান্য
প্রকাশ : ২৬ মার্চ ২০১৯, ০০:০০
বীরের রক্তে স্বাধীন এ দেশ (প্রবন্ধ) ০১। প্রশ্ন : নূর মোহাম্মদ শেখের কী ইচ্ছা ছিল?উত্তর : নূর মোহাম্মদ শেখ একজন বীর মুক্তিযোদ্ধা, বীরশ্রেষ্ঠ। বাবা মায়ের একমাত্র সন্তান নূর মোহাম্মদ শেখ বাল্যকালে ছিলেন অনেক দুরন্ত। নাটক, গান আর থিয়েটারের প্রতি ছিল তাঁর প্রবল অনুরাগ। তাই নূর মোহাম্মদ শেখের ইচ্ছা ছিল নাটক, গান, আর থিয়েটার করার।০২। প্রশ্ন : নূর মোহাম্মদ শেখের জীবন কীভাবে বদলে গেল?উত্তর : নূর মোহাম্মদ শেখ একজন বীর মুক্তিযোদ্ধা, বীরশ্রেষ্ঠ। তিনি বাল্যকালে খুব দুরন্ত ছিলেন। গান, নাটক আর থিয়েটারের প্রতি তাঁর আগ্রহ ছিল। ইচ্ছা ছিল নাটক, গান আর থিয়েটার করার। কিন্তু হঠাত্ করে তাঁর বাবা মারা যাওয়ায় তাঁর জীবন বদলে গেল।০৩। প্রশ্ন : নূর মোহাম্মদ শেখ কীভাবে শহিদ হলেন?উত্তর :নূর মোহাম্মদ শেখ একজন বীর মুক্তিযোদ্ধা, বীরশ্রেষ্ঠ। পাকিস্তানি সৈন্যদের সাথে যুদ্ধ করতে গিয়ে তিনি শহিদ হয়েছেন।যেভাবে শহিদ হয়েছেন: ১৯৭১ সালের ৫ই সেপ্টেম্বর যশোরের গোয়ালহাটি গ্রামে টহল দিচ্ছিলেন পাঁচ মুক্তিযোদ্ধা। এদের নেতৃত্ব দিচ্ছিলেন নূর মোহাম্মদ শেখ। পাশেই পাকিস্তানি সৈন্যরা। যে কোনোভাবে মুক্তিযোদ্ধাদের খবর পেয়ে যায়। তিন দিক থেকে শত্রুরা মুক্তিযোদ্ধাদের ঘিরে ফেলে । এমন সময় আহত হলেন সাহসী যোদ্ধা নান্নু মিয়া। নূর মোহাম্মদ বারবার স্থান বদল করে যুদ্ধ করছিলেন। এমন সময় শত্রুদের একটি গোলা এসে তাঁর পায়ে লাগে। মৃত্যু আসন্ন বুঝতে পেরে আরেক যোদ্ধা মোস্তফা কামালকে নির্দেশ দিলেন নান্নু মিয়াকে নিয়ে পিছু হটতে। মুক্তিযোদ্ধারা পিছু হটলো, নূর মোহাম্মদ শেখ বীরের মতো একাই যুুদ্ধ করতে করতে অবশেষে মৃত্যুর কোলে ঢলে পড়লেন।নূর মোহাম্মদ শেখ পাকিস্তানি সৈন্যদের সাথে যুদ্ধ করে শহিদ হয়েছেন। তিনি অমর।



24121,39938
সুন্দরবন থেকে হরিণের মাংস, মাথা ও চামড়া উদ্ধার
সারাদেশ
প্রকাশ : ২৫ মার্চ ২০১৯, ১৯:৪১
সুন্দরবনের হাড়বাড়িয়া এলাকা থেকে হরিণের মাংস, মাথা ও চামড়া উদ্ধার করেছে কোস্ট গার্ড। উদ্ধার হওয়া জবাই করা হরিণের শরীরের অঙ্গপ্রতঙ্গ সোমবার বনবিভাগের কাছে হস্তান্তর করা হয়েছে।কোস্ট গার্ড পশ্চিম জোনের সহকারী গোয়েন্দা পরিচালক লে. কমান্ডার এম. হামিদুল ইসলাম জানান, রবিবার দিবাগত গভীর রাতে কোস্ট গার্ড সদস্যরা ওই এলাকায় অভিযান চালায়। গোপন তথ্য ছিলো, পূর্ব সুন্দরবন বিভাগের চাদপাই রেঞ্জের ও মোংলা বন্দরের পশুর চ্যানেলের হাড়বাড়িয়ার বনের অভ্যন্তরে একদল চোরা হরিণ শিকারী অবস্থান করছে। এমন সংবাদের ভিত্তিতে এ অভিযান চালানো হয়। এ সময় অভিযানকারীদের উপস্থিতি টের পেয়ে চোরা শিকারীরা জবাইকৃত হরিণ ফেলে রেখে বনের গহীনে পালিয়ে যায়। ফলে কাউকে আটক করা সম্ভব হয়নি।ঘটনাস্থলে তল্লাশী চালিয়ে ৭ কেজি হরিণের মাংস, ২টি হরিণের মাথা ও ২টি চামড়া উদ্ধার করা হয়। উদ্ধারকৃত মাংস, মাথা ও চামড়া সোমবার বনবিভাগের নন্দাবালা ফরেস্ট অফিসে হস্তান্তর করেছে কোস্ট গার্ড।আরও পড়ুনঃ মিঠামইন উপজেলার চেয়ারম্যান হচ্ছেন রাষ্ট্রপতির ছোট বোনএ বিষয়ে পূর্ব সুন্দরবনের চাদপাই রেঞ্জ (মোংলা) কর্মকর্তা মো, শাহিন কবির বলেন, ‘হরিণ শিকারের ঘটনায় বন আইনে অজ্ঞাতনামা কয়েকজনকে আসামি করে মামলা দায়ের করা হয়েছে। এখন ওই সকল অপরাধীদের চিহ্নিত করে আইনের আওতায় আনার প্রচেষ্টা চলছে।’ইত্তেফাক/নূহু



24122,39939
The answers of questions 1, 2, 3 & 4.
অন্যান্য
প্রকাশ : ২৬ মার্চ ২০১৯, ০০:০০
Read the text and practice the answers of questions 1, 2, 3 & 4.Tamal: Hi, my friend! Nasreen and I are reporters for the English Club Magazine. Would you mind answering some questions?Sima:Sure. No problem. It's my pleasure.Tamal: Could you tell me your name and which class you are in?Sima :I'm Sima. I'm in Class 5.Tamal: How do you spend your leisure time, Sima?Sima:Well, I like to walk in the park. I also like to sing. My cousin lives in the UK. Sometimes, I talk to her and her friends on the internet.Nasreen : So, talking on the internet keeps you connected.Sima :That's right.Tamal:(to Biju) Hello! Can I ask you the same questions?Biju: My name's Biju and I'm in Class 5, too. I love swimming. It keeps me fit. I also like painting. I'm not very good, but painting makes me happy.Tamal : What about reading? Do either of you like reading?Biju :I do. I often read magazines in my free time. I like magazines about sports, especially football and cricket.Sima:Oh, I like to read, too. I love reading funny stories, especially stories of Nasiruddin Hojja.1.Vocabulary: Reporter (n)= journalist, pleasure (n) = enjoyment, leisure (n) = free time, UK(n)=United Kingdom, connect (v) = link/relate, fit (adj) = healthy, Spend (v)= use/expand, magazine (n) = publication.2. Match the words of the column A with their meaning that is mentioned in the text column B.    Column A                                                                                        Column B(a) Reporter(b) Friend(c) Sometimes(d) Same(e) Magazine       (i) the previous   day(ii)  a story teller(iii) a periodic  publication(iv) an intimate companion(v)  not different(vi) now and then (vii) a newsmanAns. a + vii, b + iv, c + vi, d +v, e + iii.3. True/False.a. Nasreen and Tamal are taking the interview of Sima and Biju. Trueb. Sima and Biju read in the same class. Truec. Leisure time means busy time. Falsed. By swimming Sima spends her leisure time. Falsee. Biju was asked the same question. Truef. Both of them love reading. True4. Answer the following question.a) Who are the reporters?Ans. Tamal and Nasreen are Reporters. They report for the English Club Magazine.(b)  What is the name of the Magazine?Ans. The name of the magazine is The English Club Magazine. Tamal andNasreen are the reporters for this magazine.(c)  Whom are the reporters asking some questions?Ans. The reporters asking question to Sima and Biju. They asked themabout their leisure time activities.(d)  How does Sima spend her leisure time?Ans. Sima spends her leisure time by walking in the park. She also likes tosing.(e)  Where does Sima's cousin live?Ans. Sima's cousin lives in UK. She talks to her on internet.(f) How does Biju spend his leisure time?Ans. Biju spends his leisure time by swimming. He also likes painting.  



24123,39940
চেতনা ৭১
অন্যান্য
প্রকাশ : ২৬ মার্চ ২০১৯, ০০:০০
আমাদের জাতীয় জীবনে স্বাধিকার আন্দোলন থেকে চূড়ান্ত লড়াইয়ের সূচনা হয় ১৯৭১ সালের ২৬  মার্চ। নিরস্ত্র বাঙালি জাতি ক্ষোভ-দ্রোহে সশস্ত্র হয়ে ফুঁসে উঠেছিল যুদ্ধের ময়দানে। সবুজ শ্যামল জনপদে পাকসেনাদের অভূতপূর্ব গেরিলা প্রতিরোধ করে এদেশের মুক্তিযোদ্ধারা। অপ্রতিরোধ্য মুক্তিবাহিনী জীবনবাজি রাখে প্রিয় মাতৃভূমিকে শত্রুমুক্ত করতে। নয় মাসের রক্তক্ষয়ী যুদ্ধের পর ত্রিশ লাখ প্রাণের বিনিময়ে অর্জিত হয় কাঙ্ক্ষিত বিজয়। এই মুক্তিযুদ্ধের চেতনাকে বুকে ধারণ করে আমাদের সামনে এগিয়ে চলা। নতুন প্রজন্মের কাছে মুক্তিযুদ্ধের চেতনাকে ছড়িয়ে দেওয়ার লক্ষ্যে সিলেটের শাহজালাল বিজ্ঞান ও প্রযুক্তি বিশ্ববিদ্যালয়ে স্থাপন করা হয়  ‘চেতনা ৭১’ ভাস্কর্য।ভাস্কর্যের মূলে রয়েছে তারুণ্যে বলীয়ান দু শিক্ষার্থীর অবয়ব। যেখানে একজন ছাত্র যে সহপাঠী ছাত্রীর সঙ্গে বীরত্বপূর্ণ ভঙ্গিমায় জাতীয় পতাকা হাতে অবস্থানরত। ছাত্রছাত্রীর পাশাপাশি অবস্থান জাতীয় জীবন থেকে শুরু করে সবক্ষেত্রে নারীর অংশগ্রহণ নির্দেশ করে। ছাত্রীটি দুহাতে আঁকড়ে রেখেছে বাংলাদেশের সংবিধানের প্রতীক বই। খোলা আকাশের নিচে ভাস্কর্যটি সগৌরবে স্বাধীনতা ও সার্বভৌমত্ব রক্ষার জন্য মাথা উঁচ করে দাঁড়িয়ে আছে। ভাস্কর্যটির মূল বেদিতে পৌঁছাতে রয়েছে ১০ ইঞ্চি ব্যবধানের তিনটি ধাপ। এই ধাপগুলো লাল ও কালো সিরামিক ইটের তৈরি। ৮ ফুট লম্বা মূল ভাস্কর্যটি ৪ ফুট উঁচু বেদির ওপর অবস্থিত।চেতনা ৭১ ভাস্কর্যটি রূপ লাভ করে ২০১১ সালের ৩০ জুলাই। বিশ্ববিদ্যালয়ের ভিসি অধ্যাপক সালেহ উদ্দীন এটি উদ্বোধন করেন আর নকশা প্রণয়ন করেন মোবারক হোসেন নৃপাল। এর আগে ২০০৯ সালের ২৬ মার্চ ২০০৫-০৬ শিক্ষাবর্ষে মিনি অডিটোরিয়ামের পশ্চিম পাশে অস্থায়ীভাবে নির্মিত হয়। এটি নির্মাণে ৬ লাখ ৮০ হাজার টাকা ব্যয় হয়, যার অর্থায়ন করে বিভিন্ন ব্যাচের শিক্ষার্থীর পাশাপাশি বেসরকারি ডাচ্বাংলা ব্যাংক।



24124,39941
একাত্তরে
অন্যান্য
প্রকাশ : ২৬ মার্চ ২০১৯, ০০:০০
পাকসেনারা হঠাত্ করেপঁচিশে মার্চ রাতেহামলা করে যুদ্ধ বাধায়বাঙালিদের সাথে। নির্বিচারে হত্যা করেপিতা-মাতা-ভগ্নিকেআর নেভানো যায়নি তখনবারুদ ঘষা অগ্নিকে। বলছি আরো কী হয়েছেএকাত্তরের ছাব্বিশেস্বাধীনতার যুদ্ধ শুরুবীরত্বেরই কাব্যি সে। অস্ত্র হাতে যুদ্ধে গেলামস্বাধীনতার লক্ষ্যেরক্ত দিয়ে মুক্তি পেলামবিজয় আসে পক্ষে। 



24125,39942
এই দিনে
অন্যান্য
প্রকাশ : ২৬ মার্চ ২০১৯, ০০:০০
২৬ মার্চস্বাধীনতা দিবস১৮২৭:      সুরস্রষ্টা বিটোফেনের মৃত্যু১৮৯২:      কবি ওয়াল্ট হুইটম্যানের মৃত্যু১৯৭১:      বঙ্গবন্ধু কর্তৃক স্বাধীনতা ঘোষণা                দার্শনিক ড. গোবিন্দচন্দ্র দেব পাকিস্তানি হানাদার বাহিনীর হাতে শহীদ হন                চট্টগ্রামে ‘স্বাধীন বাংলা বেতার কেন্দ্র’ শুরু১৯৮২:      স্থপতি ড. ফজলুর রহমান খানের মৃত্যু১৯৯২:       সোহরাওয়ার্দী উদ্যানে একাত্তরের যুদ্ধাপরাধীর বিচারের জন্য গণআদালত অনুষ্ঠিত



24126,39943
কথা চিরন্তন
অন্যান্য
প্রকাশ : ২৬ মার্চ ২০১৯, ০০:০০
তাজমহলে শাহজাহানের শোক প্রকাশ পায়নি তাঁর আনন্দ রূপ ধরেছে—রবীন্দ্রনাথ ঠাকুর যে নারীকে আমি ভালোবাসি তার সাহায্য সমর্থন ছাড়া আমি যেমনটি চাই তেমনিভাবে নৃপতিরূপে আমার দায়িত্বের গুরুভার বহন এবং আমার কর্তব্য পালন আমার সাধ্যের অতীত বলে মনে হয়েছে—অষ্টম এডওয়ার্ড ছোট ছোট বিচ্ছেদ প্রেমকে গভীর করে আর দীর্ঘ বিচ্ছেদ প্রেমকে হত্যা করে—মিরবো



24127,39944
উদ্ধৃতি
অন্যান্য
প্রকাশ : ২৬ মার্চ ২০১৯, ০০:০০
কত শতাংশ ভোট হলো এটা নিয়ে মাথাব্যথা নেই। বিষয়টা হলো শান্তিপূর্ণভাবে নির্বাচনটা অনুষ্ঠিত হয়েছে কি না।—হেলালুদ্দীন আহমদ   সচিব, নির্বাচন কমিশন (ইসি) সচিবালয়(সূত্র :দৈনিক ইত্তেফাক, ২৫ মার্চ ২০১৯)ৃ



24128,39945
রঙ্গরস
অন্যান্য
প্রকাশ : ২৬ মার্চ ২০১৯, ০০:০০
প্রথম ব্যক্তি : আপনাকে দেখে চিনি বলে মনে হচ্ছে!দ্বিতীয় ব্যক্তি : তাহলে এক গ্লাস পানিতে গুলিয়ে খেয়ে ফেলুন! ডাক্তার : আপনি কি সব সময় তোতলান?রোগী : ন-ন-না, আ-আ আমি য-যখন ক-কথা বলি!সংগ্রহ : নাসিফ, উপশহর, রাজশাহী



24129,39946
আপনার রাশিফল
অন্যান্য
প্রকাশ : ২৬ মার্চ ২০১৯, ০০:০০
আজ ১২ চৈত্র ১৪২৫ বঙ্গাব্দ এবং ১৮ রজব ১৪৪০ হিজরি। নৈসর্গিক রাশিচক্রে রবি আজ মেষ রাশিতে অবস্থান করছে। আজ সূর্যোদয় ৬টা ১০ মিনিটে এবং সূর্যাস্ত ৬টা ১৫ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মেষ রাশির জাতক/জাতিকা। আপনার জন্ম সংখ্যা: ৮। আপনার ওপর প্রভাবকারী গ্রহ: শনি ও মঙ্গল। আপনার শুভ সংখ্যা: ৮ ও ৯। শুভ বার: শনি ও মঙ্গল। শুভ রত্ন: নীলা ও রক্তপ্রবাল। জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)সামাজিক সংকট এড়িয়ে চলার চেষ্টা করুন। আপনার নামে কোনো অপবাদ রটতে পারে। জৈবিক কামনা-বাসনাকে সংযত রাখুন। শরীর ভালো যাবে না। আজ কোনো ঝুঁকি নেওয়া ঠিক হবে না।                বৃষ রাশি (২১ এপ্রিল-২০ মে)  দাম্পত্য ভুল বোঝাবুঝি এড়িয়ে চলার চেষ্টা করুন। কোনো ঘনিষ্ঠ বন্ধুর সহযোগিতায় উপকৃত হতে পারেন। জ্ঞাতিশত্রু সম্পর্কে সতর্ক থাকুন। বিবাদ এড়িয়ে চলুন। আজ কোনো চুক্তি সম্পাদন করা ঠিক হবে না।মিথুন রাশি (২১ মে-২০ জুন)শত্রুপক্ষের তত্পরতা বৃদ্ধি পেতে পারে। শত্রুকে দুর্বল ভাবা ঠিক হবে না। নিজের সীমাবদ্ধতা সম্পর্কে সতর্ক থাকুন। শরীর অসুস্থ হতে পারে।কর্কট রাশি (২১ জুন-২০ জুলাই)মনের মানুষকে মনের কথা খুলে বলুন। অন্যথায় সুযোগ হারাতে পারেন। সন্তানের কোনো আচরণে বিব্রত হতে পারেন। পড়াশোনায় মন বসাতে চেষ্টা করুন। সংস্কৃতিমূলক কাজে অংশ নিতে পারেন।সিংহ রাশি (২১ জুলাই-২১ আগস্ট) আধ্যাত্মিকতার প্রতি অনুরাগবোধ করতে পারেন। জ্ঞানস্পৃহা বৃদ্ধি পাবে। হঠাত্ অসুস্থবোধ করতে পারেন। উত্তেজনা পরিহার করুন। অপ্রত্যাশিত প্রাপ্তিযোগ আছে।কন্যা রাশি (২২ আগস্ট-২২ সেপ্টেম্বর) আত্মীয়দের সঙ্গে যোগাযোগ হতে পারে। ব্যক্তিগত যোগাযোগ ফলপ্রসূ হতে পারে। প্রতিবেশীদের সঙ্গে সুসম্পর্ক বজায় থাকতে পারে।তুলা রাশি (২৩ সেপ্টেম্বর-২২ অক্টোবর)বাড়িতে আত্মীয় সমাগম হতে পারে। আপ্যায়নের জন্য ব্যয় বৃদ্ধি পেতে পারে। চক্ষুসংক্রান্ত কোনো সমস্যায় ভুগতে পারেন। মূল্যবোধ বজায় রাখুন। বৃশ্চিক রাশি (২৩ অক্টোবর-২১ নভেম্বর)শরীর মোটামুটি ভালো থাকতে পারে। অসুস্থদের শারীরিক অবস্থার উন্নতি হতে পারে। বিনয়ী আচরণ দিয়ে কাজ আদায় করার চেষ্টা করুন। প্রথম দেখায় কাউকে ভালো লাগতে পারে। ব্যক্তিত্ববোধ বজায় রাখুন।ধনু রাশি (২২ নভেম্বর-২০ ডিসেম্বর)গোপন শত্রুরা ক্ষতি করার চেষ্টা করতে পারে। কোনো ধরনের অসুখ-অশান্তিতে ভুগতে পারেন। চিকিত্সকের পরামর্শ অনুযায়ী যথাযথ চিকিত্সা নিন। ঋণগ্রস্ত হতে পারেন।মকর রাশি (২১ ডিসেম্বর-১৯ জানুয়ারি)বড় ভাইবোনদের সঙ্গে সুসম্পর্ক বজায় রাখুন। কোনো আশা পূরণ হতে পারে। উপার্জন বৃদ্ধির প্রচেষ্টা জোরদার করুন। জনসংযোগে সময় পার করতে পারেন।কুম্ভ রাশি (২০ জানুয়ারি-১৮ ফেব্রুয়ারি)কর্মপরিবেশ অনুকূল থাকতে পারে। কর্মস্থলে সহকর্মীদের সহযোগিতা পেতে পারেন। কোনো অনুষ্ঠানে যোগদান করতে পারেন। পিতৃস্বাস্থ্য ভালো যাবে।মীন রাশি (১৯ ফেব্রুয়ারি-২০ মার্চ)সামাজিক যোগাযোগ অব্যাহত রাখুন। সেক্ষেত্রে সাফল্য পেতে পারেন। জ্ঞানস্পৃহা বৃদ্ধি পাবে। জীবনকে অর্থবহ করার চেষ্টা করুন। তীর্থযাত্রা শুভ।



24130,39947
দশ দফা দাবিতে ভিক্টোরিয়া কলেজ অধ্যক্ষ অবরুদ্ধ
শিক্ষা
প্রকাশ : ২৫ মার্চ ২০১৯, ১৯:৫৫
বিদ্যুৎ বিল প্রত্যাহারসহ বিভিন্ন দাবিতে কলেজের নজরুল হলের শিক্ষার্থীদের দ্বারা অবরুদ্ধ হয়েছেন কুমিল্লা ভিক্টোরিয়া সরকারি কলেজের অধ্যক্ষ। সোমবার প্রশাসনিক ভবনে তালা দিয়ে অধ্যক্ষকে অবরুদ্ধ করে রাখেন শিক্ষার্থীরা। প্রায় দুই ঘণ্টা অবরুদ্ধ থাকার পর শিক্ষার্থীদের দাবি-দাওয়া আংশিক মেনে নেওয়ার ঘোষণার পর শিক্ষার্থীরা অবরোধ তুলে নেন। এসময় শিক্ষার্থীরা অযৌক্তিক বিদ্যুৎ বিল প্রত্যাহার, জরুরি ভিত্তিতে ইলেক্ট্রেশিয়ান নিয়োগ, হলের গেট সংস্কার, অপ্রয়োজনে কলেজ অডিটরিয়ামে রিহার্সেল বন্ধ করা, ভবনে রঙ করা ও জলাবদ্ধতা নিরসনে মাটি ভরাট করাসহ ১০ দফা দাবি তুলে ধরেন। শিক্ষার্থীদের পক্ষে দাবিগুলো তুলে ধরেন কলেজের নজরুল হলের বদিউল, তুহিন ও এমরান। কলেজ ছাত্রলীগের একাংশ শিক্ষার্থীরা আন্দোলনে একাত্মতা পোষণ করেন। হলের একাধিক শিক্ষার্থী জানান, তারা হলের সব যৌক্তিক বিল নিয়মিত পরিশোধ করে আসছে। কিন্তু কলেজ কর্তৃপক্ষ  প্রত্যেক ছাত্র থেকে ৮ হাজার টাকা করে বিদ্যুৎ বিল দাবি করছে। কলেজের অনেক ছাত্র আছে যারা খাবারের টাকা পরিশোধ করতে হিমশিম খান, তারা কীভাবে এত টাকা পরিশোধ করবেন। অনেক ছাত্র পাস করে হল থেকে বেড়িয়ে গেছেন। তাদের বিদ্যুৎ বিল তো আমরা পরিশোধ করতে পারি না। আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’কলেজ অধ্যক্ষ প্রফেসর রতন কুমার সাহা বলেন, ‌‘শিক্ষার্থীদের কয়েকটি দাবি মেনে নেওয়া হয়েছে। বাকি দাবিগুলো স্থানীয় সংসদ সদস্য ও হল প্রতিনিধিদের সঙ্গে আলাপ করে সমাধানের চেষ্টা করা হবে।’ইত্তেফাক/কেকে



24131,39948
‘আইএসের ৫০ টন সোনা লুট করে নিয়ে গেছে মার্কিন সেনারা’
বিশ্ব সংবাদ
প্রকাশ : ২৫ মার্চ ২০১৯, ১৯:৫৭
সিরিয়ার সদ্য পরাজিত আইএসের নিয়ন্ত্রনে থাকা এলাকা থেকে ৫০ টনের বেশি সোনা যুক্তরাষ্ট্রে পাঠিয়েছে মার্কিন সেনারা। কুর্দি সংবাদ সংস্থা বাস এর বরাত দিয়ে এমন খবর জানিয়েছে তুর্কি সংবাদমাধ্যম ডেইলি সাবাহ।ডেইলি সাবাহ’র প্রতিবেদনে বলা হয়, ইসলামিক স্টেট (আইএস) মুক্ত করার পর ওই সব এলাকা থেকে অন্তত ৫০ টন সোনা লুট করে যুক্তরাষ্ট্রে পাঠিয়েছে মার্কিন সেনারা। সব চেয়ে বেশি সোনা পাচার করা হয়েছে দার এ যোহর এলাকা থেকে। প্রাথমিকভাবে ওইসব সোনা মার্কিন সেনাদের ঘাঁটি কবানিতে পাঠানো হয়।বিভিন্ন কুর্দি আঞ্চলিক গণমাধ্যমের খবরে বলা হয়, ওই ৫০ টন সোনা ইরাকের মসুল শহরে জঙ্গিদের কাছ থেকে জব্দ করেছিলো মার্কিন সেনারা। এরপর সেগুলো পাচার করে তারা।স্থানীয় কয়েকজন দাবি করেন, জঙ্গিদের কাছ থেকে মার্কিন সেনারা বিপুল পরিমাণ সোনা জব্দ করে পাচার করেছে। স্বর্ণগুলো বড় বড় বাক্সে করে অন্যত্র নিয়ে যেতে দেখেছেন তারা।আরও পড়ুনঃ লোকসভা নির্বাচনে মমতার দলে তারার মেলাআইএসের কাছ থেকে জব্দ করা স্বর্ণের কিছু অংশ কুর্দি সশস্ত্র দল পিকেকে-কে দেয়া হয়।এদিকে, যুক্তরাজ্য ভিত্তিক সংস্থা সিরিয়ান অবজারভেটরি ফর হিউম্যান রাইটস এক প্রতিবেদনে বলেছে, যুক্তরাষ্ট্র সমর্থিত পিকেকে আইএসের ৪০ টন সেনা হস্তগত করেছে।ইত্তেফাক/টিএস



24132,39949
শ্রীপুরে নির্বাচনী ফলাফল ঘোষণার পর সংঘর্ষ, গ্রেফতার ৩৫
সারাদেশ
প্রকাশ : ২৫ মার্চ ২০১৯, ২০:০৩
শ্রীপুর উপজেলা পরিষদ নির্বাচনের ফলাফল ঘোষণার পর ২৪ মার্চ  আওয়ামী লীগ মনোনীত প্রার্থীর সমর্থকদের সঙ্গে তৃনমূল আওয়ামী লীগের স্বতন্ত্র প্রার্থীর (বিদ্রোহী) নেতাকর্মী ও সমর্থকদের সংঘর্ষের ঘটনা ঘটেছে। এতে ধাওয়া-পাল্টা ধাওয়া, ককটেল নিক্ষেপ, বাড়ি ঘর, দোকান পাটে হামলার ঘটনা ঘটে। এর প্রেক্ষিতে শ্রীপুর থানা পুলিশ এ রিপোর্ট লেখা পর্যন্ত ৩৫ জনকে গ্রেফতার করেছে। আটককৃতদের মধ্য থেকে ৩০ জনকে বিশেষ ক্ষমতা আইনে মামলা দিয়ে গ্রেফতার দেখিয়ে আদালতে পাঠানো হয়েছে। আটককৃতরা জামিনের আবেদন করলে আদালত জামিন না মঞ্জুর করে তাদের জেল হাজতে প্রেরণ করেছেন। গ্রেফতারকৃতরা হলেন- এ.কে.এম ইয়াহিয়া আরিফ (৩০),  রাহাত হোসাইন (৩২), সাগর ফকির (২২), রাকিব (২৪), সোহেল রানা (২৮), মো. হানিফ (২১), আনার (২৮), মো. জনি আহমেদ (১৮),  মো. সোহরাব খান (৪৩), আল আমিন (১৮), হাছিবুল (১৮), মনির হোসেন (৩০), রাকিব শেখ (২৮), মামুন ফকির (১৯), রিয়াল (২৫), মোহাম্মদ আলী (৪৫), সুজন ফকির (২৪), ইকবাল (৩০), সুজন (২৩), মুমেন ফকির (২৩), জিকু খান (২২), মাসুদ রহমান (৩৬), আনিছ আলী (২২), সোহেল (৩২), আজিজুল (৪৫), কামাল (২৬),  মিজানুর রহমান বাচ্চু (৩৮), মেহেদী (২২), নাইম খন্দকার (২২),  আমিনুল (৩১)। গ্রেফতারকৃতদের ব্যাপারে শ্রীপুর থানার ভারপ্রাপ্ত কর্মকর্তা জাবেদুল ইসলাম জানান, রাস্তায় চলাচলরত যানবাহন ভাংচুর, নিরীহ পথচারীদের মারপিট করে আইন শৃংখলা অবনতি ফলে মামলা নেওয়া হয়েছে। ঘটনার সঙ্গে জড়িত সন্দেহে তাদের আটক করা হয়েছে। তারা কে কোন গ্রুপের সেটা দেখা হচ্ছেনা এবং অভিযান অব্যাহত রয়েছে। আরো পড়ুন: ঐক্যফ্রন্টে তেল-পানির মিশ্রণ টিকে থাকেনি: তথ্যমন্ত্রীউল্লেখ্য, ২৪ মার্চ উপজেলা পরিষদ নির্বাচনে মোটর সাইকেল প্রতীকের আলহাজ্ব এড. মো: সামসুল আলম প্রধান ৭৪ হাজার একশ ২৬ ভোট পেয়ে বিজয়ী হয়েছেন। তিনি তার প্রতিদ্বন্ধি আওয়ামী লীগ মনোনীত প্রার্থী নৌকা প্রতীকের ও বর্তমান উপজেলা পরিষদের চেয়ারম্যান আ. জলিলের থেকে ১৭ হাজার দুইশ ৪১ ভোট বেশি পেয়েছেন। এছাড়া ভাইস চেয়ারম্যান হিসেবে তালা প্রতীকের মাহতাব উদ্দিন ৪৯ হাজার ২শত ৬৯ ভোট এবং মহিলা ভাইস চেয়ারম্যান কলস প্রতীকের লুৎফুন্নাহার মেজবাহ ৬৫ হাজার ৯৫ ভোট পেয়ে বিজয়ী হয়েছেন। ইত্তেফাক/অনি



24133,39950
বেশি মূল্যে টিকিট বিক্রির প্রতিবাদ করায় নির্মমভাবে পেটালো ট্রেনযাত্রী প্রবীণকে
সারাদেশ
প্রকাশ : ২৫ মার্চ ২০১৯, ২০:০৫
ময়মনসিংহের গৌরীপুর রেলস্টেশনে টিকেট কাউন্টারে দ্বিগুণ মূল্যে টিকেট বিক্রি করছিলে বিক্রেতা। এ ঘটনার প্রতিবাদ করেছিলেন টিকেট করতে আসা মোখলেছুর রহমান মোখলেছ (৬০) নামে এক প্রবীণ যাত্রী। তাকে পিটিয়ে মাথা ফাটিয়ে গুরুতর আহত করার অভিযোগ পাওয়া গেছে। মারাত্মক জখম নিয়ে গুরুতর আহত অবস্থায় তিনি এখন হাসপাতালে!সোমবার দুপুরে গৌরীপুর রেলওয়ে স্টেশনে বেসরকারি (মালিকানা) ট্রেন চলাচল প্রতিষ্ঠানের টিকিট কাউন্টারে এই ঘটনা ঘটে। আহত যাত্রী গৌরীপুর উপজেলা স্বাস্থ্য কমপ্লেক্সে চিকিৎসাধীন আছেন। ঘটনার পর থেকে টিকিট বিক্রেতা বিপ্লব পলাতক রয়েছে।স্থানীয় ও স্টেশন সূত্রে জানা গেছে, মারধরের শিকার মোখলেছুর রহমান মোখলেছ একজন অবসরপ্রাপ্ত পোস্ট মাস্টার। তার বাড়ি গৌরীপুর উপজেলার সহনাটি ইউনিয়নের পাছার গ্রামে। সোমবার দুপরে তিনি গৌরীপুর থেকে জয়দেবপুর যাওয়ার জন্য বলাকা এক্সপ্রেস ট্রেনের টিকিট সংগ্রহ করতে স্টেশনের টিকিট কাউন্টারে যান। ওই সময় টিকিট কাউন্টারে থাকা মনিরুজ্জামান বিপ্লব টিকিটের দাম নির্ধারিত মূল্যের চেয়ে বেশি দাবি করলে মোখলেছুর রহমান প্রতিবাদ করেন।এ নিয়ে দুজনের মধ্যে বাক-বিতণ্ডা হলে বিপ্লব ক্ষিপ্ত হয়ে মোখলেছুর রহমানকে লাঠি দিয়ে বেধড়ক পেটায়। একপর্যায়ে কাউন্টারে থাকা স্টিলের স্কেল দিয়ে মোখলেছুর রহমানের মাথা ও মুখমণ্ডলে আঘাত করে। তার মাথা ফেটে যায়। তিনি রক্তাক্ত হয়ে মাটিতে লুটিয়ে পড়েন।এসময় মোখলেছুর রহমানের ছেলে সাজিদুল ইসলাম রেলওয়ে স্টেশনের কাছাকাছি ছিলেন। খবর পেয়ে তিনি দ্রুত স্টেশনে গিয়ে বাবাকে উদ্ধার করে গৌরীপুর উপজেলা স্বাস্থ্য কমপ্লেক্সে নিয়ে যান।মোখলেছুর রহমান মোখলেছ বলেন, আমি ট্রেনের টিকিট কাউন্টারে গিয়ে জয়দেবপুর স্টেশনের টিকিট চাইলে বিপ্লব অতিরিক্ত টাকা ছাড়া সিট সহ টিকিট দিতে অস্বীকৃতি জানান। এরপর আমি তাকে ‘বলি আমি অসুস্থ বৃদ্ধ মানুষ, ন্যায্য মূল্যে শ্রীপুরের একটি সিটসহ ট্রেনের টিকিট দিন। তখন বিপ্লব টিকিট না দিয়ে আমার টাকা আটকে রাখে। আমি প্রতিবাদ করলে সে আমাকে প্রকাশ্যে মারধর করে মাথা ফাটিয়ে দেয়।’যাত্রীদের অভিযোগ, ‘বিপ্লবের সঙ্গে টিকিট কালোবাজারীদের যোগসূত্র রয়েছে। সে কাউন্টারে প্রকাশ্যেই দ্বিগুণ মূল্যে টিকিট বিক্রি করে। কিন্তু রেলওয়ের ঊর্ধ্বতন কর্তৃপক্ষ কখনো তার বিরুদ্ধে ব্যবস্থা নেয় না।’গৌরীপুর রেলওয়ে স্টেশনের স্টেশন মাস্টার আবদুর রশিদ বলেন, ‘শুনেছি বেসরকারি ট্রেনের টিকিট কাউন্টারের সামনে একজন ট্রেন যাত্রীকে বিপ্লব মারধর করেছে। তবে বিপ্লব আমাদের রেলওয়ের কর্মকচারী না হওয়ায় তার ওপর আমাদের কোনো নিয়ন্ত্রণ নেই। তবে বিষয়টি আমারা পুলিশ ফাঁড়ির ইনচার্জকে জানিয়েছি।’এ বিষয়ে বক্তব্য নেওয়ার জন্য অভিযুক্ত মনিরুজ্জামান বিপ্লবের মুঠোফোনে যোগাযোগ করে কথা বলা সম্ভব হয়নি। আরও পড়ুনঃ সুন্দরবন থেকে হরিণের মাংস, মাথা ও চামড়া উদ্ধারময়মনসিংহ রেলওয়ে থানার অফিসার ইনচার্জ (ওসি) মো. মোশাররফ হোসেন বলেন, ‘ট্রেনযাত্রীকে মারধরের ঘটনাটি আমরা শুনেছি। ঘটনাস্থলে পুলিশ পাঠানো হয়েছে। এখনো কোনো অভিযোগ পাওয়া যায়নি। অভিযোগ পেলে আইনানুগ ব্যবস্থা নেওয়া হবে।’ইত্তেফাক/নূহু



24134,39951
সারাদেশ ব্ল্যাক আউট রাত ৯টায়
জাতীয়
প্রকাশ : ২৫ মার্চ ২০১৯, ২০:০৯
১৯৭১ সালের ২৫ মার্চ পাকিস্তানি হানাদার বাহিনীর বর্বরোচিত হামলায় নিহতদের স্মরণে আজ সোমবার (২৫ মার্চ) রাত ৯টায় বন্ধ করে দেওয়া হবে সব আলো। রাত ৯টা থেকে রাত ৯টা ১ মিনিট পর্যন্ত ব্ল্যাক আউট করা হবে। ব্ল্যাক আউটের মধ্য দিয়ে দেশবাসী স্মরণ করবে ৭১’ এর গণহত্যার শিকার হওয়া শহীদদের।জানা গেছে, মুক্তিযুদ্ধ মন্ত্রণালয়ের আয়োজনে এই কর্মসূচি পালিত হবে। এ প্রসঙ্গে মন্ত্রণালয়ের পক্ষ থেকে বলা হয়েছে, ২৫ মার্চ কালরাত বাঙালি জাতির জীবনে এক বিভীষিকাময় রাত। সেই রাতটিকে স্মরণ করতে সোমবার রাত ৯টা থেকে ৯টা ১ মিনিট পর্যন্ত ঢাকাসহ সারাদেশে ব্ল্যাকআউট কর্মসূচি পালন করা হবে। এ বিষয়ে সব প্রস্তুতি সম্পন্ন হয়েছে।এই আয়োজন বিষয়ে মুক্তিযুদ্ধ বিষয়ক মন্ত্রী আ ক ম মোজাম্মেল হক বলেন, আগামী প্রজন্মকে সেদিনের ভয়াবহতা জানাতে হবে। আলো জ্বেলে আমরা যেমন স্মরণ করি তেমনই কালরাতের অন্ধকার আমাদের বুঝতে সহায়তা করবে কী ভীষণ বিভীষিকার ছিল সেদিন।এ বিষয়ে পুলিশের পক্ষ থেকে বলা হয়েছে, জরুরি স্থাপনা ও চলমান যানবাহন ছাড়া সারাদেশে প্রতীকী ব্ল্যাকআউট কর্মসূচি বাস্তবায়ন করা হবে। এ সময় আইনশৃঙ্খলা বাহিনী তৎপর থাকবে।আরও পড়ুন: ফারুক হত্যা: সাবেক এমপি রানার জামিন স্থগিতইত্তেফাক/এমআই



24135,39952
মাদারীপুরে ছাত্রলীগ নেতার ঝুলন্ত লাশ উদ্ধার
সারাদেশ
প্রকাশ : ২৫ মার্চ ২০১৯, ২০:১৬
মাদারীপুর জেলা ছাত্রলীগের সহ-সভাপতি লিমন মজুমদারের (২৮) ঝুলন্ত লাশ শহরের বাদামতলা এলাকার একটি ছাদ থেকে সোমবার পুলিশ উদ্ধার করেছে। রবিবার রাতে তার রহস্যজনক মৃত্যু হয়েছে বলে এলাকাবাসীর দাবি।এলাকাবাসী ও পুলিশ সূত্রে জানা যায়, লিমন মজুমদারের বাড়ি মাদারীপুর সদর উপজেলার তালতলা এলাকায়। কিন্তু তিনি মাদারীপুর পুরান শহরের একটি বাসায় স্বপরিবারে বসবাস করতেন। লিমন সম্প্রতি বিয়ে করেছেন। তার পিতার নাম বাবুল মজুমদার।মাদারীপুর মডেল থানার ভারপ্রাপ্ত কর্মকর্তা (তদন্ত) মো. সিরাজুল হক সরদার জানান, এলাকাবাসীর খবর পেয়ে শহরের বাদামতলা এলাকার একটি বাড়ির ছাদ থেকে ঝুলন্ত অবস্থায় লিমনের লাশ উদ্ধার করা হয়। পুলিশ তার ব্যবহৃত মোবাইল সেট উদ্ধার করেছে।আরও পড়ুনঃ বেশি মূল্যে ট্রেনের টিকিট বিক্রির প্রতিবাদ করায় টিকেট বিক্রেতা নির্মমভাবে পেটালো ট্রেনযাত্রী প্রবীণকেএই ঘটনায় মাদারীপুর মডেল থানায় একটি মামলা দায়ের করা হয়েছে। মাদারীপুর মর্গে লাশের ময়নাতদন্ত শেষে তার আত্মীয়েরা লাশ বাড়িতে নিয়ে যায়। ময়নাতদন্ত প্রতিবেদন পাওয়া গেলে হত্যা না আত্মহত্যা তা বলা যাবে। সেভাবে তদন্ত চলবে।ইত্তেফাক/নূহু



24136,39953
বিয়ের পর রাজের হাত ধরেই বড় পর্দায় ফিরছেন শুভশ্রী
বিনোদন
প্রকাশ : ২৫ মার্চ ২০১৯, ২০:২৩
গেল বছর টলিউডে ঝলমলিয়ে উঠেছিল ‘গালা’ বিয়েতে! গাঁটছড়া বেঁধেছিলেন পরিচালক রাজ চক্রবর্তী ও নায়িকা শুভশ্রী গঙ্গোপাধ্যায়। এরপর রাজ পরিচলনায় ফিরলেও সংসারেই মন দিয়েছিলেন শুভশ্রী! কিন্তু আবারো ফিরছেন শুটিং ফ্লোরে! তবে অন্য কোনও পরিচালক নন। বিয়ের পর রাজের ছবি দিয়েই কামব্যাক করছেন শুভশ্রী!রাজ চক্রবর্তী প্রোডাকশনের আগামী ছবি ‘পরিণীতা’তেই দেখা মিলবে রাজঘরণীর। শুভ মহরৎ হয়ে গিয়েছে। সোশ্যাল মিডিয়ায় মহরতের ছবি শেয়ার করেছেন রাজ!আরো পড়ুন: ‘আইএসের ৫০ টন সোনা লুট করে নিয়ে গেছে মার্কিন সেনারা’তিনি জানান, রাজ চক্রবর্তী প্রোডাকশনের তৃতীয় ছবি ‘পরিণীতা’। শুভশ্রী ছাড়াও রয়েছেন ঋত্বিক চক্রবর্তী, গৌরব চক্রবর্তী। পরিচালক রাজ নিজেই। স্ক্রিনপ্লে এবং ডায়লগ লিখবেন পদ্মনাভ দাশগুপ্ত। সিনেম্যাটোগ্রাফার মানস গঙ্গোপাধ্যায়, সঙ্গীত পরিচালক অর্কপ্রভ মুখোপাধ্যায়।ইত্তেফাক/বিএএফ



24137,39954
জীবননগরে স্কুল ছাত্রী নিহতের প্রতিবাদে এলাকাবাসীর বিক্ষোভ
সারাদেশ
প্রকাশ : ২৫ মার্চ ২০১৯, ২০:৩০
জীবননগর-চুয়াডাঙ্গা সড়কের মনোহরপুর আখ সেন্টারের সম্মুখে বেপরোয়া গতির ট্রাকের চাকায় পিষ্ট হয়ে এক স্কুলছাত্রী নিহত হয়েছে। নিহত ছাত্রীর নাম জুঁই (৭)। সে মনোহরপুর গ্রামের সিএনজি চালক জসিম উদ্দিনের মেয়ে। সোমবার বিকেলে এ দুর্ঘটনা ঘটে। ট্রাকটি জুঁইকে হত্যা করে চুয়াডাঙ্গার দিকে পালিয়ে যায়।জুঁই মনোহরপুর ব্র্যাক স্কুলের ২য় শ্রেণির ছাত্রী। এ সময় সে স্কুল থেকে বাড়ি ফেরার পথে রাস্তা পার হচ্ছিলো। এ দুর্ঘটনার পর এলাকাবাসী মহাসড়ক অবরোধ করে বিক্ষোভ প্রদর্শন করে। এ সময় সড়কের উভয় পাশে যানবাহন আটকা পড়ে। খবর পেয়ে পুলিশ ঘটনাস্থলে উপস্থিত হয়ে পরিস্থিতি নিয়ন্ত্রণে আনে।আরও পড়ুনঃ মাদারীপুরে ছাত্রলীগ নেতার ঝুলন্ত লাশ উদ্ধারজীবননগর থানার ওসি (তদন্ত) ফেরদৌস ওয়াহিদ ঘটনার সত্যতা নিশ্চিত করেছেন।ইত্তেফাক/নূহু



24138,39955
২৫ মার্চকে ‘আন্তর্জাতিক গণহত্যা দিবস’ ঘোষণার দাবি
রাজধানী
প্রকাশ : ২৫ মার্চ ২০১৯, ২০:৩০
রাজধানীতে অনুষ্ঠিত '১৯৭১, বাংলাদেশে গণহত্যা: দায়বদ্ধতা ও স্বীকৃতি' শীর্ষক সেমিনারে  ১৯৭১ সালে বাংলাদেশে হওয়া গণহত্যার স্বীকৃতি স্বরূপ ২৫শে মার্চকে 'আন্তর্জাতিক গণহত্যা দিবস' ঘোষণার দাবি জানানো হয়েছে। সোমবার (২৫ মার্চ) রাজধানীর একটি হোটেলে আয়োজিত সেমিনারে এ দাবি জানিয়ে উপস্থিত বক্তারা বলেন, 'বিশ্বের বুকে পরবর্তীতে যেনো কোন শাসক গোষ্ঠী এমন গণহত্যার সাহস না পায় সে জন্য ২৫ মার্চ দিনটির স্বীকৃতি এবং হত্যাকারীদের বিচার হওয়া জরুরি'।১৯৭১ সালে অক্সফামের হয়ে বাংলাদেশের শরণার্থী নিয়ে কাজ করেন ব্রিটিশ নাগরিক জুলিয়ান ফ্রান্সিস। তিনি মুক্তিযুদ্ধকালীন গণহত্যার ভয়াবহতা তুলে ধরতে গিয়ে বলেন, 'আমি কখনো ১৯৭১ সালকে ভুলতে পারব না। এখনো মাঝে মাঝে ভোর বেলা দুঃস্বপ্ন দেখে ঘুম ভেঙ্গে যায়। আমি দেখি, বাংলাদেশের শরণার্থী শিবিরে আছি আমি এবং আমার হাতে এক শিশুর লাশ'।তিনি আরও বলেন, 'প্রতি বছর মার্চ এবং ডিসেম্বর মাসে আমাকে ১৯৭১ সালে বাংলাদেশে চলা মুক্তিযুদ্ধ সম্পর্কে লিখতে বলা হয়। আমার পরিচিত মানুষ বা এদেশ থেকে অনেকেই বলেন লেখার জন্য। কিন্তু আমি কি লিখব? একই কথা কি বারবার লেখা যায়? আসলে একই কথা বারবার লিখতে হয়। বারবার জানাতে হয়। পরিকল্পনা কমিশনের এক ওয়ার্কশপে আমি বলেছিলাম, বাংলাদেশের বর্তমান জনসংখ্যার ৭৬ ভাগ ১৯৭১ সালের পর জন্ম গ্রহণ করেছে। তাই বারবার সত্য ইতিহাস তুলে ধরে এই মানুষদের স্মরণ করানো গুরুত্বপূর্ণ'।জুলিয়ান ফ্রান্সিস বলেন, 'গত ১৫ ফেব্রুয়ারি এক সেমিনারে আমরা অংশ নেই যেখানে খুবই আশ্চর্যজনক ঘটনা ঘটে। যেখানে চীফ গেস্ট ছিলেন সাবেক বাণিজ্যমন্ত্রী তোফায়েল আহমেদ। এদিন পাকিস্তানে একটি বই লঞ্চ করা হয়েছিলো। সেখানে তাকে পাকিস্তানে প্রকাশিত বইটি দেখানো হয় যার নাম 'ক্রিয়েশন অব বাংলাদেশ: মিথস এক্সপ্লোডেড'। জুনায়েদ খানের লেখা এই বইয়ে দাবি করা হয়, গণহত্যার কাহিনী অতিরঞ্জিত করে বর্ণনা করেছে মুক্তিবাহিনী। এ বিষয়ে তোফায়েল আহমেদের সাথে কথা হয় এবং এরপর ঐ দিনই পার্লামেন্টে তিনি বইটি নিয়ে সন্ধ্যায় উপস্থিত হন। তারপর পয়েন্ট অব অর্ডারে নিজের হাত তুলে তিনি এমন এক দাবি তোলেন যা নিয়মিত দাবি ছিলো। কিন্তু সেভাবে পালন করা হয়নি। আর তা হল, মার্চ মাসের ২৫ তারিখকে গণহত্যা দিবস হিসেবে ঘোষণা করা। আর এভাবে এ দেশে জাতীয় ভাবে গণহত্যা দিবস পালন করা হচ্ছে'।২৫শে মার্চকে 'আন্তর্জাতিকভাবে গণহত্যা দিবস' হিসেবে স্বীকৃতি দেওয়ার জন্য এখনই পদক্ষেপ নেওয়ার উপযুক্ত সময় জানিয়ে তিনি বলেন, 'আন্তর্জাতিকভাবে গণহত্যা দিবস হিসেবে দিনটির স্বীকৃতি পাওয়া একটু কঠিন। কেননা ভিন্ন ভিন্ন পার্লামেন্টে এ বিষয় সিদ্ধান্ত গ্রহণ করা হবে। আমরা এ বিষয়টি ব্রিটিশ পার্লামেন্ট থেকে শুরু করতে পারি। যেখানে বাংলাদেশের তিনজন এমপি রয়েছেন। এরপর বিশ্বের অন্যান্য পার্লামেন্টেও কাজটি শুরু করা যায়। এভাবেই ২১শে ফেব্রুয়ারিকে আন্তর্জাতিকভাবে স্বীকৃতি প্রদান করা হয়েছিলো'।প্রধানমন্ত্রীর বিশেষ সহকারী ব্যারিস্টার শাহ আলী ফারহাদের সঞ্চালনায় অনুষ্ঠানের উদ্বোধনী ভাষণে আন্তর্জাতিক বিষয়ক কমিটির সাধারণ সম্পাদক শাম্মী আহমেদ বলেন, 'আমার বাবা '৭০ এর নির্বাচনে পার্লামেন্ট সদস্য হিসেবে নির্বাচিত হয়েছিলেন এবং মুক্তিযুদ্ধ চলাকালে অস্ত্র হাতে যুদ্ধে ঝাঁপিয়ে পড়েন। কিন্তু রাজাকাররা খুলনা তাকে আটক করে। এরপর তার আর কোন খোঁজ পাওয়া যায়নি'। এ সময় তার অশ্রুসিক্ত কণ্ঠে সেমিনার কক্ষ ভারি হয়ে ওঠে। নিজ আসন ছেড়ে তার কাছে পানি নিয়ে পৌঁছে দেন স্পেনের অ্যাম্বাসেডর অ্যালভারো দে সালাস জেমিনেজ দে আজসারাতে।আরও পড়ুন:  সারাদেশ ব্ল্যাক আউট রাত ৯টায়১৯৭১ সালের ১৪ ডিসেম্বর শহীদ হন ড. নুজহাত চৌধুরীর বাবা শহীদ বুদ্ধিজীবী ডা. আলিমুজ্জামান চৌধুরী। তিনি তার শৈশবের স্মৃতি স্মরণ করে বলেন, 'আপনারা আজ ১৪ ডিসেম্বরে হত্যা হওয়া বুদ্ধিজীবীদের যে ভিডিও দেখেছেন সেখানে আমার বাবাও আছেন। ৪৮ বছর পর এখন আমি আমার বাবার হত্যার বিচার চাইছি। তাকে যে হত্যা করা হয়েছে এর স্বীকৃতি চাইছি'।সেমিনারের শেষভাগে পররাষ্ট্র প্রতিমন্ত্রী শাহরিয়ার আলম বলেন, 'আন্তর্জাতিক গণহত্যা দিবস হিসেবে ঘোষণা সম্ভব নয় যদি আন্তর্জাতিক সম্প্রদায় তাকে স্বীকৃতি না দেয়। আমরা আশা করছি, তারা আমাদের পাশে থাকবে। বাংলাদেশে সরকার পরিবর্তন হলে গণহত্যার স্বীকৃতি আদায়ের চেষ্টায় ভাটা পরে'।অনুষ্ঠানে ইকবাল সোবহান চৌধুরী, লে কর্নেল ফারুক খান, আওয়ামী লীগের আন্তর্জাতিক বিষয়ক কমিটির চেয়ারম্যান ও সাবেক অ্যাম্বাসেডর জমির এবং বিভিন্ন দেশের কূটনীতিক, শিক্ষাবিদ ও বুদ্ধিজীবী পরিবারের আরো অনেকে উপস্থিত ছিলেন। ইত্তেফাক/জেডএইচডি



24139,39956
ছোটপর্দায় স্বাধীনতা দিবস
অন্যান্য
প্রকাশ : ২৬ মার্চ ২০১৯, ০০:০০
স্বাধীনতা দিবস উপলক্ষে দেশের চ্যানেলগুলো তাদের বিশেষ আয়োজনে রেখেছে একাধিক নাটক। যেগুলো মুক্তিযুদ্ধ সময়কালের ঘটনা নিয়ে নির্মিত হয়েছে। উল্লেখযোগ্য কয়েকটি বিশেষ নাটক নিয়ে এই আয়োজন—‘উত্তাল মার্চ’বাংলাভিশনের পর্দায় আজ রাত ৮টা ১৫ মিনিটে প্রচার হবে নাটক ‘উত্তাল মার্চ’। নাটকটি রচনা ও পরিচালনা করেছেন রাশেদা আক্তার লাজুক। নাটকটিতে অভিনয় করেছেন দিলারা জামান, সজল, তানিয়া বৃষ্টি, পায়েল, নীরব,  নিমা রহমান প্রমুখ।রাশেদ ছাত্র রাজনীতি করা টগবগে তরুণ। উত্তাল মার্চ মাস ঘিরে তারা বিভিন্ন পদক্ষেপ নিয়েছে। ২৫শে মার্চের গণহত্যা দিবসকে আন্তর্জাতিক পর্যায়ে স্থান দেওয়ার জন্য রাশেদ ভীষণ ব্যস্ত সময় পার করছে। এরমধ্যে তার বাবা বজনুল রশিদ বলে তাদের দুই ভাইকে বাড়ীতে যেতে হবে। কারণ রাশেদের বড় মা অসুস্থ্য। এভাবে এগিয়ে যায় নাটকটির গল্প।‘শিকার’স্বাধীনতা দিবস উপলক্ষে আরটিভির বিশেষ আয়োজনে প্রচারিত হবে একক নাটক ‘শিকার’। নাটকটির চিত্রনাট্য ও পরিচালনা করেছেন মাসুম শাহরিয়ার। একটি সত্য ঘটনার অনুপ্রেরণায় নাটকটির গল্প রচনা করেছেন মো. জামাল হোসেন। এতে বিভিন্ন চরিত্রে অভিনয় করেছেন মামুনুর রশীদ, শবনম ফারিয়া, ইরফান সাজ্জাদ, শর্মিলী আহমেদ, পাভেল ইসলাম প্রমুখ। নির্মাতা জানিয়েছেন. নাটকটির গল্পটা যুদ্ধের গল্প না। যুদ্ধ পূর্ববর্তী একটি জনপদের গল্প। একটি প্রেমের গল্প। গ্রামীণ সংস্কারের ভেতর দিয়ে বেড়ে ওঠা একজন মেধাবী তরুণের অকস্মাত্ উন্মাদ হয়ে যাবার গল্প। গল্পে কোথাও কোন যুদ্ধ নেই অথচ গল্পের শেষে রক্তক্ষরণ হয়।‘আরজ আলী ডাকাত’মাছরাঙা টেলিভশনে রাত ৮টা ৩০ মিনিটে প্রচার হবে বিশেষ নাটক ‘আরজ আলী ডাকাত’। আসাদুজ্জামান সোহাগের রচনায় নাটকটি পরিচালনা করেছেন বর্ণ নাথ। নাটকে আরজ আলী ও সফুরা অভিনয় করেছেন গাজী রাকায়েত ও ফারজানা ছবি।সদ্য বিবাহিত সফুরা বিয়ের চলনে শশুর বাড়ি যাত্রা করে। মাঝ নদীতে ডাকাতের আক্রমন। নৌকার সকলকে এমনকি সফুরার স্বামীকেও মেরে ফেলে দিয়ে সফুরাকে তুলে নিয়ে যায় আরজ আলীর ডাকাত দল। ঘটনাক্রমে একসময় আরজ আলীর কাছেই আশ্রয় মিলে সফুরার। তারপর শুরু হয় দুজনার সংসার সময়টা তখন ১৯৭১। সফুরা স্ব-প্রনোদিত হয়ে অনেকটা জোর করেই যুদ্ধে পাঠায় স্বামী আরজ আলীকে। কোলে তখন তার এক বছরের সন্তান। আরজ আলীর অনুপস্থিতিতে এক রাতে হামলা হয় সফুরার ঘরে। প্রাণ ভয়ে সন্তান কোলে নিয়ে সফুরা আশ্রয় নেয় বাড়ীর পেছনের এক ঝোঁপে।  এভাবে এগিয়ে যায় নাটকটির গল্প।‘এবারে সাভারে’স্বাধীনতা দিবস উপলক্ষে ফরিদুর রেজা সাগরের ‘ছোটকাকু’ সিরিজ অবলম্বণে নির্মিত হয়েছে বিশেষ টেলিফিল্ম ‘এবার সাভারে’। আফজাল হোসেন-এর চিত্রনাট্যের পাশাপাশি অভিনয়ও করেছেন। আরো অভিনয় করেছেন চম্পা রেজা, প্রবাল প্রমুখ। আজ চ্যানেল আই এর অনুষ্ঠানমালায় এ টেলিফিল্মটি প্রচার হবে রাত ৭টা ৫০ মিনিটে।



24140,39957
স্বাধীনতা দিবসের চলচ্চিত্র
অন্যান্য
প্রকাশ : ২৬ মার্চ ২০১৯, ০০:০০
হাঙর নদী গ্রেনেডএনটিভিতে সকাল ৮টা ৪৫ মিনিটে প্রচার হবে চলচ্চিত্র ‘হাঙর নদী গ্রেনেড’। সেলিনা হোসেন অবলম্বনের চলচ্চিত্রটি পরিচালনা করেছেন চাষী নজরুল ইসলাম।অভিনয় করেছেন সোহেল রানা, সুচরিতা, অরুণা বিশ্বাস, অন্তরা, শর্মিলী আহমেদ, মিজু আহমেদ, রাজিব প্রমুখ।এই তো প্রেমএটিএন বাংলায় সকাল ১০টা ৩০ মিনিটে প্রচার হবে বাংলা ছায়াছবি ‘এই তো প্রেম’। ছবিটি পরিচালনা করেছেন সোহেল আরমান। মূল চরিত্রে অভিনয় করেছেন শাকিব খান ও বিন্দু।ভুবন মাঝিদেশটিভিতে রাত ১০টায় প্রচার হবে স্বাধীনতা দিবসের বিশেষ ছবি ‘ভুবন মাঝি’। ফখরুল আরেফিনের পরিচালনায় ছবিতে অভিনয় করেছেন পরমব্রত চট্টোপাধ্যায়, অপর্ণা ঘোষ, মাজনুন মিজান প্রমুখ।গেরিলাচ্যানেল আইতে আজ বিকেল ৩টা ০৫ মিনিটে প্রচার হবে মুক্তিযুদ্ধের ছবি ‘গেরিলা’। সব্যসাচি লেখক সৈয়দ শামসুল হকের উপন্যাস ‘নিষিদ্ধ লোবান’ অবলম্বনে চলচ্চিত্রটি নির্মাণ করেছেন নাসিরউদ্দিন ইউসুফ। অভিনয় করেছেন জয়া আহসান, শতাব্দী ওয়াদুদ, এটিএম শামসুজ্জামান, শম্পা রেজা প্রমুখ।



24141,39958
রাজশাহীতে অধ্যক্ষের বিরুদ্ধে শিক্ষিকার ধর্ষণ চেষ্টার অভিযোগ
সারাদেশ
প্রকাশ : ২৫ মার্চ ২০১৯, ২০:৪৬
এবার রাজশাহী মহানগর টেকনিক্যাল অ্যান্ড বিএম ইনিস্টিটিউটের অধ্যক্ষের বিরুদ্ধে শ্লীলতাহানি ও ধর্ষণ চেষ্টার অভিযোগ এনেছেন প্রতিষ্ঠানটির এক শিক্ষিকা। ঘটনার প্রায় ৩ বছর পর গত রবিবার তিনি বিচার ও চাকরি ফেরত চেয়ে কলেজ গভর্নিং বডির সভাপতি ও পবা উপজেলা নির্বাহী কর্মকর্তা বরাবর লিখিত অভিযোগ দিয়েছেন।অভিযোগের অনুলিপি দিয়েছেন রাজশাহী-৬ আসনের সংসদ সদস্য ও পররাষ্ট্র প্রতিমন্ত্রী শাহরিয়ার আলমকে। মন্ত্রী অভিযোগটি দ্রুত তদন্ত করে আইনত ব্যবস্থা নিতে পবা উপজেলা নির্বাহী কর্মকর্তাকে নির্দেশ দিয়েছেন বলে জানা গেছে।জানা গেছে, ভুক্তভোগী শিক্ষিকা ওই অধ্যক্ষ জহুরুল ইসলাম রিপনের খালাতো ভাইয়ের স্ত্রী। ২০১৫ সালের ৫ এপ্রিলের এ ঘটনার পর অধ্যক্ষ ওই শিক্ষিকাকে কৌশলে চাকরিচ্যুত করেন বলেও অভিযোগে উল্লেখ করা হয়েছে। ভুক্তভোগী শিক্ষিকা কলেজটির কম্পিউটার প্রদর্শক কাম মেকানিক (ইনডেক্স নং-৩০৭৩২২৯) ছিলেন। ওই শিক্ষিকার অভিযোগ, অধ্যক্ষ কেবল তার নন, অনেক কোমলমতি শিক্ষার্থীরও শ্লীলতাহানি করেছে।উল্লেখ্য, ২০১৮ সালের ৪ ফেব্রুয়ারি নিজ অফিস কক্ষে এক ছাত্রীকে ধর্ষণের চেষ্টার অভিযোগের পরদিন অধ্যক্ষ রিপনের শাস্তির দাবিতে বিক্ষোভ শুরু করে এলাকাবাসী। এরপর তিন ছাত্রী এবং এক শিক্ষিকা অধ্যক্ষের বিরুদ্ধে উপজেলা নির্বাহী কর্মকর্তাকে যৌন নিপীড়নের লিখিত অভিযোগ দেন। এরপর গত বছরের ৮ মার্চ অধ্যক্ষ রিপনের বিরুদ্ধে অপহরণ ও ধষর্ণচেষ্টার অভিযোগে মামলা করেন কলেজেরই এক ছাত্রী। ওই দিনই পবা উপজেলা পরিষদ চত্বর থেকে অধ্যক্ষ রিপনকে পুলিশ গ্রেপ্তার করে কারাগারে পাঠালে চলমান আন্দোলন থেমে যায়।এরপর ১৩ মার্চ গভর্নিং বডির সভায় অধ্যক্ষকে সাময়িক বরখাস্ত করা হয়। গত বছরের ৪ জুলাই ছাত্রী অপহরণ ও ধষর্ণ চেষ্টায় অধ্যক্ষকে অভিযুক্ত করে পুলিশ আদালতে অভিযোগপত্র দেয়। এরপরও জামিনে মুক্ত হয়েছে ওই অধ্যক্ষ।শিক্ষিকার ‘অভিযোগ ভিত্তিহীন’ দাবি করে অধ্যক্ষ জহুরুল আলম রিপন বলে, ‘তাকে ফাঁসানোর উদ্দেশ্যে এমন অভিযোগ আনা হয়েছে। ওই শিক্ষিকা ব্যক্তিগত কারণে স্বেচ্ছায় পদত্যাগ করেছিলেন।’আরও পড়ুনঃ জীবননগরে স্কুল ছাত্রী নিহতের প্রতিবাদে এলাকাবাসীর বিক্ষোভকলেজ গভর্নিং বডির সভাপতি ও পবা উপজেলা নির্বাহী কর্মকর্তা জাহিদ নেওয়াজ বলেন, ‘অধ্যক্ষের বিরুদ্ধে শিক্ষিকার লিখিত অভিযোগ পেয়েছি। তদন্তে অভিযোগ প্রমাণিত হলে অধ্যক্ষ রিপনের বিরুদ্ধে ব্যবস্থা নেওয়া হবে।’ইত্তেফাক/নূহু



24142,39959
রং তুলিতে মুক্তিযুদ্ধ
অন্যান্য
প্রকাশ : ২৬ মার্চ ২০১৯, ০০:০০
চ্যানেল আই-এর আয়োজনে এবারও অনুষ্ঠিত হবে মুক্তিযুদ্ধের চিত্রাংকন অনুষ্ঠান ‘রং তুলিতে মুক্তিযুদ্ধ’। চ্যানেল আই প্রাঙ্গণে অনুষ্ঠিতব্য এই আয়োজনটি উপস্থাপনা করবেন আফজাল হোসেন। চিত্রাংকনের পাশাপাশি মূল মঞ্চ থেকে দেশের গান পরিবেশন করবেন রেজওয়ানা চৌধুরী বন্যা ও সুরের ধারার শিল্পীরা। থাকবে দেশপ্রেম ও মুক্তিযুদধ বিষয়ক কবিতা আবৃত্তি। অনুষ্ঠানের ফাঁকে ফাঁকে চলবে খেতাবপ্রাপ্ত মুক্তিযোদ্ধাদের কণ্ঠে মুক্তিযুদ্ধের স্মৃতিচারণ এবং বিশিষ্ট ব্যক্তিদের সাক্ষাত্কার। চিত্রাংকন অনুষ্ঠানে দেশের প্রায় অর্ধশত বরেণ্য প্রবীণ ও নবীন চিত্রশিল্পীর সাথে অংশ নেবে ক্ষুদে আঁকিয়েরা। এ আয়োজনের সহযোগী হিসেবে রয়েছে গ্যালারি চিত্রক। চিত্রাংকন বিক্রির অর্থ থেকে ৫০ ভাগ প্রদান করা হবে খেতাবধারী মুক্তিযোদ্ধা ও মুক্তিযুদ্ধ যাদুঘরে। সকাল ১১টা ০৫ মিনিট থেকে বিকেল ৩টা পর্যন্ত অনুষ্ঠানটি সরাসরি প্রচার করবে চ্যানেল আই। প্রযোজনা করবেন আমীরুল ইসলাম ও শহিদুল আলম সাচ্চু।



24143,39960
নওগাঁয় ঘুমন্ত ক্ষুদ্র নৃগোষ্ঠী বাসিন্দাদের ওপর আওয়ামী লীগ নেতার আগুন
সারাদেশ
প্রকাশ : ২৫ মার্চ ২০১৯, ২০:৪৭
নওগাঁর ধামইরহাটে জমি দখলের অভিযোগে রাতের আঁধারে ঘুমন্ত ভূমিহীন ক্ষুদ্র নৃগোষ্ঠী ও মুসলিম পরিবারের ৪০টি বাড়িতে হামলা, ভাংচুর ও পেট্রোল ঢেলে অগ্নিসংযোগের ঘটনা ঘটেছে। ঘটনায় ছয় ক্ষুদ্র নৃগোষ্ঠী​ আহত হয়েছেন। রবিবার রাত ১২টার দিকে উপজেলার আলমপুর ইউনিয়নের বস্তাবর গ্রামের কাগজকুটা গ্রামের পুকুর পাড়ে এই ঘটনা ঘটে। আদিবাসীদের অভিযোগ লীজ গ্রহীতা স্থানীয় আওয়ামী লীগ নেতা মোশারফ হোসেনের নেতৃত্বে এ ঘটনা ঘটেছে।এ ঘটনায় এখন পর্যন্ত কাউকে আটক করতে পারেনি ধামইরহাট থানা পুলিশ।স্থানীয় সূত্রে জানা গেছে, একই এলাকার আবু বক্কর সিদ্দিকী নামে এক ব্যক্তি উপজেলা ভূমি অফিস থেকে লীজ নেন। এরপর হাত বদলে বস্তাবর গ্রামের মোশারফ হোসেন নামে এক প্রভাবশালী আওয়ামী লীগ নেতা প্রায় চার বছর আগে কাগজকুটা পুকুরসহ প্রায় তিন বিঘা পুকুরসহ জমি কিনেছেন বলে দাবি করেন। এদিকে ওই সম্পত্তি সরকারি খাস দাবি করে প্রায় চার মাস আগে এলাকার ভূমিহীন ৪০টি আদিবাসী ও মুসলিম পরিবার টিনের ছাউনি এবং বাঁশের বেড়া দিয়ে ঘর নির্মাণ করে বসবাস শুরু করেন। এ ঘটনায় নিয়ে একাধিক মামলাও চলমান রয়েছে। রবিবার মধ্য রাতে ঘুমন্ত ভূমিহীন মানুষদের উপর মোশারফ হোসেনের নেতৃত্বে লাঠিসোটা নিয়ে শতাধিক দুর্বৃত্ত হামলা চালায়। এ সময় ঘরবাড়িতে পেট্রোল ঢেলে আগুন দেওয়া হয়। আগুনে ধান, চাউলসহ ঘরে প্রায় সব কিছু পুড়ে যায়।অগ্নিসংযোগ ও হামলার ঘটনাটি জানতে পেরে বিজিবি-১৪ পত্নীতলার ব্যাটেলিয়নের আওতায় স্থানীয় বস্তাবর বিজিবি ক্যাম্পের সদস্যরা দ্রুত ঘটনা স্থলে যান। বিজিবির উপস্থিতি টের পেয়ে হামলাকারীরা দ্রুত ঘটনাস্থল থেকে পালিয়ে যায়। এলাকায় থমথমে পরিস্থিতি বিরাজ করছে। আতংকে এলাকা ছেড়েছেন অনেক ক্ষুদ্র নৃগোষ্ঠী পরিবার। অনেকে রয়েছেন খোলা আকাশের নীচে। নির্যাতনের শিকার মৃত মোজাফ্ফর রহমানের বিধবা স্ত্রী মনোয়ারা বেগম বলেন, সন্ত্রাসীরা হাতে ধারালো বড় হাসুয়া, কুড়াল, তীর ধনুক, লাঠি ও হাতে পেট্রোল নিয়ে হামলা চালায়। এ সময় তারা মারপিটসহ বাড়ি-ঘরে আগুন ধরিয়ে দেয়। এছাড়া থালা-বাসন, চাউল, নগদ টাকাসহ হাতের সামনে যা পেয়েছে তা লুট করে নিয়ে যায়। মৃত ঘুটু পাহানের স্ত্রী শান্তি পাহান জানান, গভীর রাতে ঘুমন্ত অবস্থায় হামলার ঘটনায় সেখানে বসবাসরত ভূমিহীনরা আতঙ্কিত হয়ে পড়েন। তারা দিশেহারা হয়ে গ্রামের বিভিন্ন স্থানে লুকিয়ে পরেন। তাদের চিৎকার ও আগুনের শিখা দেখতে পেরে স্থানীয় বিজিবি ক্যাম্পের সদস্যরা দ্রুত এগিয়ে আসেন। এতে তারা জীবনে বেঁচে যান। এছাড়া ভুক্তভোগী বিধবা মনোয়ারা বেগম, সানাউল ইসলাম, আফিজ উদ্দিন, নূরুজ্জামান, শান্তি পাহান, অধিন পাহান, লগেন পাহান ও জীবনি সহ কয়েকজন বলেন, আমরা গত এক বছর থেকে পুকুর পাড়ে সরকারি জায়গায় বসবাস করে আসছি। কিন্তু প্রভাবশালী স্থানীয় আওয়ামী লীগ নেতা মোশারফ হোসেন ওই জায়গাটি নিজের বলে দাবি করে আমাদের জায়গাটি ছেড়ে দেওয়ার জন্য হুমকি দিয়ে আসছিলেন। সর্বশেষ রবিবার গভীর রাতে তারা শতাধিক জন লোক নিয়ে রাতের আঁধারে আমাদের উপর হামলা চালিয়ে পেট্রোল ঢেলে বাড়িঘরে আগুন লাগিয়ে পুড়িয়ে দেয়। বর্তমানে আমরা খোলা আকাশের নিচে অনাহারে আছি। চেয়ারম্যান ফজলুর রহমান আপোষের নামে আমাদের কাছ থেকে ৪০ হাজার টাকা চেয়েছিলেন। টাকা না দিলে তিনি আমাদের পক্ষ হয়ে কাজ করবে না বলে অভিযোগ করেন ভুক্তভোগীরা।এদিকে ওই জমির দাবীদার মোশারফ হোসেন মিস্টার বলেন, ওই জমিটি আমাদের দলিলকৃত। দীর্ঘদিন জমিটি আমাদের দখলে ছিল। কিন্তু হটাৎ করে কতিপয় লোকজন অবৈধভাবে দখলের জন্য ছোট ছোট ঘর নির্মাণ করে। বিষয়টি নিয়ে চলতি মাসের ১০ তারিখে ধামইরহাট থানায় একটি নিজ দখলীয় জায়গায় অবৈধ অনুপ্রবেশের একটি মামলা করা হয়। বিবাদমান ওই জমিতে নওগাঁর অতিরিক্ত জেলা ম্যাজিস্ট্রেটের আদালত থেকে ১৪৪ ধারা জারি করা হয়। আদালতের আদেশ অমান্য করে তারা বসতবাড়ি নির্মাণ করেছে। তবে ওইসব বাড়িঘরে তিনি বা তার কোন লোকজন আগুন দেয়নি এবং এর সঙ্গে তাদের কোনো সম্পৃক্তা নেই।আলমপুর ইউনিয়নের চেয়ারম্যান ফজলুর রহমান বলেন, বহু বছর থেকে ওই জায়গাটা মোশারফ হোসেন মিস্টারের দখলে ছিল। কিন্তু হঠাৎ করে ভূমিহীনরা সেখানে বাড়ি করে বসবাস শুরু করে। আপোষের জন্য উভয় পক্ষকে নিয়ে বসা হয়েছিল। কিন্তু কোনো পক্ষই ছাড় দিতে চায় না। এ কারণে সেখানে কোনো দুর্ঘটনা ঘটলে তার দায়ভার তো আমার না। আর আপোষের নামে ভূমিহীনদের কাছে টাকা দাবী করার বিষয়টি মিথ্যা ও ভিত্তিহীন।বিজিবি-১৪ পত্নীতলার ব্যাটেলিয়নের অধিনায়ক লে: কর্নেল খিজির খান জানান, ঘটনাটি দেখতে পেয়ে বস্তাবর বিজিবি ক্যাম্পের সদস্যরা দ্রুত ঘটনা স্থলে যান। বিজিবির উপস্থিতি টের পেয়ে হামলাকারীরা দ্রুত ঘটনাস্থল থেকে পালিয়ে যায়। এতে বড় ধরনের দুর্ঘটনা থেকে রক্ষা করা সম্ভব হয়েছে। তবে রাতের আঁধারে এভাবে হামলা চালিয়ে ভাঙচুর ও মারপিট করাটা অমানবিক। ধামইরহাট থানার ওসি জাকিরুল ইসলাম ঘটনার সত্যতা স্বীকার করে বলেন, ওই সম্পত্তি ব্যক্তিগত। ক্ষুদ্র নৃগোষ্ঠীরা জোর করে দখল করে বাড়িঘর তৈরি করেছেন। এ নিয়ে একাধিক মামলাও রয়েছে। আগের মামলায় আদিবাসীর দুইজনকে আটক করা হয়েছে। বর্তমানে পরিস্থিতি স্বাভাবিক আছে। তবে এখন পর্যন্ত এ ঘটনায় কোনো পক্ষই মামলা দায়ের করেন নি। মামলা হলে দোষীদের বিরুদ্ধে প্রয়োজনীয় আইনগত ব্যবস্থা গ্রহণ করা হবে।ধামইরহাট উপজেলা নির্বাহী কর্মকর্তা গণপতি রায় জানান, ওই সম্পত্তি আদৌও কি অবস্থায় আছে তা ক্ষতিয়ে দেখা হচ্ছে। প্রয়োজনীয় ব্যবস্থা গ্রহণ করা হবে।ইত্তেফাক/অনি



24144,39961
বঙ্গবন্ধুর ৭ মার্চ ভাষণের অনুপ্রেরণায় ‘তর্জনী’
অন্যান্য
প্রকাশ : ২৬ মার্চ ২০১৯, ০০:০০
স্বাধীনতা দিবস উপলক্ষে প্রকাশিত হলো চলচ্চিত্র ‘তর্জনী’র অফিশিয়াল ফার্স্ট লুক পোস্টার। শিমুল খান মোশন পিকচার্স প্রযোজিত ছবিটি পরিচালনা করেছেন সোহেল রানা বয়াতী।তর্জনী ছবিটির গল্প লিখেছেন যৌথভাবে নির্মাতা সোহেল রানা বয়াতী এবং শাহাদাত রাসেল। আর ছবিটির চিত্রনাট্য লিখছেন শাহাদাত রাসেল। ছবিটি মূলত জাতির জনক বঙ্গবন্ধু শেখ মুজিবুর রহমানের ঐতিহাসিক ৭ই মার্চের ভাষণের অনুপ্রেরণায় এগিয়ে যাওয়া তিনটি সময়ের প্রেক্ষাপটে তিনটি আবেগী গল্পে নির্মিত হচ্ছে। যেই তিনটি গল্পই দুই ঘণ্টা ব্যাপ্তিকাল এই ছবিটিতে অরৈখিক ধাঁচে এগিয়ে যাবে। ছবিটি মুক্তি দেওয়া হবে আগামী বছরের ৭ মার্চ।



24145,39962
‘বীরাঙ্গনা চরিত্রে অভিনয়টা চ্যালেঞ্জের ছিল’
অন্যান্য
প্রকাশ : ২৬ মার্চ ২০১৯, ০০:০০
স্বাধীনতা দিবসকে কেন্দ্র করে বিভিন্ন চ্যানেলে প্রচার হবে বিশেষ নাটক। ছোটপর্দার অভিনয়শিল্পীদের কিছুদিন এ নিয়ে চলে ব্যস্ততা। কারো একটি আবারো কারো একাধিক নাটক প্রচার হবে আজ। প্রতিবারের মতো এবারো স্বাধীনতা দিবসের বিশেষ নাটকে অভিনয় করেছেন জনপ্রিয় অভিনেত্রী অপর্ণা ঘোষ। মাসুম রেজার রচনায় নাটকটি পরিচালনা করেছেন মাহমুদ দিদার। এনটিভিতে আজ দুপুর ১২টা ২০ মিনিটে প্রচার হবে ‘আজ পূরবীর দিন’ শিরোনামে এই নাটকটি। নাটকটিতে আরো অভিনয় করেছেন ওমর আয়াজ অনি, রিমি করিম, এটিএম রাসেল, মনির হোসেন, রবিন প্রমুখ। নাটকটিতে একজন বীরাঙ্গনার চরিত্রে অভিনয় করেছেন অপর্ণা। নাটকটি প্রসঙ্গে তিনি বলেন, ‘মুক্তিযুদ্ধের সময়কার অনেক গল্পে আমি কাজ করেছি। এই কাজগুলো নিজের ক্যারিয়ারের উল্লেখযোগ্য কাজগুলোর মধ্যে রয়েছে। এই নাটকটি তেমনই। বীরঙ্গনা চরিত্রে অভিনয়টা চ্যালেঞ্জের ছিল। বেশ ভালো একটি কাজ হয়েছে। আশা করি দর্শকদের ভালো লাগবে।’ নাটকটির গল্পে দেখা যাবে পূরবী আবার ফিরে এসেছে। যুদ্ধ পরবর্তী সময়ে পূরবীর আশ্রয় হয়েছিলো পূণর্বাসন কেন্দ্রে। বঙ্গবন্ধু শেখ মুজিবর রহমান যুদ্ধাহত সকল নারীদের বীরাঙ্গনা উপাধী দিয়েছিলেন। রাষ্ট্র পূরবীকেও মহান এই উপাধী দিয়েছিল, কিন্তু সমাজ যেখানে পূরবীর পরিবার মনে করতো তাকে ঘরে ফেরত নিয়ে গেলে সমাজে মুখ দেখানো যাবেনা। আর সুভাষ, যাকে পূরবী পাগলের মতো ভালোবেসেছিল! সেও মুখ ফিরিয়ে নিলো। অগ্যতা, পূরবী আরো এমন মানুষদের সঙ্গে পাড়ি জমিয়েছিলো ইউরোপের একটি দেশে। অনেক সময় পর পূরবী আবার ফিরে আসে নিজ দেশে।



24146,39963
শিমুল মুস্তাফার সঞ্চালনায় ‘অগ্নিঝরা দিনগুলো’
অন্যান্য
প্রকাশ : ২৬ মার্চ ২০১৯, ০০:০০
১৯৭১ সালের মহান মুক্তিযুদ্ধের উত্তাল দিনগুলির কথা ও মুক্তিযুদ্ধের বিভিন্ন ঘটনা নিয়ে স্বাধীনতা দিবস উপলক্ষে বিশেষ অনুষ্ঠান ‘অগ্নিঝরা দিনগুলো’ প্রচার হবে বাংলাভিশনে।শিমুল মুস্তাফার সঞ্চালনায় অতিথিগণ এই অনুষ্ঠানে মুক্তিযুদ্ধের সময়ের এবং মুক্তিযুদ্ধ পরবর্তী বিভিন্ন প্রেক্ষাপট নিয়ে আলোচনা করেছেন। ‘অগ্নিঝরা দিনগুলো’ বাংলাভিশনে প্রচার হবে আজ  বিকেল ০৫ টা ২০ মিনিটে। অনুষ্ঠানটি প্রযোজনা করেছেন রফিকুল ইসলাম ফারুকী।



24147,39964
আর্থিক সেবা খাতের মূল লক্ষ্য হলো অর্থনীতির ভিত্তি মজবুত করা: ড. আতিউর
বাণিজ্য
প্রকাশ : ২৫ মার্চ ২০১৯, ২০:৫১
'অভ্যন্তরীণ চাহিদা বৃদ্ধির মাধ্যমে অর্থনৈতিক অস্থিতিশীলতা রোধ করাটাই আর্থিক সেবা খাতের প্রধান কাজ', বলেছেন প্রখ্যাত অর্থনীতিবিদ ও বাংলাদেশ ব্যাংকের সাবেক গভর্নর অধ্যাপক ড. আতিউর রহমান। সোমবার (২৪ মার্চ ২০১৯) তিন দিনব্যাপি মার্কিন যুক্তরাষ্ট্রের নিউ হাভেন কানেক্টিকাটে ইয়েল বিশ্ববিদ্যালয়ের ক্যাম্পাসে বিডিআই কনফারেন্সের শেষ দিনে লেখকদের প্যানেল আলোচনার বিশেষ অধিবেশনে তিনি এ কথা বলেন। ড. আতিউর সম্প্রতি প্রকাশিত তার নিজের লেখা 'টুয়ার্ডস ইনক্লুসিভ গ্রিন বাংলাদেশ' বইটি নিয়ে এ আলোচনা করেন। এই বইটিতে মূলত ২০১৩ থেকে ২০১৫ সাল পর্যন্ত বাংলাদেশ ব্যাংকের গভর্নর হিসেবে দায়িত্ব পালনকালে তিনি সংশ্লিষ্ট বিষয়ে যে বক্তৃতাগুলো জাতীয় ও আন্তর্জাতিক পর্যায়ে করেছেন, সেগুলো সঙ্কলিত হয়েছে। বইয়ের বিষয়বস্তু নিয়ে আলোচনায় তিনি বলেন, 'সর্বশেষ বিশ্ব-অর্থনৈতিক মন্দা পরবর্তী সময়ে বিশ্বের সকল দেশের কেন্দ্রীয় ব্যাংকগুলোই আর্থিক সেবা খাতের ঝুঁকি ও সম্ভাবনাগুলো বিষয়ে সকলকে সচেতন করতে ব্যাপক তৎপর হয়েছে। বাংলাদেশ ব্যাংকও এর ব্যতিক্রম নয়। সকল কেন্দ্রীয় ব্যাংকের গভর্নরই আর্থিক স্থিতিশীলতা বজায় রাখা এবং অর্থনীতিকে ঢেলে সাজাতে কেন্দ্রীয় ব্যাংকের ভূমিকার ওপর জোর দিয়ে যাচ্ছে'। তিনি আরও বলেন, 'তিনি গভর্নর থাকাকালে বাংলাদেশ ব্যাংক আরও এক ধাপ এগিয়ে একটি সুচিন্তিত এবং সামাজিকভাবে দায়বদ্ধ অর্থায়নের কৌশলকে সামনে নিয়ে আসতে চেষ্টা করেছে, যাতে করে উৎপাদনমুখী প্রবৃদ্ধি নিশ্চিত করা যায়। পাশাপাশি গৃহীত নীতি বাস্তবায়নে দক্ষতা ও মানবিকতার মিশ্রণ ঘটানো হয়েছে এবং সকল অংশীজনের কাছে টেকসই ও অন্তর্ভুক্তিমূলক অর্থায়নের মূল বার্তাটি পৌঁছে দেওয়া হয়েছে'। তার মতে এর ফলে ব্যাপক সুফল পাওয়া গেছে। প্রবৃদ্ধির ধারা শক্তিশালি থেকেছে এবং বিশ্ব মন্দা পরবর্তী অবস্থাতেও মুদ্রস্ফীতি ও বিনিময় হারকে স্থিতিশীল রাখা সম্ভব হয়েছে'।তবে এসব অর্জনের পরেও আত্মতুষ্টিতে ভোগার সুযোগ নেই বলে মনে করেন ড. আতিউর। এ বিষয়ে তিনি বলেন, 'আন্তর্জাতিক প্রবৃদ্ধির ধীর গতি এবং মার্কিন-চীন বাণিজ্য যুদ্ধের ফলে সৃষ্ট আন্তর্জাতিক বাণিজ্য সঙ্কটের কারণে অর্থনৈতিক স্থিতিশীলতা হুমকির মুখে পড়তে পারে। পাশাপাশি দেশের ভেতরে নন-পারফর্মিং ঋণের অনুপাত বৃদ্ধিও নীতি-নির্ধারকদের মাথা ব্যাথার কারণ হয়ে উঠতে পারে। কাজেই অভ্যন্তরীণ চাহিদা বৃদ্ধির দিকে মনযোগ এবং দক্ষতার সাথে মানবিকতার মিশ্রণ ঘটানোকে আগামী দিনের নীতি প্রণয়নে অগ্রাধিকার দিতে হবে'। এ কারণে তিনি জাতীয় ও আন্তর্জাতিক পর্যায়ের অংশীজনের মধ্যে যথাযথ সহযোগিতার ভিত্তিতে সামাজিকভাবে দায়বদ্ধ অর্থায়নের কৌশল আগামী দিনেও অব্যাহত রাখার ওপর বিশেষ জোর দেন। এ জন্য মূল্য সৃষ্টির ক্ষেত্রে নতুন নতুন নির্ধারক সংযোজন এবং ব্যাংকগুলোকে বাংলাদেশ ব্যাংকের দেওয়া পরিবেশগত, সামাজিক ও সুশাসন সংক্রান্ত নীতিমালা অনুসরণে আরও উৎসাহিত করতে হবে বলে তিনি মনে করেন।আরও পড়ুন:  ২৫ মার্চকে ‘আন্তর্জাতিক গণহত্যা দিবস’ ঘোষণার দাবিউল্লেখ্য, এবারের বিডিআই কনফারেন্সে ড. আতিউর বেশ কয়েকটি অধিবেশনে গুরুত্বপূর্ণ ভূমিকা রেখেছেন। উদ্বোধনী অধিবেশনে স্বাগত বক্তব্য দেওয়ার পাশাপাশি কয়েকটি অধিবেশনে সভাপতিত্ব করেন এবং 'টেকসই উন্নয়ন বিষয়ে রবীন্দ্রনাথ ঠাকুরের ভাবনা' শীর্ষক মূল নিবন্ধ উপস্থাপন করেন। অধিবেশনে অংশগ্রহণকারী অন্যান্য লেখকরা হলেন সিপিডির ড. ফাহমিদা খাতুন, ব্র্যাক বিশ্ববিদ্যালয়ের অধ্যাপক মঞ্জুর আহমেদ এবং প্রখ্যাত অর্থনীতিবিদ এমজি কিবরিয়া। বিডিআই-এর প্রেসিডেন্ট অধ্যাপক মুনির কুদ্দুস অধিবেশনে সভাপতিত্ব করেন।ইত্তেফাক/জেডএইচডি



24148,39965
‘রাজার অতিথি’
অন্যান্য
প্রকাশ : ২৬ মার্চ ২০১৯, ০০:০০
এবারের স্বাধীনতা দিবসে এটিএন বাংলার আলোচিত অনুষ্ঠান ‘রাজার অতিথি’ সাজানো হয়েছে স্বাধীনতার দিবসের আদলে, বর্ণিল আয়োজনে। এবার এই বিশেষ রাজ দরবারে অতিথি হিসেবে থাকছেন জনপ্রিয় শিল্পী রথীন্দ্রনাথ রায়।গান গাইবেন শিল্পী ডলি সায়ন্তনী। স্বাধীনতা দিবসের তাত্পর্য ও অবমূল্যায়ন এবং আমাদের আধুনিক চিন্তাধারা নিয়ে থাকছে বেশ কয়েকটি রম্য নাটিকা। যাতে অভিনয় করেছেন দেশের বরেণ্য শিল্পীবৃন্দ। দলীয় নৃত্যের মাধ্যমে তুলে ধরা হয়েছে ১৯৭১ সালের ভয়াবহ বিভীষিকা। ১৯৭১ সালের যশোর পুলিশ লাইনের তত্কালিন এসপি অস্ত্রাগার খালি করে সব অস্ত্র তুলে দিয়েছিলেন মুক্তিযোদ্ধাদের হাতে। এরপর তার উপর চলে নির্মম অত্যাচার। সে ভয়াল বিভীষিকার কথা বলতে রাজ দরবারে উপস্থিত থাকবেন তিনি। পাশ্চাত্যের এক রাজা, রানী এবং এক আধুনিক বালকের তর্ক বিতর্ক নিয়েই আবর্তিত বিভিন্ন সেগমেন্ট দর্শকদের এক অন্যরকম তথ্য বিনোদন দিবে বলে মনে করে রাজার অতিথি ইউনিট। আলী আসগর ইমনের গ্রন্থনা, পরিকল্পনা ও সাইফুল জামিলের পরিচালনায় অনুষ্ঠানটি প্রচার হবে আজ ৭টা ৫৫ মিনিটে।



24149,39966
বিশেষ প্রামাণ্যচিত্র ‘ক্ষমাহীন নৃশংসতা’
অন্যান্য
প্রকাশ : ২৬ মার্চ ২০১৯, ০০:০০
দীপ্ত টিভিতে আজ বিকাল ৪টা ৩০মিনিটে প্রচার হবে বিশেষ প্রামাণ্যচিত্র ‘ক্ষমাহীন নৃশংসতা’। বাঙালি জনগোষ্ঠীর উপর পাকিস্তানি শাসক গোষ্ঠীর বৈষম্যমূলক আচরণ, নিপিড়ন, শোষণ, বাঙালি জাতির প্রিয় নেতা বঙ্গবন্ধু শেখ মুজিবুর রহমান নিয়ে মিথ্যাচার এবং ১৯৭১ সালে বাংলাদেশের মহান মুক্তিযুদ্ধে পাকিস্তানিদের কর্তৃক সংগঠিত বাঙালি নারী নির্যাতন, ধর্ষণ, গণহত্যা ও লুটপাটের ঘটনা নিয়ে কানাডা প্রবাসী বিশিষ্ট প্রামাণ্যচিত্র নির্মাতা, মিডিয়া শিক্ষক ও টেলিভিশন ব্যাক্তিত্ব ফুয়াদ চৌধুরী নির্মিত অনুসন্ধানী প্রামাণ্যচিত্র ২০১৮ সালে নির্মিত এই প্রামাণ্যচিত্রটি প্রযোজনা করেছেন আমান উল্লাহ চৌধুরী। এই প্রামাণ্যচিত্রে অংশগ্রহনে প্রত্যক্ষদর্শী ও গুরুত্বপূর্ণ ব্যক্তির মধ্যে রয়েছেন পাকিস্তানের ৪জন ব্যাক্তিত্ব। যাঁরা বিভিন্ন সময় বিশ্বের বিভিন্ন মিডিয়ায় বাঙালি জনগোষ্ঠীর উপর নির্মম অত্যাচারের কথা প্রতিবাদী কণ্ঠে। বক্তব্য, বিশ্লেষণ, ক্ষোভ, তিরষ্কার আর নিপিড়িত, নির্যাতিত, অসহায় বাঙালি নিধন যজ্ঞের ভয়াবহতার চিত্র নিয়ে নির্মাণ করা হয়েছে অনুসন্ধানী প্রামাণ্যচিত্র‘ক্ষমাহীন নৃশংসতা’য়।



24150,39967
বাঁশখালীতে সন্ত্রাসীর গুলিতে নিহত ১
সারাদেশ
প্রকাশ : ২৫ মার্চ ২০১৯, ২০:৫৮
চট্টগ্রামের বাঁশখালী উপজেলার সরল ইউনিয়নের কাহারঘোনা এলাকায় সন্ত্রাসীর গুলিতে সাহাব উদ্দিন (৩৫) নামের এক যুবক নিহত হয়েছেন। সোমবার বিকাল সাড়ে ৪টার দিকে এ ঘটনা ঘটে। জানা যায়, স্থানীয় জালিয়াখালী বাজার থেকে মাছ কিনে বাড়ি ফেরার পথে পশ্চিম কাহারঘোনা এলাকায় নিজ বাড়ির কাছাকাছি পৌঁছলে তাকে লক্ষ্য করে গুলি ছোড়ে পূর্ব থেকে ওৎ পেতে থাকা প্রতিপক্ষের লোকজন। এ সময় স্থানীয়রা গুলিবিদ্ধ সাহাব উদ্দিনকে হাসপাতালে নিয়ে আসার পথে তার মৃত্যু ঘটে বলে নিশ্চিত করেছেন হাসপাতালের জরুরি বিভাগের কর্তব্যরত চিকিৎসক ডা. মুনিরা ইয়াছমিন। হাসপাতালে সরজমিনে গিয়ে দেখা যায়, নিহত যুবকের লাশের পাশে আহাজারিতে ভেঙ্গে পড়েছেন তার স্ত্রী ও আত্মীয় স্বজনরা। নিহত যুবকের স্ত্রী জানান, তার স্বামীকে গুলি করে মেরেছে স্থানীয় ইউপি মেম্বার জামাল উদ্দিনের ছেলে ফখরুদ্দিন। তবে কী কারণে এই হত্যাকাণ্ড ঘটিয়েছে তার বিস্তারিত এই রিপোর্ট লেখা পর্যন্ত জানা যায়নি। স্থানীয়রা জানান, পূর্ব বিরোধের জের ধরে এই হত্যাকাণ্ড সংঘটিত হতে পারে।আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’ এদিকে, নিহতের লাশ পরিদর্শনে আসেন বাঁশখালী থানার অফিসার ইনচার্জ (ওসি) মো. কামাল হোসেন। তিনি বলেন, ‌‘প্রাথমিকভাবে ধারণা করা হচ্ছে পূর্ব শত্রুতার জের ধরে তাকে হত্যা করা হয়েছে। তবে নিহতের পরিবারের পক্ষ থেকে লিখিত এজাহার দায়েরের পর অভিযুক্তদের আইনের আওতায় আনা হবে। এ ঘটনাকে কেন্দ্র করে বর্তমানে এলাকায় থমথমে পরিস্থিতি বিরাজ করছে।’ইত্তেফাক/কেকে



24151,39968
গণতান্ত্রিক রাজনীতির দার্শনিক ছিলেন বঙ্গবন্ধু: নৌ প্রতিমন্ত্রী
রাজনীতি
প্রকাশ : ২৫ মার্চ ২০১৯, ২১:০৪
গণতান্ত্রিক আন্দোলনের মধ্য দিয়ে একটি জাতিকে স্বাধীন করে জাতির পিতা বঙ্গবন্ধু শেখ মুজিবুর রহমান বিশ্ব রাজনীতিতে নতুন দর্শন স্থাপন করেছেন বলে মন্তব্য করেছেন আওয়ামী লীগের সাংগঠনিক সম্পাদক ও নৌ প্রতিমন্ত্রী খালিদ মাহমুদ চৌধুরী। বাংলাদেশ অভ্যন্তরীণ নৌ পরিবহন কর্তৃপক্ষ (বিআইডব্লিউটিএ) আয়োজিত স্বাধীনতা ও জাতীয় দিবস উপলক্ষে এক আলোচনা সভায় তিনি এ মন্তব্য করেন।খালিদ বলেন, ৭ই মার্চের ভাষণে তিনি জাতিকে পুরো স্বাধীনতার নির্দেশনা দিয়ে দিলেন। সেটা একটি গণতান্ত্রিক প্রক্রিয়া। প্রতিটি কথায় গণতন্ত্র ছিল। কোথাও কোন বিপ্লব নাই। গণতন্ত্রের জন্য কী করতে হবে প্রত্যেকটি জায়গায় তিনি বলেছেন। দেশের মানুষকে তিনি সেদিন আঙুল দিয়ে দেখিয়ে দিয়েছিলেন কোথায় গণতন্ত্র ভূলুণ্ঠিত হচ্ছে। সেদিন যদি তিনি বলতেন- আজ থেকে বাংলাদেশ স্বাধীন, তাহলে ওই খানেই তাকে হত্যা করা হতো। আমাদের স্বাধীনতার দাবিতে ওই কাতালানদের মতো পালিয়ে যেতে হতো। হয় বঙ্গবন্ধুকে পালিয়ে যেতে হতো; নয় তাকে হত্যা করা হতো। তখন তিনি দেশদ্রোহীতার মামলার মধ্যে পড়ে যেতেন।খালিদ বলেন, বঙ্গবন্ধু সেই আন্দোলনটাকে ধীরে ধীরে একটা পর্যায়ে গণতান্ত্রিক সংগ্রামে রূপ দিলেন। নিয়ে গেলেন ২৫ মার্চ পর্যন্ত। তখন ইয়াহিয়া খান ও বঙ্গবন্ধু উভয়েই নো রিটার্ন পজিশনে। তখনই ইয়াহিয়া বাঙালি নিধনে অপারেশন সার্চলাইট অনুমোদন দিল। আমাদের ওপর গণহত্যা চালানো হল। পাখির মতো নির্বিচারে বাঙালি হত্যা শুরু হলো। তখন বঙ্গবন্ধু বললেন, আমাদের আর পাকিস্তানের সঙ্গে থাকা সম্ভব না। তখন বঙ্গবন্ধু স্বাধীনতার ঘোষণা দিলেন। এটাই হচ্ছে বঙ্গবন্ধুর দর্শন- একটা গণতান্ত্রিক আন্দোলনকে কিভাবে স্বাধীকার থেকে ধীরে ধীরে স্বাধীনতার আন্দোলনে নিতে হয় এবং স্বাধীন করতে হয়। রাজনীতির ইতিহাসে বঙ্গবন্ধু একজন নতুন দার্শনিকের ভূমিকায় অবতীর্ণ হয়েছিলেন। পৃথিবীর কোন নেতা এভাবে একটি স্বাধিকারের আন্দোলনকে গণতান্ত্রিক প্রক্রিয়ায় স্বাধীনতার আন্দোলনে পরিণত করতে পারেন নি। বঙ্গবন্ধু সেটা করতে পেরেছিলেন। দেশের দুর্নীতির জন্য পঁচাত্তর পরবর্তী সরকারগুলোকে দায়ী করে খালিদ বলেন, পঁচাত্তর পরবর্তী জিয়া-এরশাদ ও খালেদার সরকারগুলো দেশের মানুষের রন্ধ্রে রন্ধ্রে দুর্নীতি, ফাঁকিবাজি ঢুকিয়ে দিয়েছে। আস্থা এবং বিশ্বাসের সংকট তৈরি করে দেওয়া হয়েছে। সেজন্য আমরা এগিয়ে যেতে পারি নাই। আজকে সময় এসেছে। ৪৮ বছরে আমরা এমন একজন নেতৃত্ব পেয়েছি- দেশরত্ন শেখ হাসিনা। যিনি পৃথিবীর সবচেয়ে পরিশ্রমী প্রধানমন্ত্রী। কেন পরিশ্রম করছেন- আমাদের বাংলাদেশ থেকে যে ৪০টি বছর হারিয়ে গেছে- সেই ৪০ বছর তিনি ফিরিয়ে আনার চেষ্টা করছেন। আমাদের জীবন থেকে যে মূল্যবান সময় নষ্ট হয়ে গেছে, সে সময় তিনি ফিরিয়ে আনার চেষ্টা করছেন। একজন মানুষ আপ্রাণ কষ্ট করছেন বাংলাদেশের ১৬ কোটি মানুষের জন্য। তাদের শান্তি ও সুখ দেওয়ার জন্য।নিজের মন্ত্রণালয়ের অধীনস্থদের আহ্বান জানিয়ে খালিদ বলেন, ৩০ লাখ শহীদ যারা স্বাধীন দেশের আলো বাতাস কিছু পায় নাই- তাদের স্বপ্ন আপনি আমরা সবাই সম্মিলিতভাবে বাস্তবায়ন করব। কোন দুর্নীতির সঙ্গে আপস নয়; অর্জনের মধ্য দিয়ে তাদের স্বপ্ন বাস্তবায়ন করব।রাজনৈকি দুরদর্শিতা থেকে বঙ্গবন্ধুর ছাত্রলীগ গঠনের প্রসঙ্গ টেনে খালিদ বলেন, বঙ্গবন্ধু যখন ৬৬’র ছয় দফা দিলেন, অনেক নেতা তাকে ছেড়ে চলে গেল। কেউ কেউ ১১ দফা ঘোষণা করলেন, অন্যান্য জায়গায় চলে গেলেন। সেই সময় বঙ্গবন্ধু ৪৮ সালে যেই ছাত্রলীগ প্রতিষ্ঠা করেছিলেন। সেই ছাত্রলীগ এই ছয়দফার দায়িত্ব নিয়ে নিল। বঙ্গবন্ধুকে আগরতলা ষড়যন্ত্র মামলায় গ্রেফতার করা হলো। আড়াই বছর তাকে আটক রাখা হল। এ আড়াই বছরে বঙ্গবন্ধুর ছয়দফাকে এক দফায় পরিণত করল ১৯৪৮ সালের সেদিনের যেই ছাত্রলীগ, বঙ্গবন্ধু গঠন করেছিলেন।আরও পড়ুন: ‘আইএসের ৫০ টন সোনা লুট করে নিয়ে গেছে মার্কিন সেনারা’বঙ্গবন্ধু কতটুকু দূরদর্শী ছিলেন। তিনি ৪৮ সালে যেই ছাত্রলীগ প্রতিষ্ঠা করেছিলেন, সেই ছাত্রলীগ ৬৯ সালে বঙ্গবন্ধুর ছয়দফাকে এক দফা না শুধু; তাকে জেল থেকে বের করে আনলেন। এবং শেখ মুজিবকে বঙ্গবন্ধু উপাধি দিলেন। ৭০ এর নির্বাচনে বাংলার মানুষের ম্যান্ডেট নিয়ে তিনি বাংলার মানুষের একক নেতায় পরিণত হলেন। সত্তরের নির্বাচনের আগে অনেকেই নেতা, মাওলানা ভাসানী বলে আমি নেতা, অলি আহমেদ বলে আমি নেতা- যারা ছিল সবাই নিজেরে নেতা দাবি করে বসল। ৭০ সালের নির্বাচনে বাংলার মানুষ ম্যান্ডেট দিয়ে দিল যে, বাংলাদেশের একক নেতা হচ্ছেন শেখ মুজিব। যখনই তিনি ম্যান্ডেট পেয়ে গেলেন তখন, তিনি স্বাধিকার নয়, অধিকার নয়- স্বাধীনতার প্রশ্নে আস্তে আস্তে জাতিকে নিয়ে গেলেন। বিআইডব্লিউটিএ’র চেয়ারম্যান কমোডর এম মাহবুব-উল ইসলামের সভাপতিত্বে অনুষ্ঠানে অন্যান্যের মধ্যে বক্তব্য রাখনে নৌপরবিহন সচবি মো. আবদুস সামাদ, নৌপরবিহন অধিদফতরের মহাপরচিালক কমোডর সৈয়দ আরিফুল ইসলাম, বীর মুক্তিযোদ্ধা সিরাজ উদ্দিন আহমদে ভূইয়া, বিআইডব্লিউটিএ’র সদস্য গোলাম মোস্তফা, নুরুল আলম, দেলোয়ার হোসেন, পরিচালক আব্দুল আউয়াল ও সিবিএ নেতা আবুল হোসেন।ইত্তেফাক/এমআই



24152,39969
বছরের সেরা ৯ ফ্রি অ্যান্টিভাইরাস
অন্যান্য
প্রকাশ : ২৬ মার্চ ২০১৯, ০০:০০
সময়ের সাথে সাথে প্রযুক্তিবিশ্বের অন্যতম শঙ্কা হয়ে দাঁড়িয়েছে প্রযুক্তি পণ্যের নিরাপত্তা। নানা ধরনের ভাইরাস, ম্যালওয়্যার, স্প্যাম, স্ক্যামের আক্রমণে নিজের পিসিকে নিরাপদ রাখা অনেক ক্ষেত্রেই কঠিন হয়ে পড়েছে। ভালো একটি অ্যান্টিভাইরাস হতে পারে এক্ষেত্রে প্রথম এবং শক্তিশালী হাতিয়ার। এসব অ্যান্টিভাইরাসের বিনামূল্যের সংস্করণ যেমন রয়েছে, তেমনি রয়েছে প্রিমিয়াম সংস্করণও। সাধারণ ব্যবহারকারীদের কাছে বিনামূল্যের অ্যান্টিভাইরাস এখনও সমাদৃত। জনপ্রিয় পিসি ম্যাগাজিন সম্প্রতি এসব বিনামূল্যের অ্যান্টিভাইরাসের সর্বশেষ ২০১৯ সালের সংস্করণগুলোর তুলনামূলক বিচার করে সেরাগুলোর তালিকা প্রকাশ করেছে। সেই তালিকা অনুযায়ী বিনামূল্যের অ্যান্টিভাইরাসগুলোর কথা তুলে ধরা  হলো— সাধারণত অ্যান্টিভাইরাসের প্রিমিয়াম সংস্করণ বিভিন্ন ধরনের ফিচারে অনেক বেশি সমৃদ্ধ এবং নির্ভরযোগ্যতার দিক থেকে এগিয়ে থাকলেও বিনামূল্যের এমন অনেক অ্যান্টিভাইরাসই রয়েছে যেগুলো পিসিকে সুরক্ষিত রাখতে কার্যকর ভূমিকা রাখতে পারে। বিনামূল্যের অনেক অ্যান্টিভাইরাস পিসি ক্লিনআপের জন্য ভালো কাজ করে থাকে। আবার কোনো কোনোটি কার্যকরী হয় রিয়েল টাইম প্রটেকশনের জন্য। এসব ভিন্ন ভিন্ন ফিচারের বৈশিষ্ট্য নিয়ে বিনামূল্যের অ্যান্টিভাইরাসগুলোর সর্বশেষ সংস্করণগুলোর তুলনামূলক আলোচনা উপস্থাপন করা হলো পাঠকদের জন্য। ৩৬০ ইন্টারনেট সিকিউরিটিখুব সহজেই ব্যবহারযোগ্য একটি ইন্টারফেস নিয়ে কার্যকরী একটি অ্যান্টিভাইরাস হলো ৩৬০ ইন্টারনেট সিকিউরিটি। এর বড় একটি সুবিধা হলো ম্যালওয়্যারে আক্রান্ত পিসিতেও এটি সহজে এবং দ্রুত ইন্সটল হয়ে যায়। এর আরেকটি বৈশিষ্ট্য হলো ‘বিহেভিয়ার-বেজড ডিটেকশন’, যার মাধ্যমে ক্ষতিকর প্রোগ্রামগুলোকে সহজে শনাক্ত করা যায়। অ্যান্টিভাইরাস পরীক্ষার বেশিরভাগ রিপোর্টেই ৩৬০ ইন্টারনেট সিকিউরিটির অবস্থান শীর্ষের দিকেই। www.360safe.com ওয়েবসাইট থেকে ডাউনলোড করে নেওয়া যাবে ৩৬০ ইন্টারনেট সিকিউরিটি। এভিজি অ্যান্টিভাইরাস ফ্রি ২০১৯আগে থেকেই ভাইরাসমুক্ত সিস্টেমের জন্য এভিজি অ্যান্টিভাইরাস খুবই ভালো একটি পছন্দ। ভাইরাসমুক্ত সিস্টেমে এভিজির সর্বশেষ সংস্করণটি কার্যকরভাবেই সব ধরনের ভাইরাস ও ক্ষতিকর উপাদানের প্রবেশ ঠেকাতে সক্ষম। তবে ম্যালওয়্যার বা ভাইরাসে আক্রান্ত পিসিতে এভিজি ইন্সটল করায় একটু সমস্যা হতে পারে। একবার ইন্সটল হয়ে গেলে অবশ্য কাজে নেমে পড়তে সময় নেয় না এভিজি। পিসিকে পরিচ্ছন্ন রাখতে তখন এটি চমত্কার একটি হাতিয়ার। সিকিউর সার্চ, ডু নট ট্র্যাক, ফেসবুক ভিউয়ের মতো সব ফিচার রয়েছে এতে। এটি ফাইল শ্রেডারও নিরাপদভাবে ডিলিট করতে পারে। free.avg.com/free-antivirus-download সাইট থেকে ডাউনলোড করে নিতে পারবেন বিনামূল্যের এভিজি। অ্যাভাস্ট! ফ্রি অ্যান্টিভাইরাস ২০১৯বিশ্বব্যাপী অ্যান্টিভাইরাসের সুপরিচিত একটি নাম অ্যাভাস্ট। তাদের বিনামূল্যের অ্যান্টিভাইরাস সংস্করণেও আস্থা রাখেন কোটি কোটি ইন্টারনেট ব্যবহারকারী। সহজবোধ্য ইন্টারফেস এবং নতুন নতুন কিছু ফিচার নিয়ে এর সর্বশেষ সংস্করণটিও পিসি ম্যাগাজিনের দৃষ্টিতে শীর্ষস্থানীয় একটি অ্যান্টিভাইরাসের স্থান দখল করে নিয়েছে। ম্যালওয়্যার থেকে সুরক্ষা, ওয়েবসাইটের কনটেন্ট চেকিং, ডু নট ট্র্যাক, আনপ্যাচড অ্যাপ্লিকেশন চেকিং প্রভৃতি ফিচার রয়েছে এতে। সেফ মোডেও এটি ইন্সটল হতে পারে এবং স্ক্যান করতে পারে। এর ডাউনলোডের ঠিকানা www.avast.com/index।অ্যাভিরা ফ্রি অ্যান্টিভাইরাস ২০১৯অ্যান্টিভাইরাস হিসেবে অ্যাভিরাও বিশ্বব্যাপী সুপরিচিত। এর ইন্সটল করা যেমন সহজ, তেমনি এটি সহজেই ব্যবহার করা যায়। ভাইরাস ছাড়াও ম্যালওয়্যার ঠেকাতে অ্যাভিরার দক্ষতা প্রশ্নাতীত। ক্ষতিকর ওয়েবসাইট চিহ্নিত করা, ট্র্যাকিং কুকি ব্লক করার মতো কার্যকরী কিছু ফিচার রয়েছে অ্যাভিরার বিনামূল্যের সংস্করণে। তবে অ্যাভিরার বিনামূল্যের সংস্করণে কোনো কারিগরি সহায়তা প্রদান করা হয় না। তারপরেও বিনামূল্যের অ্যান্টিভাইরাস হিসেবে অ্যাভিরাকে বেছে নেওয়া যেতে পারে। বিনামূল্যের অ্যাভিরা ডাউনলোডের ঠিকানা www.avira.com/en/ download/product/avira-free-antivirus। অ্যাড-অ্যাওয়ার ফ্রি অ্যান্টিভাইরাস+আগেকার ইউজার ইন্টারফেস সম্পূর্ণ বদলে দিয়ে নতুন রূপে হাজির হয়েছে নতুন সংস্করণের অ্যাড-অ্যাওয়ার ফ্রি অ্যান্টিভাইরাস+ ১১। এর ইঞ্জিন পার্টনারও বদলেছে। ক্ষতিকর ইউআরএল সবসময়ই নতুন নতুন রূপে হাজির হয়ে থাকে। অ্যাড-অ্যাওয়ারের নতুন সংস্করণটি এমন নতুন অনেক সন্দেহজনক ইউআরএলকে শনাক্ত করে ব্লক করতে সক্ষম। এর একটি বড় সুবিধা হলো এটি স্ক্যান করার সময়েই আক্রান্ত ফাইলগুলোকে কোয়ারেন্টাইনে পাঠিয়ে দেয়, স্ক্যান শেষ হওয়ার জন্য অপেক্ষা করে না। রেসকিউ সিডি এবং কমান্ড-লাইনার স্ক্যানারও রয়েছে এর। লাভাসফটের তৈরি অ্যান্টিভাইরাসটি পাবেন www.lavasoft.com ঠিকানায়। বিটডিফেন্ডার অ্যান্টিভাইরাস ফ্রি এডিশন ২০১৯বেশিরভাগ অ্যান্টিভাইরাসই পিসির প্রচুর রিসোর্স ব্যবহার করে। ফলে অ্যান্টিভাইরাস পিসিকে ধীরগতির করে দেয়, এই অভিযোগ অনেক পুরোনো। বিট ডিফেন্ডারের ক্ষেত্রে অবশ্য এই অভিযোগ তেমন খাটে না। ব্যাকগ্রাউন্ডে এটি ভালো কাজ করে থাকে। ম্যালওয়্যার ব্লক এবং দূর করতে এটি বেশ ভালো ফলাফল দেখিয়েছে। ফিশিং প্রটেকশনেও এর দক্ষতা প্রমাণিত। তবে যেসব সিস্টেমে ম্যালওয়্যার রয়েছে, সেগুলোতে এটি ইন্সটল হতে একটু সমস্যা হতে পারে। বিনামূল্যের অ্যান্টিভাইরাসের ক্ষেত্রে বিট ডিফেন্ডারও তাই হতে পারে ভালো একটি নির্বাচন। এর ডাউনলোডের ঠিকানা www.bitdefender.com/solutions/free.html। কমোডো ইন্টারনেট সিকিউরিটি প্রিমিয়ামনামে প্রিমিয়াম হলেও কমোডো ইন্টারনেট সিকিউরিটির এই সংস্করণটি বিনামূল্যেই পাওয়া যাবে। এর নতুন সংস্করণের ইন্টারফেসটিও বদলে দেওয়া হয়েছে। ম্যালওয়্যার ঠেকানোর কাজটি এটি ভালোই করতে পারে। এর জন্য রয়েছে বিশেষ একটি ডেস্কটপ উইডগেট, যা বেশ কার্যকর হয়ে উঠতে পারে। ব্রাউজারের নিরাপত্তা, ডিএনএস সুরক্ষা, স্যান্ডবক্সের মতো ফিচার রয়েছে কমোডোর এই প্রোগ্রামে। কমোডোর একটি ক্লিনিং অ্যাসেনশিয়াল টুলও রয়েছে বিনামূল্যে। সেটিও যথেষ্টই কার্যকরী।           www.comodo.com ঠিকানায় গেলে পাওয়া যাবে কমোডো ইন্টারনেট সিকিউরিটি প্রিমিয়াম।  পান্ডা ক্লাউড অ্যান্টিভাইরাস ফ্রি এডিশন ইন্টারনেটের সাথে যতক্ষণ সংযুক্ত, ততক্ষণ পান্ডা ক্লাউড অ্যান্টিভাইরাসের বিনামূল্যের এই সংস্করণটি যথেষ্ট কার্যকরী। ভাইরাস এবং ম্যালওয়্যার শনাক্ত এবং দূরীকরণে এটি সাফল্যের পরিচয় দিয়েছে। আকারে ছোট এই অ্যান্টিভাইরাসটি পিসির রিসোর্সও ব্যবহার করে কম। প্রয়োজনে এর জন্য বাড়তি কিছু টুলসও পাওয়া যায়। এ ছাড়া পান্ডা ক্লাউড ক্লিনার নামে আরও একটি সুরক্ষা টুলস রয়েছে। সেটির মাধ্যমে আবার ইউএসবি ড্রাইভ, সিডি ড্রাইভসহ বুটেবল ডিভাইসও স্ক্যান করা যায়। এটি ডাউনলোড করা যাবে www.cloudantivirus.com ঠিকানায়। ম্যালওয়্যারবাইটস অ্যান্টি-ম্যালওয়্যার ম্যালওয়্যার থেকে সুরক্ষায় ম্যালওয়্যারবাইটস পরীক্ষিত একটি অ্যান্টিম্যালওয়্যার। এটি সেফ মোডেও ইন্সটল এবং স্ক্যান করতে পারে। ব্যবহারের দিক থেকেও এটি অনেক সুবিধাজনক। এর বড় একটি সুবিধা হলো এটি রুটকিট স্ক্যানও সমর্থন করে। এটি ডাউনলোড করতে চাইলে ভিজিট করুন www.malwarebytes.org।



24153,39970
তথ্যপ্রযুক্তিতে অবদান রাখায় ‘লিজেন্ড অব আইসিটি’ অ্যাওয়ার্ড পেলেন ৭ ব্যক্তি
অন্যান্য
প্রকাশ : ২৬ মার্চ ২০১৯, ০০:০০
সম্প্রতি রাজধানীতে ‘লিজেন্ড অব আইসিটি’ শীর্ষক এক অনুষ্ঠানের আয়োজন করে সিটিও ফোরাম বাংলাদেশ। প্রতিষ্ঠানটির কিছু সদস্য তাদের মেধা ও যোগ্যতার স্বীকৃতিস্বরূপ বিভিন্ন প্রতিষ্ঠানে উচ্চ পর্যায়ে পদোন্নতি পেয়েছেন।  মুলত:তাদেরকে সংবর্ধনা প্রদানের জন্যই এ অনুষ্ঠানের আয়োজন করা হয়।সংবর্ধিত তথ্যপ্রযুক্তি বিশেষজ্ঞরা হলেন মো. আবুল হোসেন, ব্যবস্থাপনা পরিচালক, কর্মসংস্থান ব্যাংক, কাজী আলমগীর, ব্যবস্থাপনা পরিচালক, রাজশাহী কৃষি উন্নয়ন ব্যাংক, কানন কুমার রায়, সদস্য (টেক্স পলিসি), জাতীয় রাজস্ব বোর্ড, দেবদুলাল রায়, নির্বাহী পরিচালক, বাংলাদেশ ব্যাংক, তাহের আহমেদ চৌধুরী, উপ-ব্যবস্থাপনা পরিচালক, ইসলামী ব্যাংক বাংলাদেশ লিমিটেড, মো. আবদুল্লাহ আল মামুন, উপ-ব্যবস্থাপনা পরিচালক, ইউনাইটেড কমার্শিয়াল ব্যাংক লিমিটেড ও মো. মতিনুর রহমান, উপ-ব্যবস্থাপনা পরিচালক, আই.এফ.আই.সি ব্যাংক লিমিটেড।অনুষ্ঠানে প্রধান অতিথি হিসাবে উপস্থিত থেকে সম্মাননা প্রদান করেন বঙ্গবন্ধু স্মৃতি জাদুঘরের কিউরেটর মো. নজরুল ইসলাম খান। অনুষ্ঠানে বিশেষ অতিথি হিসাবে উপস্থিত ছিলেন হাইটেক পার্ক অথরিটির ব্যবস্থাপনা পরিচালক হোসনে আরা বেগম, বাংলাদেশ কম্পিউটার কাউন্সিলের নির্বাহী পরিচালক পার্থপ্রতিম দেব এবং জাতীয় জনসংখ্যা গবেষণা ও প্রশিক্ষণ ইনস্টিটিউট (নিপোর্ট) এর মহাপরিচালক সুশান্ত কুমার সাহা।সিটিও ফোরামের প্রতিষ্ঠাতা সভাপতি তপন কান্তি সরকার তার স্বাগত বক্তৃতায় বলেন, সিটিও ফোরাম বাংলাদেশ তার জন্মলগ্ন থেকে তথ্যপ্রযুক্তি খাতের উন্নয়নে কাজ করে যাচ্ছে। সিটিও ফোরাম ২০১১ সাল থেকে এই পর্যন্ত ১০০টিরও বেশি টেকনিক্যাল সভার আয়োজন করেছে। কিন্তু আজকে আমরা সম্পূর্ণ এক ভিন্ন প্রেক্ষাপটে এইখানে মিলিত হয়েছি।আজকে আমরা যেসব আইটি ব্যক্তিত্বকে সম্মানিত করতে যাচ্ছি, তারা তাদের নিজ নিজ কর্মক্ষেত্রে তাদের মেধা ও অভিজ্ঞতার সমন্বয়ে তথ্যপ্রযুক্তিখাতের উন্নয়নে কাজ করে চলেছেন। আজ আমরা সম্মানিত বোধ করছি আমাদের ফোরামের সংবর্ধিত সদস্যরা ব্যাংক ও আর্থিক প্রতিষ্ঠানে সর্বোচ্চ পর্যায়ে জায়গা করে নিয়েছেন। তথ্যপ্রযুক্তিখাতের সঙ্গে সম্পৃক্ত সকলের জন্য এই এক বিশাল অর্জন।বর্তমান সরকারের ডিজিটাল বাংলাদেশ বাস্তবায়নে তথ্যপ্রযুক্তিখাতের কোনো বিকল্প নেই। এতদিন তথ্যপ্রযুক্তিখাত সংশিষ্ট ব্যক্তিবর্গকে সেইভাবে মূল্যায়ন করা হয়নি। কিন্তু তথ্যপ্রযুক্তি বিশেষজ্ঞরাও যে একটি আর্থিক প্রতিষ্ঠান পরিচালনার সক্ষমতা রাখে এইসব পদ্দোন্নতি তার প্রমাণ। সিটিও ফোরাম বাংলাদেশ গঠনের এই তথ্যপ্রযুক্তি বিশেষজ্ঞরা ছিল অগ্রণী ভূমিকায়। আমরা আশা করি, তাদের এই পদোন্নতি আমাদের সকলকে অনুপ্রাণিত করবে।সংবর্ধিত অতিথিদের জীবনবৃত্তান্ত একটি ভিডিও প্রেজেন্টেশনের মাধ্যমে অনুষ্ঠানে উপস্থাপন করা হয় এবং সিটিও ফোরামের পক্ষ থেকে ক্রেষ্ট প্রদান করা হয়। সংবর্ধিত তথ্যপ্রযুক্তি বিশেষজ্ঞরা তাদের অভিজ্ঞতা বর্ণনা করেন এবং সিটিও ফোরামকে ধন্যবাদ জানান। তারা বলেন, নিজেদের সংগঠন থেকে এই ধরনের সম্মাননা আমাদের কাজের ক্ষেত্রে অনুপ্রাণিত করবে।অনুষ্ঠানে বিভিন্ন প্রতিষ্ঠানে কর্মরত তথ্যপ্রযুক্তি বিশেষজ্ঞরা উপস্থিত ছিলেন। অনুষ্ঠানের শেষভাগে একটি মনোজ্ঞ সাংস্কৃতিক অনুষ্ঠান অনুষ্ঠিত হয়।  



24154,39971
শিক্ষাপ্রতিষ্ঠানে প্রযুক্তি সেবা প্রদানে নীতিমালা চায় সংশ্লিষ্টরা
অন্যান্য
প্রকাশ : ২৬ মার্চ ২০১৯, ০০:০০
প্রধানমন্ত্রীর ডিজিটাল বাংলাদেশ গড়ে তোলার প্রত্যয়ে সহযোগী হিসেবে শিক্ষা প্রতিষ্ঠান ব্যবস্থাপনা সফটওয়্যার নিয়ে কাজ করে চলেছেন প্রায় ৩৫টি বেসিস সদস্য আইটি প্রতিষ্ঠান। সদ্য অনুষ্ঠিত সফটএক্সপো ২০১৯ এর শেষ দিন সকালে ‘বেসিস স্টান্ডিং কমিটি অন ডিজিটাল এডুকেশন’ এর আয়োজনে এক গোল টেবিল বৈঠকের  আয়োজন করা হয়। এই বৈঠকে বাংলাদেশের শিক্ষা প্রতিষ্ঠানে আইটি সার্ভিস দেওয়ার নানা সমস্যা ও এর সমাধান নিয়ে আলোচনা করা হয়।শিক্ষা প্রতিষ্ঠান ডিজিটাল করার লক্ষ্যে সরকার এবং শিক্ষা মন্ত্রণালয় থেকেও বিভিন্ন সময় আইটি সার্ভিস নেওয়ার জন্য প্রতিষ্ঠানসমূহকে নির্দেশ দেওয়া হয়, বাত্সরিক বরাদ্দও দেওয়া হয়। শিক্ষা প্রতিষ্ঠানে আইসিটি সেবা দেওয়ার কোনো নির্দিষ্ট মানদণ্ড বা নীতিমালা না থাকায় এবং মানসম্পন্ন আইটি সেবা প্রদানকারী কোম্পানিসমূহের কোনো তালিকা না থাকায় কাজ না জানা নাম সর্বস্ব আনাড়ি কোম্পানীসমূহ বিভিন্নভাবে এই অর্থ নিয়ে নিচ্ছে এবং নিম্নমানের সার্ভিস দেওয়ার কারণে আইটি সেবা দেওয়া সকল কোম্পানির প্রতি সফটওয়্যার ব্যবহারকারীদের বিরূপ মনোভাব এবং আইটি সার্ভিস নেওয়ার বিষয়ে অনীহা তৈরি হচ্ছে।গোলটেবিল বৈঠকে সরকারের প্রতি আহ্বান জানিয়ে সেমিনারে বক্তারা বলেন, এডুকেশনাল ইনস্টিটিউট ম্যানেজমেন্ট সফটওয়্যার এর জন্য নির্দিষ্ট মানদণ্ড নির্ধারণ করা এবং মানদণ্ড অনুযায়ী সফটওয়্যার প্রতিষ্ঠানের তালিকাভুক্তকরণ এবং তদনুসারে শিক্ষা প্রতিষ্ঠানগুলোকে প্রয়োজনীয় নির্দেশনা প্রদান করা প্রয়োজন। এতে করে এই সেবার মান আরো বৃদ্ধি পাবে এবং শিক্ষা প্রতিষ্ঠানসমূহের তথা সরকারের অর্থ অপচয় থেকে রক্ষা পাবে। এসডিজি ৪ এর (মানসম্পন্ন শিক্ষা) পূরণে  বেসিস ডিজিটাল এডুকেশন স্ট্যান্ডিং কমিটি সরকারের সঙ্গে সহযোগী হিসেবে কাজ করে যেতে চায়। অনুষ্ঠানের প্রধান অতিথি ছিলেন হুইপ আবু সাইদ আল মাহমুদ এমপি, বিশেষ অতিথি হিসেবে ছিলেন আব্দুল্লাহ আল হাসান চৌধুরী অতিরিক্ত সচিব মাধ্যমিক এবং উচ্চ শিক্ষা বিভাগ, শিক্ষা মন্ত্রণালয়, ডিজি-নায়েম, ডিজি- ব্যনবেইজ,  বেসিস সভাপতি, সিনিয়র ভাইস প্রেসিডেন্ট, ভাইস প্রেসিডেন্ট। এছাড়া আরও বক্তব্য রাখেন-  টেকনোগ্রাম লিমিটেডের এমডি একেএম আহমেদুল ইসলাম বাবু,  কপোটরনিক ইনফোসিস্টেমস লিমিটেডের এমডি ইমরুল ইসলাম চৌধুরী। নেটিজেন এর এমডি এবং সিইও রায়হান নোবেল, স্টিম সফট লি. এর এমডি এবং সিইও শাহ জালাল সোহেল এবং এডি সফট এর এমডি সাকিব রাব্বানি।



24155,39972
হাঁটলেই চার্জ হবে মোবাইল!
অন্যান্য
প্রকাশ : ২৬ মার্চ ২০১৯, ০০:০০
অভাবনীয় ‘ওয়াকিং চার্জার’ তৈরি করেছেন দুই ভারতীয় তরুণ। ফলে পাওয়ার ব্যাঙ্ক বয়ে বেড়ানোর আর প্রয়োজন থাকছে না। মোবাইল ফোনের চার্জার সঙ্গে না থাকলেও আর সমস্যা নেই। মনে আছে, সাইকেলের সামনে এক ধরনের আলো লাগানো হত যা চালাতে কোনো রকম ব্যাটারি বা বিদ্যুতের সাহায্য ছাড়াই।  কারণ, সাইকেলের চাকা ঘুরলেই তার সঙ্গে জুড়ে থাকা ডায়নামা ঘোরার সঙ্গে সঙ্গে বৈদ্যুতিক শক্তি তৈরি হয়। এই বিদ্যুতের সাহায্যেই জ্বলে উঠত সাইকেলের আলো। এই একই প্রযুক্তি কাজে লাগিয়ে এ বার মোবাইল ফোনের চার্জের উপায় বের করলেন ভারতীয় ইঞ্জিনিয়ারিংয়ের দুই শিক্ষার্থী। তাঁরা এমন একটি চার্জার বানিয়েছেন যা পায়ের গোড়ালির চাপে ঘুরবে এর সঙ্গে যুক্ত ডায়নামা। ডায়নামা ঘোরার সঙ্গে সঙ্গে যে বৈদ্যুতিক শক্তি তৈরি হবে তার সাহায্যেই চার্জ হয়ে যাবে মোবাইল ফোন।  ইলেকট্রোম্যাগনেটিক ইনডাকশন পদ্ধতিতে কাজ করবে এই বিশেষ যন্ত্র। যন্ত্রটা ঠিক গোড়ালির নিচে রাখা হয়। পায়ের গোড়ালির চাপে ঘুরবে যন্ত্রের ডায়নামা। আর তার থেকে তৈরি বিদ্যুত্ মোবাইল চার্জে সাহায্য করবে।এই বিশেষ চার্জার বানাতে খরচ হয়েছে প্রায় ২ হাজার টাকা। পরে উত্পাদন বাড়লে এর খরচ অনেকটাই কমবে বলে জায়িছেন তারা। এই চার্জারটি আকারেও বেশ বড়। ফলে এটির আকারে পরিবর্তন এনে চার্জারটিকে আরও পরিবহনযোগ্য করে তুলতে গবেষণা চালাচ্ছেন দুই তরুণ। তাঁদের আশা, আর দুই বছরের মধ্যেই ভারতের বাজারে চলে আসবে এই ‘ওয়াকিং চার্জার’।



24156,39973
টে ক শ ট
অন্যান্য
প্রকাশ : ২৬ মার্চ ২০১৯, ০০:০০
ছবির রোবটটির নাম ম্যাককিপার। ম্যাক ডিভাইসের কীভাবে যত্ন নিতে হয়, তা প্রদর্শন করাই ছিল এই ম্যাককিপারের মূল কাজ। 



24157,39974
নন্দীগ্রামে ছয়শ ও বারোশ টাকায় পাশ নম্বর দেওয়ার অভিযোগ
সারাদেশ
প্রকাশ : ২৫ মার্চ ২০১৯, ২১:২০
জেলার নন্দীগ্রাম সরকারি মহিলা ডিগ্রী কলেজে এইচএসসি ও ডিগ্রী (পাস) ব্যবহারিক পরীক্ষায় পাশ নম্বর দেওয়ার জন্য শিক্ষার্থীদের নিকট থেকে টাকা আদায়ের অভিযোগ উঠেছে। এ বিষয়ে শিক্ষার্থীরা নন্দীগ্রাম উপজেলা নির্বাহী অফিসার বরাবর একটি লিখিত অভিযোগ দায়ের করেছে।শিক্ষার্থীরা জানায়, ফেল করার ভয় দেখিয়ে, বেশি নম্বর দেওয়ার প্রতিশ্রুতি দিয়ে অথবা মিষ্টি খাওয়ার কথা বলে শিক্ষকরা আমাদের কাছ থেকে টাকা আদায় করছে। ভূগোল বিষয়ে ব্যবহারিক পরীক্ষার জন্য এইচএসসিতে ৬০০ ও ডিগ্রীতে ১২০০ টাকা নেওয়া হচ্ছে। এ নিয়ে শিক্ষার্থীদের মধ্যে ক্ষোভ বিরাজ করছে। নাম প্রকাশ না করা শর্তে ভুক্তভোগি এইচএসসি ও ডিগ্রীর শিক্ষার্থীরা অভিযোগ করে বলে, ‘ভূগোল বিষয়ের স্যার ব্যবহারিক পরীক্ষায় বেশি নম্বর দেওয়ার জন্য আমদের নিকট থেকে ৬শ টাকা ও ১২শ টাকা করে নিয়েছে। যারা টাকা দেয়নি তাদের টাকা পরিশোধ করার জন্য চাপ দিচ্ছে।’এ বিষয়ে নন্দীগ্রাম সরকারি মহিলা ডিগ্রী কলেজের ভূগোল বিষয়ের প্রভাষক ইনছান আলী বাবলু বলেন, ‘আমার কাছ থেকে যেসব ছাত্রী নোট বই নিয়েছে শুধু তাদের নিকট থেকে টাকা নেওয়া হয়েছে। অতিরিক্ত কোন টাকা নেইনি।’নন্দীগ্রাম সরকারি মহিলা ডিগ্রী কলেজের অধ্যক্ষ ওসমান গণি সরকার বলেন, ‘বিষয়টি শুনেছি। তবে কোন ছাত্রী আমার কাছে অভিযোগ করেনি। অভিযোগ পেলে প্রয়োজনীয় ব্যবস্থা নেওয়া হবে।’আরও পড়ুনঃ রাজশাহীতে অধ্যক্ষের বিরুদ্ধে শিক্ষিকার ধর্ষণ চেষ্টার অভিযোগএ বিষয়ে সোমবার সকালে উপজেলা নির্বাহী অফিসার শারমিন আখতারের সঙ্গে যোগাযোগ করা হলে তিনি জানান, ওই বিষয়ে একটি অভিযোগ পাওয়া গেছে। বিষয়টি তদন্ত করে প্রয়োজনীয় ব্যবস্থা প্রহণ করা হবে। ইত্তেফাক/নূহু



24158,39975
আইসিইউতে ভর্তি নারীকে গণধর্ষণ!
বিশ্ব সংবাদ
প্রকাশ : ২৫ মার্চ ২০১৯, ২১:২১
ইনটেনসিভ কেয়ার ইউনিটে (আইসিইউ) ভর্তি ছিলেন এক নারী। চিকিৎসাধীন অবস্থায় হাসপাতালের বেশ কয়েকজন কর্মী তাকে গণধর্ষণ করেছে বলে অভিযোগ উঠেছে। পরে ওই ঘটনার সঙ্গে জড়িত চারজন পুরুষ ও একজন মহিলাকে আটক করে পুলিশ। রবিবার ভারতের উত্তরপ্রদেশের মীরাটের একটি হাসপাতালে ধর্ষণের ঘটনা ঘটে।পুলিশ কর্মকর্তা হরিমোহন সিং জানান, ‘‘শ্বাস-প্রশ্বাসের সমস্যা বাড়ায় ওই নারীকে হাসপাতালে ভর্তি করা হয়েছিল। তিনি অভিযোগ করেছেন, ‘রবিবার হাসপাতালের কিছু কর্মীরা তাকে গণধর্ষণ করে।’ এ ঘটনায় সংশ্লিষ্ট বিভাগের অধীনে একটি মামলা দায়ের করা হয়েছে এবং মামলার তদন্তের জন্য একটি বিশেষ দলও গঠন করা হয়েছে।”আরো পড়ুন: ‘আইএসের ৫০ টন সোনা লুট করে নিয়ে গেছে মার্কিন সেনারা’ওই নারীর স্বামী অভিযোগ করে পুলিশকে বলেন, ‘তার স্ত্রী হাসপাতালে আইসিইউতে ভর্তি ছিলো। সেখানে তাকে ইনজেকশন দিয়ে ঘুম পাড়িয়ে রাখা হতো। পরে আইসিইউ’র তিনজন কর্মীই তাকে গণধর্ষণ করে।’মামলার তদন্তকারী এক কর্মকর্তা জানান, ‘ওই ঘটনার সময় আইসিইউর সিসিটিভি ক্যামেরা বন্ধ করে রাখা হয়েছিলো। বিষয়টি খতিয়ে দেখা হচ্ছে।’ সূত্র: এনডিটিভি।ইত্তেফাক/বিএএফ



24159,39976
টস জিতে বোলিংয়ের সিদ্ধান্ত রাজস্থান রয়্যালসের
খেলা
প্রকাশ : ২৫ মার্চ ২০১৯, ২১:২৩
ইন্ডিয়ান প্রিমিয়ার লিগের (আইপিএল) দ্বাদশ আসরের চতুর্থ ম্যাচে জয়পুরে কিংস ইলেভেন পাঞ্জাবের বিপক্ষে টস জিতে বোলিংয়ের সিদ্ধান্ত নিয়েছে রাজস্থান রয়্যালস। সোমবার রাতের ম্যাচে রাজস্থান অধিনায়ক আজিঙ্কা রাহানে টস জিতে প্রথমে বোলিংয়ের সিদ্ধান্ত নেন। শেষ খবর পাওয়া পর্যন্ত পাঞ্জাবের সংগ্রহ দুই উইকেটের বিনিময়ে ৬১ রান।আরও পড়ুন:  বাঁশখালীতে সন্ত্রাসীর গুলিতে নিহত ১পাঞ্জাব একাদশ: 
ক্রিস গেইল, লোকেশ রাহুল, মায়াঙ্ক আগারওয়েল, সরফরাজ খান, নিকোলাস পুরান, মানদ্বীপ সিং, স্যাম কুরান, রবিচন্দ্রন অশ্বিন (অধিনায়ক), মোহাম্মদ শামি, মুজিব উর রহমান, অঙ্কিত রাজপুত।রাজস্থান একাদশ: 
আজিঙ্কা রাহানে (অধিনায়ক), জস বাটলার, স্টিভেন স্মিথ, সঞ্জু স্যামসন, বেন স্টোকস, রাহুল ত্রিপাথি, গৌতম, জোফরা আর্চার, জয়দেব উনাদকাত, ধাওয়াল কুলকার্নি।ইত্তেফাক/জেডএইচডি



24160,39977
গাংনীতে পরিত্যক্ত অবস্থায় দুটি বোমা উদ্ধার
সারাদেশ
প্রকাশ : ২৫ মার্চ ২০১৯, ২১:২৪
গাংনীতে পরিত্যক্ত অবস্থায় দুটি বোমা উদ্ধার করেছে র‌্যাব। আজ সোমবার বিকাল ৫ টায় উপজেলার গোপালনগর তেল পাম্পের পাশ থেকে বোমা দুটি উদ্ধার করা হয়। র‌্যাব-৬ গাংনী ক্যাম্প অফিসার মোহাম্মদ সজল আহমেদ জানান, গাংনী-হাটবোয়ালিয়া সড়কের গোপালনগর তেল পাম্পের পাশে একটি ব্যাগে দুটি বোমা রয়েছে-এমন সংবাদের ভিত্তিতে বোমা দুটি উদ্ধার করা হয়। লাল টেপদিয়ে মড়ানো বোমা দুটি পানি ভর্তি বালতিতে রেখে প্রাথমিক অবস্থায় নিস্ক্রিয় করা হয়েছে। আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’ র‌্যাব-৬ গাংনী ক্যাস্প কমান্ডার হাদিয়ার রহমান জানান, বোমা উদ্ধারের বিষয়টি তদন্ত করা হচ্ছে। এছাড়া এ ঘটনার সঙ্গে জড়িতদের চিহ্নিত করার চেষ্টা চলছে।ইত্তেফাক/কেকে



24161,39978
আবাহনী জিতলো ছয় উইকেটে
অন্যান্য
প্রকাশ : ২৬ মার্চ ২০১৯, ০০:০০
সর্বসাকুল্যে শ’দুয়েক দর্শক। তাদের কণ্ঠস্বর থেকে নিঃসৃত চিত্কার মাঠে থাকা ক্রিকেটারদের কর্ণকুহরে পৌঁছালেও তা আলোড়ন তৈরিতে সক্ষম হয়নি। মিরপুর স্টেডিয়ামে গতকাল দিনভর আবাহনী ও মোহামেডানের লড়াইয়ে একটা নিস্তরঙ্গ আবহই বিরাজ করলো।ঘরোয়া ক্রিকেটের বড় বড় ম্যাচ নিয়ে দর্শকদের অনীহা অবশ্য নতুন নয়।আবাহনী-মোহামেডান ম্যাচও ক্রিকেটপ্রেমীদের মাঠে টানতে, তাদের মাঝে খেলা দেখার আবেদন জাগাতে ব্যর্থ। এটুকু বললে অত্যুক্তি হবে না, দুই চিরপ্রতিদ্বন্দ্বি ক্লাবের লড়াই নিয়ে যত চর্চা, আলাপ-আলোচনা সবই এখন গণমাধ্যমকর্মীদের মাঝে নিহিত।গ্যালারির দর্শকশূন্যতার পাশাপাশি মাঠের ক্রিকেটেও ছিল না কোনো আকর্ষণ। আগের মতো জৌলুস নেই, প্রতিদ্বন্দ্বিতার ঝাঁঝও উবে গেছে। গত কয়েক মৌসুমের মতো গতকালও মিরপুরে আরেকটি একপেশে আবাহনী-মোহামেডান লড়াই মঞ্চস্থ হয়েছে। যেখানে আগের তিন বারের মতো জয় পেয়েছে আবাহনী। ঢাকা প্রিমিয়ার ক্রিকেট লিগের ষষ্ঠ রাউন্ডের ম্যাচে গতকাল মোহামেডানকে ছয় উইকেটে হারিয়েছে মোসাদ্দেক হোসেন সৈকতের দল। ছয় ম্যাচে আবাহনীর এটি পঞ্চম জয়। আর টানা তৃতীয় ম্যাচ হারলো মোহামেডান। প্রথমে ব্যাট করে সাত উইকেটে ২৪৮ রানের পুঁজি গড়ে মোহামেডান। জবাবে জহুরুল ইসলাম অমির হাফ সেঞ্চুরিতে ৪৭.৩ ওভারে চার উইকেটে ২৫৪ রান তুলে ম্যাচ জিতে নেয় আবাহনী। নার্ভাস নাইনটিজের শিকার হওয়া জহুরুল ম্যাচ সেরা হন।টসে হেরে ব্যাটিংয়ে নামা মোহামেডানের দুই ওপেনার লিটন দাস ও আব্দুল মজিদ সকালে মিরপুরের উইকেটের কম্পমান সময়টা কাটিয়ে দিয়েছিলেন। মাশরাফি-সাইফউদ্দিনকে উইকেট দেননি। কিন্তু বাঁহাতি স্পিনার নাজমুল অপু আসতেই ভাঙে মোহামেডানের ওপেনিং জুটি। ইনিংসের ১৩তম ওভারে ২৭ রান করে লিটন শর্ট মিড উইকেটে সহজ ক্যাচ দিয়ে ফিরেন। মজিদের ৬৭ বলে ২৬ রানের সংগ্রামী ইনিংসটা থামান মোসাদ্দেক। তৃতীয় উইকেটে রকিবুল-ইরফান শুক্কুরের ৬৮ রানের জুটিতে লড়াই জমানোর ইঙ্গিত দিয়েছিল মোহামেডান। কিন্তু হাফ সেঞ্চুরির পর দুজনই ইনিংস বড় করতে ব্যর্থ হয়েছেন। ইরফান শুক্কুর ৫৭, রকিবুল ৫১ রান করেন। তারপর চতুরঙ্গা ডি সিলভার ৩২, সোহাগ গাজী ২৭ রানে দুশ পার হয় মোহামেডানের স্কোর। মজার বিষয় হলো, এদিন আশরাফুলকে ৮ নম্বরে নামিয়েছিল ক্লাবটি। সাত বলে অপরাজিত ৪ রান করেছিলেন তিনি। আবাহনীর পক্ষে নাজমুল অপু, সাইফউদ্দিন তিনটি করে, মোসাদ্দেক একটি উইকেট পান। আবাহনীর শক্তিশালী ব্যাটিং লাইনের জন্য টার্গেটটা বড় ছিল না।সৌম্য সরকার ও জহুরুলের ১০৫ রানের ওপেনিং জুটি যেটি আরো সহজ করে দেয়। সৌম্য ৪৩ রান করে ফিরেন। দ্বিতীয় উইকেটে ওয়াসিম জাফরের সঙ্গেও ৬৯ রানের জুটি গড়েছিলেন জহুরুল। ওয়াসিম জাফর ৩৮ রান করে আউট হন। একপ্রান্ত আগলে থাকলেও চার রানের জন্য সেঞ্চুরি বঞ্চিত হয়েছেন জহুরুল। ৯৬ রান করে শাহাদাতের বলে বোল্ড হন তিনি। পরে শান্তর ১৬, মোসাদ্দেকের অপরাজিত ১৮, সাব্বিরের অপরাজিত ২১ রানে  ম্যাচ জিতে যায় আবাহনী। মোহামেডানের শাহাদাত হোসেন দুটি উইকেট পান।সংক্ষিপ্ত স্কোরমোহামেডান: ৫০ ওভারে ২৪৮/৭ (ইরফান শুক্কুর ৫৭, রকিবুল ৫১, চতুরঙ্গা ডি সিলভা ৩২, লিটন দাস ২৭, আব্দুল মজিদ ২৬, সোহাগ গাজী ২৭; নাজমুল অপু ৩/২৯, সাইফউদ্দিন ৩/৩১, মোসাদ্দেক ১/২৭)আবাহনী: ৪৭.৩ ওভারে ২৫৪/৪ (জহুরুল ৯৬, সৌম্য ৪৩, ওয়াসিম জাফর ৩৮, সাব্বির রহমান ২১*, মোসাদ্দেক ১৮*, নাজমুল শান্ত ১৬; শাহাদাত ২/৫৯, চতুরঙ্গা ডি সিলভা ১/২৭, শফিউল ১/৫৪)।  ফলাফল: আবাহনী ছয় উইকেটে জয়ী।



24162,39979
সময় হলে তবেই অবসর: যুবরাজ
অন্যান্য
প্রকাশ : ২৬ মার্চ ২০১৯, ০০:০০
আরো একটা মৌসুম পরাজয় দিয়ে শুরু করলো মুম্বাই ইন্ডিয়ান্স। ঋশভ পান্টের অবিশ্বাস্য ব্যাটিংয়ে ভর করে মুম্বাইকে ৩৭ রানে হারালো নতুন নামে খেলতে নামা দিল্লি ক্যাপিটালস। অনেকটাই একপেশে হয়ে পড়া এই ম্যাচে মুম্বাইয়ের হয়ে লড়াই করলেন কেবল এই দলের হয়ে প্রথম ম্যাচ খেলতে নামা যুবরাজ সিং।সাবেক ভারতীয় তারকা যুবরাজ ৩৫ বলে ৫৩ রান করেও দলের হার এড়াতে পারেননি। তবে এটা প্রমাণ করতে পেরেছেন যে, এখনো সেই যুবি ফুরিয়ে যায়নি। নিজের শেষের দিকে চলে আসা যুবরাজ বলছিলেন, এখনো নিজের অবসর নিয়ে কিছু ভাবছেন না তিনি। তবে সময়টা টের পেলে নিজেই সবার আগে সিদ্ধান্ত নেবেন বলে বলছিলেন।মুম্বাই বনাম দিল্লি ম্যাচের সবটুকু আলো কেড়ে নিয়েছিলেন পান্ট। ২৭ বলে ৭টি করে চার ও ছক্কায় ৭৮ রানের ইনিংস খেলে দলের স্কোর ২১৩ করেন। একদিকে অস্ট্রেলিয়ায় টেস্টে দুটো সেঞ্চুরি করে ফিরেছেন, অন্য দিকে টি-টোয়েন্টিতে এই বিধ্বংসী রূপ। পান্টকে প্রশংসায় ভাসালেন তার পূর্বসূরি যুবরাজ। বলছিলেন, ‘ঋশভ আজ অসাধারণ ছিল। গত মৌসুমটা সে দুর্দান্ত কাটিয়েছে। সে টেস্ট ম্যাচেও অসাধারণ খেলছে। দেশের বাইরে দুটো সেঞ্চুরি করাই ওর চরিত্রের দৃঢ়তা প্রমাণ করে। ওকে এখন ভালোভাবে দেখভাল করতে হবে। আশা করি, ও আমাদের (ভারতের) জন্য বড় একটা ব্যাপার হবে।’দিল্লির বিপক্ষে পরাজয়ের ব্যাখ্যা দিতে গিয়ে যুবরাজ বলছিলেন, রোহিত শর্মার উইকেট দ্রুত হারানোই তাদের বিপদের কারণ হয়েছে। এরপর ডি কক ও পোলার্ডের উইকেট হারানোর দিকেও আঙুল তুললেন যুবরাজ, ‘রোহিতের উইকেট দ্রুত হারানোটা একটা বড় কারণ ছিল। এরপর ডি কক ভালো করছিল। কিন্তু ওর উইকেটও হারালাম আমরা। পোলার্ড এসে দ্রুত আউট হয়ে গেল। ফলে আমরা ভালো জুটি পাইনি। অন্তত ২০-৩০ রানের একটা জুটি পেলেও আমরা আরো কাছে যেতে পারতাম। এটা ১৮০-১৯০ রানের উইকেট। ২১৩ এখানে ম্যাচ জেতার স্কোর হয়ে গেছে ওদের।’ এক পর্যায়ে তার অবসরের প্রশ্ন এলো। এত ভালো খেলার পরও বয়সের ডাক শুনতে পাচ্ছেন কি না, এমন প্রশ্নের জবাবে যুবরাজ বলছিলেন, ‘সময় এলে আমিই সবার আগে বুট খুলে রাখবো। আমি শচিনের (টেন্ডুলকার) এ নিয়ে কথা বলেছি। সেও ৩৮-৩৯ বছর বয়সে এরকম সময় পার করেছে। ওর সাথে কথা বলে আমার উপকার হয়েছে। গত দুই বছরে আমার উত্থান-পতন গেছে। আমি ক্রিকেট শুরু করেছিলাম, খেলাটা ভালোবাসি বলে। ফলে যতদিন ভালোবাসবো, খেলে যাবো।’ 



24163,39980
স্কুলভিত্তিক মূক নাটক ‘হৃদয়ে রঙধনু’
অন্যান্য
প্রকাশ : ২৫ মার্চ ২০১৯, ২১:৩৩
টঙ্গীস্থ রিপাবলিক স্কুল এন্ড কলেজের উদ্যোগে অনুষ্ঠিত হয়েছে স্বাধীনতা কনসার্ট এবং বাংলাদেশের প্রথম স্কুলভিত্তিক মূক নাটক- হৃদয়ে রঙধনু। গত শনিবার সন্ধ্যায় আশুলিয়ার ফ্যান্টাসি কিংডমে অবস্থিত হেরিটেজ স্টেজে এ অনুষ্ঠানের আয়োজন করা হয়। নাটকটি রচনা করেন বাংলাদেশের প্রথম প্রধানমন্ত্রী তাজউদ্দীন আহমদের জ্যেষ্ঠ কন্যা শারমিন আহমদ এবং পরিচালনা করেছেন ভারতের ন্যাশনাল মাইম ইন্সটিটিউটের প্রাক্তন শিক্ষার্থী, দ্যা মামারস এর প্রতিষ্ঠাতা চেয়ারম্যান শহীদুল বশর মুরাদ। 
   
রিপাবলিক স্কুল এন্ড কলেজের উদ্যোগে পরিচালিত প্রায় ৪০ মিনিটের এই মূকনাটকের বিভিন্ন চরিত্রে অভিনয় করেছে বিদ্যালয়ের ১৭ জন ক্ষুদে শিক্ষার্থী। এরা হলো- দশম শ্রেণির রেজোয়ান, মাইনুদ্দিন, তাইয়েবা, তানিয়া, ফারজানা, ইথিলা, মিথিলা, নার্গিস, সাকিব ও মেহেদী, নবম শ্রেণির ইভা আক্তার, অষ্টম শ্রেণির মিনহাজ ও শাহরিয়ার, সপ্তম শ্রেণির শিফা, ষষ্ঠ শ্রেণির জিহান ও বাঁধন এবং পঞ্চম শ্রেণির নাদিয়া। নাটকটির সংগঠক ও বিদ্যালয়ের প্রতিষ্ঠাতা চেয়ারম্যান কামরুল ইসলাম আফতাব জানান, একটি শিশুর সুষ্ঠু বিকাশে একজন আদর্শিক মায়ের যে প্রয়োজনীয়তা সেটাই ছিল এই গল্পের মূল উপজীব্য। জীববৈচিত্রময় এই পৃথিবীতে সকলের শান্তিময় সহবস্থানের জন্য একটি ছোট্ট শিশু কর্তৃক একজন শিক্ষক মায়ের অনুসন্ধান এবং অবশেষে তাকে পাওয়ার প্রক্রিয়াটি অত্যন্ত হৃদয়গ্রাহী ও সাবলীলভাবে ফুটে উঠেছে এই গল্পে। আরও পড়ুন: গণতান্ত্রিক রাজনীতির দার্শনিক ছিলেন বঙ্গবন্ধু: নৌ প্রতিমন্ত্রীউল্লেখ্য, রোজমেরী মিতু রেবেরুর কোরিওগ্রাফির ভাব অবলম্বনে মূক নাটকটির সঙ্গীত পরিচালনা করেছেন এম আর ওয়াসেক এবং অর্থায়নসহ সার্বিক সহায়তা প্রদান করেছে যুক্তরাষ্ট্রের ওয়ান লাইট ইনস্টিটিউট (ওএলআই) এবং বাংলাদেশের সেন্টার ফর তাজউদ্দীন আহমদ রিসার্চ এন্ড অ্যাকটিভিজম (সিতারা)। ইত্তেফাক/এমআই



24164,39981
বিশ্বকাপে অস্ট্রেলিয়ার বোলিং কোচ গ্রিফিথ
অন্যান্য
প্রকাশ : ২৬ মার্চ ২০১৯, ০০:০০
আসছে বিশ্বকাপে অস্ট্রেলিয়ার বোলিং কোচের দায়িত্ব পালন করবেন অ্যাডাম গ্রিফিথ। ক্রিকেট অস্ট্রেলিয়া (সিএ) জানিয়েছে, বিশ্বকাপ শেষে অ্যাশেজে এ দায়িত্বটা পাবেন ট্রয় কুলি। দুজনই আলাদাভাবে কাজ করবেন কোচ জাস্টিন ল্যাঙ্গারের সাথে। মূলত গত ফেব্রুয়ারিতে পদত্যাগ করা ডেভিড সাকেরের স্থলাভিষিক্ত হতে যাচ্ছেন এ দুজন। গ্রিফিথ গেল ২০১১ সালে খেলোয়াড়ি জীবন শেষ করার পর ২০১৭ সালে তাসমানিয়ার প্রধান কোচের দায়িত্ব পান। এর আগেই তিনি ২০১৬ সালে ডেভিড সাকের যোগ দেওয়ার আগে কিছুদিনের জন্য অস্ট্রেলিয়া দলের বোলিং কোচের দায়িত্বে আছেন। অন্যদিকে এখন দলের সাথেই আছেন কুলি। তিনি এখন পাকিস্তানের বিপক্ষে সিরিজে আরব আমিরাতে দলের বোলিং বিভাগের দায়িত্বে আছেন। এর আগে ২০১১ সাল থেকে তিনি অস্ট্রেলিয়ার ন্যাশনাল ক্রিকেট সেন্টারের প্রধান কোচের দায়িত্বে আছেন।



24165,39982
ঢাবিতে ‘গণহত্যা দিবস’ পালিত
শিক্ষা
প্রকাশ : ২৫ মার্চ ২০১৯, ২১:৩৫
১৯৭১ সালের ২৫ মার্চ কালরাত্রি স্মরণে ঢাকা বিশ্ববিদ্যালয়ে (ঢাবি) গণহত্যা দিবস পালিত হয়েছে। সোমবার ঢাকা বিশ্ববিদ্যালয় কর্তৃপক্ষ এবং বিশ্ববিদ্যালয় শিক্ষক সমিতির উদ্যোগে বিভিন্ন কর্মসূচি পালনের মাধ্যমে দিবসটি পালন করা হয়।কর্মসূচির মধ্যে বিশ্ববিদ্যালয়ের স্মৃতি চিরন্তন চত্বরে সন্ধ্যা ৭টায় মোমবাতি প্রজ্বলন, ৭টা ৫ মিনিটে ডকুমেন্টারি প্রদর্শন এবং ৭টা ২০ মিনিটে আলোচনা সভা অনুষ্ঠিত হয়। এছাড়া কালোরাত স্মরণে জগন্নাথ হলসহ বিভিন্ন হলে বিস্তারিত কর্মসূচি পালিত হয়েছে।গণহত্যা দিবস উপলক্ষে আয়োজিত আলোচনা সভায় সভাপতিত্ব করেন বিশ্ববিদ্যালয়ের উপাচার্য অধ্যাপক ড. মো. আখতারুজ্জামান। বিশেষ অতিথি ছিলেন উপ-উপাচার্য (প্রশাসন) অধ্যাপক ড. মুহাম্মদ সামাদ এবং কোষাধ্যক্ষ অধ্যাপক ড. মো. কামাল উদ্দীন।সভাপতির বক্তব্যে উপাচার্য বলেন, আজকের এই দিনে আমি শহীদদের প্রতি গভীর শ্রদ্ধা জ্ঞাপন করছি। একাত্তরের নির্মম হত্যাযজ্ঞের পর থেকে এ রাতটি কালো রাত হিসেবে পরিচিত। এই রাতে সারাদেশে গণহত্যা চলে। তাই এই রাতকে গণহত্যার রাত বলা যায়। এ রাতকে আন্তর্জাতিক স্বীকৃতি দেওয়া প্রয়োজন। মোমবাতি প্রজ্জলনের মাধ্যমে পুরো জাতিকে আলোকিত করে সব অন্ধকার দূর করে দেওয়া এ আয়োজনের উদ্দেশ্য।বাদ জোহর মসজিদুল জামিয়ায় ২৫ মার্চের রাতে নিহতদের স্মরণে বিশেষ মোনাজাত এবং বিশ্ববিদ্যালয় এলাকার অন্য ধর্মীয় উপাসনালয়ে প্রার্থণা সভা অনুষ্ঠিত হয়। রাত ৯টা থেকে ৯টা ১ মিনিট পর্যন্ত ২৫ মার্চ কালোরাত স্মরণে জরুরি স্থাপনা ব্যতীত সকল জায়গায় ‘ব্লাক-আউট’ কর্মসূচি পালন করা হয়। এছাড়া, ‘৭১-এর ২৫ মার্চ কালরাতে নিহত শহীদদের স্মরণে জগন্নাথ হল পরিবার হল প্রাঙ্গণে এক স্মরণ অনুষ্ঠানের আয়োজন করা হয়। আরও পড়ুনঃ নন্দীগ্রামে ছয়শ ও বারোশ টাকায় পাশ নম্বর দেওয়ার অভিযোগজগন্নাথ হলের প্রাধ্যক্ষ অধ্যাপক ড. অসীম সরকারের সভাপতিত্বেএ অনুষ্ঠানে প্রধান অতিথি ছিলেন উপাচার্য অধ্যাপক ড. মো. আখতারুজ্জামান। বিশেষ অতিথি ছিলেন কোষাধ্যক্ষ অধ্যাপক ড. মো. কামালউদ্দীন এবং ঢাবি শিক্ষক সমিতির সভাপতি অধ্যাপক ড. এ এস এম মাকসুদ কামাল।ইত্তেফাক/নূহু



24166,39983
ফুটবলারদের প্রাপ্তির ম্যাচ আজ
অন্যান্য
প্রকাশ : ২৬ মার্চ ২০১৯, ০০:০০
এএফসি অনূর্ধ্ব-২৩ ফুটবল বাছাইয়ের গ্রুপ পর্ব হতে সাফের যে কয়টি দেশ খেলছিল তাদের মধ্যে শুধু বাংলাদেশই নয় ভারতের মতো শক্তিশালী দলও গ্রুপ পর্ব হতে বিদায় নিয়েছে। মালদ্বীপ, নেপালের বিদায়ের পথে হেঁটেছে সাফে না থাকা ফুটবল দেশ আফগানিস্তানও। ১১টি দেশে অনুষ্ঠানরত গ্রুপ পর্বের সব খেলা আজ শেষ হয়ে যাবে। প্রত্যেক দলের একটি করে খেলা রয়ে গেছে। আজ শেষ দিনে গ্রুপ চ্যাম্পিয়ন হওয়ার লড়াইয়ের পাশাপাশি বিদায় নেওয়া দলগুলোর নিয়ম রক্ষার লড়াইটাও শেষ হয়ে যাবে। এর আগ পর্যন্ত বলা যায় ভারত, নেপাল, মালদ্বীপ এবং আফগানিস্তানের মধ্যে একমাত্র বাংলাদেশ দল মর্যাদার সঙ্গে বিদায় নিচ্ছে। দুটি খেলায় হারলেও সেই হারের ব্যবধান মাত্র দুই ম্যাচে ২ গোল। শ্রীলঙ্কা ২ খেলায় ১৮ গোল, মালদ্বীপ ২ খেলায় ৯ গোল, নেপাল ২ খেলায় ৬ গোল, ফিফার র্যাংকিংয়ে ১০৩-য়ে থাকা ভারত ২ খেলায় ৫ গোল হজম করে বিদায় নিশ্চিত হয়েছে। আজ নিজ নিজ গ্রুপের তৃতীয় এবং শেষ খেলায় গোল দেওয়া-নেওয়ার অঙ্কটা চূড়ান্ত হয়ে যাবে।বাংলাদেশ অনূর্ধ্ব-২৩ ফুটবল দল বাহরাইন (১-০) এবং ফিলিস্তিনের বিপক্ষে দারুণ ফুটবল খেলেছে। দুই দলের ফুটবল পার্থক্যের লড়াইয়ের হিসাবে হারের ব্যবধানটা আরো বড় আশঙ্কা করা হয়েছিল। কিন্তু সুফিল, জনি, রবিউল, বিপলু, বিশ্বনাথ, জিকোরা আত্মবিশ্বাসী ফুটবল খেলেছে। সাহসী ফুটবল খেলেছে। তাদের প্রশংসা দেশের ফুটবল অঙ্গনে জায়গা পেয়েছে।‘বি’ গ্রুপে শ্রীলঙ্কা ফিলিস্তিনের কাছে ৯-০ এবং বাহরাইনের কাছে ৯-০ গোলে হেরেছে। আজ সন্ধ্যা ৭টায় বাহরাইনে বাংলাদেশের প্রতিপক্ষ শ্রীলঙ্কা। শেষ ম্যাচ। বাংলাদেশ যে পারফরম্যান্স করে এসেছে তাতে পরিষ্কার বাংলাদেশ আজ ফেভারিট। ফিফার র্যাংকিংয়ে বাংলাদেশের অবস্থান ১৯২ এবং শ্রীলঙ্কা ২০১ নম্বরে। কাছাকাছি অবস্থান হলেও পার্থক্য খুব একটা প্রভাব ফেলে না। মাঠের লড়াইটা কেমন হবে সেটাই বড়। ১০০ ধাপ এগিয়ে থাকা ফিলিস্তিন এবং ৮১ ধাপ এগিয়ে থাকা বাহরাইন গোলের ঝুলি ধরিয়ে দিতে পারত বাংলাদেশকে। সেটা হয়নি খেলোয়াড়দের লড়াকু পারফরম্যান্সের কারণেই। হিসাবের কাটাকাটি করে বলা যায় অনেক প্রাপ্তির ম্যাচ হতে পারে আজ। এএফসি অনূর্ধ্ব-২৩ ফুটবলের বাছাইয়ে বাংলাদেশ এবার নিয়ে চতুর্থবার লড়াই করছে। গত তিন আসরে ১০ ম্যাচ খেলে ১টি ড্র ছাড়া জয় পায়নি। শ্রীলঙ্কাকে হারাতে পারলে প্রথম জয়ের মুখ দেখবে।স্বাগতিক বাহরাইনের বিপক্ষে প্রথম খেলায় গোলকিপার জিকো দারুণ খেললেও ফিলিস্তিনের বিপক্ষে মাঠে নামার আগে ওয়ার্মআপে পুরো চোট নতুন করে বেড়ে যায়। মাঠে নামতে পারেননি জিকো। তৃতীয় গোলকিপার পাপ্পুর অনভিজ্ঞতায় বাংলাদেশ একমাত্র গোলটি হজম করে হেরেছে। বাহরাইনের খলিফা স্পোর্টস সিটি স্টেডিয়ামে বাংলাদেশের খেলার দিনে দর্শক উপচে পড়ছে। লাল সবুজ পতাকা নিয়ে গ্যালারি হতে গগন বিদারি চিত্কার করেছেন। খেলোয়াড়দের জন্য বড় প্রেরণা ছিল প্রবাসী দর্শক। গ্রুপ হতে বিদায় নিলেও আজো ফুটবলারদের পেছনে গলা ফাটিয়ে জ্বালানি দিয়ে যাবেন প্রবাসী বাঙালিরা। একটা জয়ের আশা নিয়ে মাঠে যাবেন। জিতলে তারাই হবেন এএফসি কাপ বাছাইয়ে একমাত্র জয়ের সাক্ষী।



24167,39984
ভিনিসিয়াসকে কোপায় চান কোচ তিতে
অন্যান্য
প্রকাশ : ২৬ মার্চ ২০১৯, ০০:০০
চোটের কারণে ছিটকে যাওয়া ভিনিসিয়াস জুনিয়রকে পানামা ও চেক প্রজাতন্ত্রের বিপক্ষে প্রীতি ম্যাচে না পেলেও আসন্ন কোপা আমেরিকায় চান ব্রাজিল কোচ তিতে। এরই মধ্যে আজ রাতে চেক প্রজাতন্ত্রের মাঠে নামছে ব্রাজিল। চিরপ্রতিদ্বন্দ্ব্বী আর্জেন্টিনা খেলবে মরক্কোর মাঠে।ডান পায়ের ইনজুরিতে আগেই দল থেকে ছিটকে গিয়েছিলেন নেইমার। পিএসজি তারকার অনুপস্থিতিতে দলে প্রথমবারের মতো ডাক পেয়েছিলেন রিয়াল মাদ্রিদে অভিষেক মৌসুমেই দারুণ নৈপুণ্য দেখানো ফরোয়ার্ড ভিনিসিয়াস। কিন্তু আয়াক্সের বিপক্ষে পাওয়া গোড়ালির চোট এই প্রীতি ম্যাচ দুটি খেলতে দিচ্ছে না তাকেও।ব্রাজিলের হয়ে অভিষেকের অপেক্ষায় থাকা ভিনিসিয়াসকে পানামা ও চেক প্রজাতন্ত্রের বিপক্ষে বাজিয়ে দেখতে না পারলেও কোপা আমেরিকায় তাকে দলে রাখার ইঙ্গিত দিলেন তিতে। তিনি বলেন, ‘ভিনিসিয়াসের বৈশিষ্ট্য ও আমাদের খেলার দর্শন বিচারে প্রতিপক্ষকে ভারসাম্যহীন করে দেওয়ার জন্য এমন খেলোয়াড় দলে রাখাটা বেশ গুরুত্বপূর্ণ।’ তিনি আরো বলেন, ‘ড্রিবল ও ব্যক্তিগত নৈপুণ্যে প্রতিপক্ষ রক্ষণকে ভাঙতে পারার ক্ষমতা ভিনিসিয়াসের আছে। তার এমন গুণ রয়েছে যা খেলার ফল পরিবর্তনের জন্য যথেষ্ট, (পানামার বিপক্ষে) এই ব্যাপারটির অভাব বোধ করছিলাম আমরা।’গেল নভেম্বরে ক্যামেরুনের বিপক্ষে প্রীতি ম্যাচের দল থেকে আটটি পরিবর্তন নিয়ে পানামার মুখোমুখি হয়েছিল ব্রাজিল। ১-১ গোলে ড্র হওয়া সেই ম্যাচে খেলা এডারসন, আর্থার মেলো ও রবার্তো ফিরমিনোর সবাই আজ চেক প্রজাতন্ত্রের বিপক্ষে বিশ্রাম পেতে যাচ্ছেন বলে ধারণা করা হচ্ছে। ফলে আক্রমণভাগে খেলার শুরু থেকেই থাকতে পারেন ম্যানচেস্টার সিটি ফরোয়ার্ড গ্যাব্রিয়েল জেসাস।গোলমুখে এলিসন বেকার ও মাঝমাঠে আর্থারের জায়গায় ফেলিপে এন্ডারসনকে নিয়ে ম্যাচটি শুরু করতে পারে তিতের দল। রক্ষণভাগে থিয়াগো সিলভা, দানিলো, মার্সেলো ও মিরান্দাদের কেউ ফিরতে পারেন এই ম্যাচ দিয়ে।এদিকে আগের ম্যাচে ভেনেজুয়েলার কাছে শোচনীয় হারের শোক সামলে আজ মাঠে নামছে আর্জেন্টিনা। কুঁচকিতে চোটের কারণে অধিনায়ক লিওনেল মেসি স্বাগতিক মরক্কোর বিপক্ষে এই ম্যাচে খেলছেন না। ঘরের মাঠে পাঁচবারের ব্যালন ডি’অর জয়ীকে প্রতিপক্ষ শিবিরে না পাওয়ায় মরক্কো ফুটবল অ্যাসোসিয়েশন হতাশা প্রকাশ করেছে।মেসি ছাড়াও ভেনেজুয়েলার বিপক্ষে খেলা গনজালো পিতি মার্তিনেজকে চোটের কারণে মরক্কোর বিপক্ষে পাচ্ছে না আর্জেন্টিনা। তাই আক্রমণভাগে পাওলো দিবালার ফেরাটা একপ্রকার নিশ্চিতই বলা চলে। আগের ম্যাচে নড়বড়ে পারফরমেন্সের ফলে এদিন রক্ষণভাগেও আসতে পারে পরিবর্তন। 



24168,39985
পরীক্ষা-নিরীক্ষা চালিয়েই যাবে পাকিস্তান
অন্যান্য
প্রকাশ : ২৬ মার্চ ২০১৯, ০০:০০
টানা দুই ম্যাচ হারলেও আশা হারাচ্ছে না পাকিস্তান দল। অস্ট্রেলিয়ার বিপক্ষে তৃতীয় ওয়ানডেতেও পরীক্ষা-নিরীক্ষা চালিয়ে যাওয়ার আগাম ঘোষণা তাই দিয়ে রাখলেন দায়িত্বপ্রাপ্ত অধিনায়ক শোয়েব মালিক।অধিনায়ক মালিক সিরিজে জয় পরাজয় নিয়ে খুব একটা ভাবছেন না। দ্বিতীয় ম্যাচ শেষে শারজাহতে তিনি বলেন, ‘আগামী ম্যাচে একাদশে আরো বেশি তরুণ ক্রিকেটার থাকবেন। এটা আসলে জিততেই হবে এমন কোনো সিরিজ নয়। এখানে আমরা নিজেদের বেঞ্চের শক্তিমত্তা ঝালাই করে নিতে চাই।’প্রথম ম্যাচের পর দ্বিতীয় ওয়ানডেতেও সেঞ্চুরি করলেন অস্ট্রেলিয়ার অধিনায়ক অ্যারন ফিঞ্চ। তার সেঞ্চুরিতে সিরিজের দ্বিতীয় ম্যাচে অস্ট্রেলিয়া ৮ উইকেটে হারিয়েছে পাকিস্তানকে। ফলে পাঁচ ম্যাচের সিরিজে ২-০ ব্যবধানে এগিয়ে গেল অজিরা। আগামীকাল অনুষ্ঠিত হবে তৃতীয় ওয়ানডে। এখানে জিতলেই সিরিজটা নিজেদের করে নেবে অস্ট্রেলিয়।দ্বিতীয় ওয়ানডেতে ক্যারিয়ার সেরা অনবদ্য ১৫৩ রানের ইনিংস খেলেন ফিঞ্চ। প্রথম ওয়ানডেতে ১১৬ রান করেছিলেন তিনি। টানা দ্বিতীয় ম্যাচের সেরা খেলোয়াড় নির্বাচিত হয়েছেন ফিঞ্চ। ম্যাচ শেষে তাঁর কণ্ঠে তাই ছিল স্বস্তির নিঃশ্বাস।বললেন, ‘এটা এমন একটা উইকেট যেখানে ইনিংসটাকে বড় করার জন্য কেবল নিজের খেলাটা খেলতে পারলেই হয়। তবে, যখন শুরুতে উইকেটে এসেছিলাম, মানিয়ে নেওয়া একটু কঠিন ছিল। আমি আসলে ইমাদের ওভারগুলো কাটিয়ে দিতে চাইছিলাম। ওর বলগুলো স্ট্যাম্প ও প্যাড বরাবর আসছিল। এটা আমাদের জন্য চ্যালেঞ্জিং ছিল। ওর বিপক্ষে কোনো ঝুঁকি না নিয়ে উইকেট আঁকড়ে থেকে রানের খাতা সচল রাখাটাই ছিল আমাদের মূল লক্ষ্য।’এদিকে শেষ তিন ওয়ানডে ম্যাচের জন্য ডান হাতি পেসার ফাহিম আশরাফকে বিশ্রাম দিয়েছে পাকিস্তান ক্রিকেট বোর্ড (পিসিবি)।  আসন্ন ওয়ানডে বিশ্বকাপের কথা চিন্তা করেই এমন সিদ্ধান্ত নিয়েছে পিসিবি। অস্ট্রেলিয়ার বিপক্ষে সিরিজের প্রথম দুই ম্যাচে আশানুরূপ কিছুই করতে পারেননি ২৫ বছর বয়সী ফাহিম। দুই ম্যাচে ব্যাট হাতে ৪২ রান ও ৯৫ রানে ১ উইকেট নেন তিনি। যদিও, এখন অবধি কোনো বদলির নাম ঘোষণা করা হয়নি। দলে পাঁচজন পেসার আগে থেকেই আছেন।তারা হলেন- মোহাম্মদ আমির, জুনায়েদ খান, মোহাম্মদ আব্বাস, মোহাম্মদ হাসনাইন ও উসমান খান শিনওয়ারি। ফলে নতুন করে কাউকে ডাকার প্রয়োজনীয়তা দেখছে না পিসিবি।



24169,39986
‘এমবাপে সবার ক্রয়সাধ্যের বাইরে’
অন্যান্য
প্রকাশ : ২৬ মার্চ ২০১৯, ০০:০০
সাবেক ম্যানচেস্টার ইউনাইটেড কোচ হোসে মরিনহোর বিশ্বাস- ফরাসি তারকা কিলিয়ান এমবাপেকে কেনার ক্ষমতা কোনো ক্লাবেরই নেই। মরিনহো গেল সপ্তাহেই এমবাপের বয়স এবং অতিমানবীয় ক্ষমতা বিবেচনায় খেলোয়াড়টিকে লিওনেল মেসি-ক্রিশ্চিয়ানো রোনালদোর চেয়েও বেশি  ‘মূল্যবান’ বলে আখ্যা দিয়েছিলেন। এবার তিনি জানালেন পিএসজি তারকা সব ক্লাবের ক্রয়ক্ষমতার বাইরে। কানাল প্লাসকে তিনি বলেন, ‘আমি বলবো না সে বিশ্বসেরা; কিন্তু আমার চোখে সে বাজারের সবচেয়ে গুরুত্বপূর্ণ খেলোয়াড়। যদি আমি কোনো দলের কোচ হতাম তবে আমি তার চিন্তাও করতাম না কেননা সে সবারই ক্রয়সাধ্যের বাইরে। যদি কোনো ক্লাব তাকে দলে ভেড়াতে চায় তবে তাদের শুভকামনা।’



24170,39987
সাকিবের জন্মদিনে
অন্যান্য
প্রকাশ : ২৬ মার্চ ২০১৯, ০০:০০



24171,39988
ফেনী চ্যাম্পিয়ন
অন্যান্য
প্রকাশ : ২৬ মার্চ ২০১৯, ০০:০০



24172,39989
শেখ জামাল ও রূপগঞ্জের জয়
অন্যান্য
প্রকাশ : ২৬ মার্চ ২০১৯, ০০:০০
একদিকে চিরপ্রতিদ্বন্দ্বী মোহামেডানকে হারিয়ে শীর্ষস্থান ধরে রাখলো আবাহনী। তবে তাদের একা থাকতে দিচ্ছে না লিজেন্ডস অব রূপগঞ্জ। গতকাল তারাও নিজেদের ষষ্ঠ ম্যাচে পঞ্চম জয় তুলে নিয়ে আবাহনীর সমান ১০ পয়েন্টের মালিক হয়েছে। অন্য দিকে ফতুল্লায় গাজী গ্রুপ ক্রিকেটার্সকে হারিয়ে নিজেদের তৃতীয় জয় তুলে নিয়েছে শেখ জামাল ধানমন্ডি ক্লাব।বিকেএসপিতে খেলাঘর সমাজ কল্যাণ সমিতিকে ৫ উইকেটে হারিয়েছে লিজেন্ডস অব রূপগঞ্জ। আগে ব্যাট করা খেলাঘর ২৬৪ রান করেছিলো ৩ উইকেটে। কিন্তু ৪ বল বাকি থাকতে সেই রান টপকে যায় রূপগঞ্জ।খেলাঘরের টপ অর্ডার ভালো রান পেলেও বলের সাথে লড়াইয়ে খুব এগিয়ে থাকতে পারেনি। বিনা উইকেটে তুলেছিলো তারা ৪৭ রান। সাদিকুর ১৯ রান করলেও রবি ৫৩ রান করেন। কিন্তু রবি এই রান করতে ৮৭ বল ব্যয় করে ফেলেন। এরপর মাহিদুল ইসলাম অংকন ৯৯ বলে করেন ৭৭ রান। তারপরও শেষ দিকে দ্রুত রান তোলেন অশোক মেনারিয়া। তিনি ৭৯ বলে ৮৭ রান করেন।জবাব দিতে নামা রূপগঞ্জকে অসাধারণ শুরু এনে দেন দুই ওপেনার মেহেদী মারুফ ও মোহাম্মদ নাঈম। তারা বিনা উইকেটে ১১৮ রান তুলে ফেলেন। নাঈম ৭৩ বলে ৭২ রান করে ফিরে আসেন। মেহেদী দিনের একমাত্র সেঞ্চুরি করে তবে ফিরেছেন। তিনি ১৩৪ বলে ৮টি চার ও ২টি ছক্কায় ১০৮ রান করেন। অধিনায়ক নাঈম ইসলাম ২৮ রান করে দলের জয় নিশ্চিত করে মাঠ ছাড়েন।ফতুল্লায় আগে ব্যাট করা শেখ জামাল ৬ উইকেটে ২৭৭ রানের বড় পুঁজি সংগ্রহ করে। শুরুতেই তারা ওপেনার ইমতিয়াজ হোসেনের উইকেট হারায়। কিন্তু ফারদিন ৪৬ রান করে লড়াইটা ধরে রাখেন। তবে আসল কাজ করেন অধিনায়ক নুরুল হাসান সোহান ও আশেলা গুনারত্নে। দুইজনে ১২১ রানের জুটি করেন। গুনারত্নে ৬৫ বলে ৭৯ রান করে ফেরেন। অন্যদিকে ৮১ বলে ৮১ করে অপরাজিত থাকেন সোহান।জবাব দিতে নামা গাজী গ্রুপ খুব সুবিধা করতে পারেনি। ৪৭ রানে হারিয়ে ফেলে তারা ৫ উইকেট। সামসুর রহমান শুভ ৮১ রান করে চেষ্টা করেছিলেন। পরের দিকে মেহেদী হাসান ৬০ রান করে ব্যবধান ঘোচান।সংক্ষিপ্ত স্কোর:শেখ জামাল ধানমন্ডি ক্লাব—গাজী গ্রুপ ক্রিকেটার্সশেখ জামাল: ৫০ ওভারে ২৭৭/৬ (নুরুল হাসান ৮১*, গুনারত্নে ৭৯, ফারদিন ৪৬, নাসির ২৩; পারভেজ রসুল ৩/৩৭)।গাজী গ্রুপ: ৪৭ ওভারে ২৩৪/১০ (সামসুর রহমান ৮১, মেহেদী ৬০, তারেক ২৭; খালেদ ৩/৩১, শাকিল ৩/৪৭, গুনারত্নে ২/৫০)।ফল: শেখ জামাল ৪৩ রানে জয়ীম্যান অব ম্যাচ: আশেলা গুনারত্নেখেলাঘর সমাজ কল্যাণ সমিতি—লিজেন্ডস অব রূপগঞ্জখেলাঘর: ৫০ ওভারে ২৬৪/৩ (মেনারিয়া ৮৭*, অংকন ৭৭, রবি ৫৩)।রূপগঞ্জ: ৪৯.২ ওভারে ২৬৮/৫ (মারুফ ১০৮, মোহাম্মদ নাঈম ৭২, নাঈম ইসলাম ২৮*, মুমিনুল ২৬; মইনুল ৩/৪২)।ফল: লিজেন্ডস অব রূপগঞ্জ ৫ উইকেটে জয়ীম্যান অব দ্য ম্যাচ: মেহেদী মারুফ



24173,39990
দিনের পর দিন দর্শক কমছে জহুরুল
অন্যান্য
প্রকাশ : ২৬ মার্চ ২০১৯, ০০:০০
সকাল থেকেই আবাহনীর ড্রেসিংরুমের পাশে ভিআইপি স্ট্যান্ডে জনা দশেক দর্শক ছিল। আবাহনীর দলীয় পতাকা টানিয়ে রেখেছিলেন তারা। মোহামেডানের ড্রেসিংরুমের পাশের জায়গাটা ফাঁকা। ঠিক মিরপুর শেরেবাংলা স্টেডিয়ামের গ্যালারির বাকি অংশের মতোই। গতকাল বেলা বাড়ার সঙ্গে ম্যাচের বয়স বাড়তে বাড়তে মুফতে খেলা দেখার সুযোগ পেয়ে শ’দুয়েক দর্শক শেরেবাংলায় হাজির হয়েছিলেন।ঘরোয়া ক্রিকেটে দর্শক খরা আগের মতোই বহাল আছে। বিশেষ করে মিরপুর স্টেডিয়ামে। ক্লাবভিত্তিক সমর্থকরাও এখন আর গ্যালারিতে ভিড় জমান না। ফতুল্লা, বিকেএসপিতে প্রিমিয়ার লিগের ম্যাচে কম বেশি দর্শক হয়। মিরপুরের দর্শকশূন্যতা খেলোয়াড়দেরও ছুঁয়ে যায়।গতকাল যেমন মোহামেডানের বিপক্ষে ম্যাচজয়ী ৯৬ রানের ইনিংস খেলার পর জহুরুল ইসলাম অমি বলছিলেন, দিনের পর দিন দর্শক কমছে। দর্শকদের উপস্থিতিতে খেলতে ভালো লাগে। তার আশা, বড় ম্যাচে ভবিষ্যতে আরও দর্শক আসবেন স্টেডিয়ামে।ম্যাচ সেরার পুরস্কার পাওয়া জহুরুল দর্শক খরা নিয়ে গতকাল বলেছেন, ‘আমি মোহামেডান-আবাহনী ম্যাচে এর আগেও খেলেছি। আমি আবাহনীতে ৩ বছর খেলেছি ১২ বছর আগে। আসলে এর থেকে আরও বেশি দর্শক থাকত। এমনকি সমর্থক গোষ্ঠিরাও প্রায় ৫০-৬০ জন থাকত আবাহনীর। এখন দিনের পর দিন কমে আসছে। আসলে দর্শক যত বেশি থাকবে খেলতে তত ভালো লাগবে।’যে ক’জন দর্শক মাঠে ছিলেন, তারা উত্সাহ যুগিয়েছেন জহুরুলকে। ১৩১ বলে ১২টি চারে ৯৬ রান করেছেন এই অভিজ্ঞ ব্যাটসম্যান। আরও বেশি দর্শক দেখার আশায় জহুরুল বলেছেন, ‘তারপরও আজ (গতকাল) অনেক সমর্থক ছিল আবাহনীর। তারা বেশ কিছু সময় চিত্কার করেছে আবাহনীর পক্ষে। খুব ভালো লাগছিল ভেতর থেকে। আমি চাইব আবাহনী-মোহামেডান ম্যাচ বা যেই বড় ম্যাচ হবে আমাদের, দর্শক আরও বেশি আসুক।’আবাহনী-মোহামেডান ম্যাচের চাপ-তাপ কমে যাওয়ার পেছনে অনেক কারণই রয়েছে। গতকালও যেমন একপেশে ম্যাচে আবাহনী জিতেছে। দু’দলের সর্বশেষ চার ম্যাচেই জয়ী ধানমন্ডির দলটি। গত কয়েক বছরের তুলনায় শক্তিশালী দল গড়েও গতকাল বলার মতো প্রতিদ্বন্দ্বিতা গড়তে পারেনি মোহামেডান।দল হিসেবে মোহামেডানের শক্তিমত্তা কমে আসাই দুই দলের লড়াইয়ের আকর্ষণ কমিয়ে দিচ্ছে কিনা জানতে চাইলে জহুরুল বলেছেন, ‘না, মোহামেডান অনেক ভালো টিম। এই বছর ওরা অনেক ভালো দল গড়েছে, ভারসাম্যপূর্ণ দল করেছে। হয়তোবা জ্বলে উঠেনি সময়মত। তবে টিমের প্লেয়ারদের বিশ্লেষণ করলে দেখা যাবে খুব ভালো টিম।’মোহামেডান আগে ব্যাট করে ২৪৮ রান তুলেছিল। ৪৭.৩ ওভারে চার উইকেটে ২৫৪ রান তুলে ম্যাচ জিতে নেয় আবাহনী। নিজের সেঞ্চুরি মিস হলেও আবাহনী জেতায় খুশি জহুরুল। গতকাল তিনি বলেছেন, ‘আবাহনী জিতেছে, এই জন্য অনেক খুশি। সেঞ্চুরি মিস হয়েছে, বলটা আসলে অনেক ভালো বল করে ফেলেছে সেকেন্ড স্পেলে এসে রাজিব।’উইকেটে ব্যাটিংটা সহজ ছিল না। তারপরও মোহামেডানকে বড় স্কোর গড়তে দেয়নি আবাহনী। উইকেটের আচরণ নিয়ে জহুরুল বলেছেন, ‘উইকেটটায় আড়াইশ’ রান খুব সহজ ছিল না। কারণ অসমান বাউন্স করছিল। ডাবল পেস ছিল উইকেটে। আমাদের বোলাররা ভালো বল করেছে। আড়াইশ’ রানে আটকে রেখেছে ওদেরকে।’ 



24174,39991
হোয়াইটওয়াশই হলো শ্রীলঙ্কা
অন্যান্য
প্রকাশ : ২৬ মার্চ ২০১৯, ০০:০০
শেষ টি-টোয়েন্টিতেও নিজেদের মেলে ধরতে পারলো না শ্রীলঙ্কা। বরং ক্রিকেটের সবচেয়ে ছোট সংস্করণে প্রথমবারের মতো শ্রীলঙ্কাকে হোয়াইটওয়াশ করলো দক্ষিণ আফ্রিকা। রবিবার রাতে সিরিজের তৃতীয় ও শেষ ম্যাচে প্রোটিয়ারা বৃষ্টি আইনে ৪৫ রানে হারায় সফরকারী লঙ্কানদের। ফলে তিন ম্যাচের সিরিজ ৩-০ ব্যবধানে জিতে নেয় দক্ষিণ আফ্রিকা।এর আগে সফরে দুই ম্যাচের টেস্ট সিরিজ ২-০ ব্যবধানে জিতেছিল শ্রীলঙ্কা। পাঁচ ম্যাচের সিরিজ ৫-০ ব্যবধানে জিতে দক্ষিণ আফ্রিকা। এর অর্থ হলো সীমিত ওভারের ক্রিকেটে আবারো নিজেদের শ্রেষ্ঠত্ব প্রমাণ করলো স্বাগতিক প্রোটিয়ারা।জোহানেসবার্গে টস জিতে প্রথমে ফিল্ডিং করতে নামে শ্রীলঙ্কা। নামের পাশে ১৫ রান রেখে প্রথম ব্যাটম্যান হিসেবে সাজঘরে ফিরেন ওপেনার এইডেন মার্করাম। তবে দ্বিতীয় উইকেটে দুর্দান্ত একটি জুটি গড়েন রেজা হেনড্রিক্স ও ডোয়াইন প্রিটোরিয়াস। মারমুখী মেজাজেই রান তুলেন তারা। এতে দলীয় স্কোর শতরানে পৌঁছে যায়। এসময় হাফ-সেঞ্চুরির স্বাদ নেন দু’জনই।৮টি চার ও ২টি ছক্কায় ৫২ বলে ৬৬ রান করে আউট হন হেনড্রিক্স। প্রিটোরিয়াসের সঙ্গে ৫৫ বলে ৯০ রান যোগ করেন হেনড্রিক্স। দলকে বড় সংগ্রহ দিয়েই মাঠ ছাড়েন প্রিটোরিয়াস। সাতটি চার ও তিনটি ছক্কায় ৪২ বলে অপরাজিত ৭৭ রান করেন। তার সঙ্গী অধিনায়ক জেপি ডুমিনি ১৪ বলে ঝড়ো ৩৪ রান করেন। তার ইনিংসে দু’টি চার ও তিনটি ছক্কা ছিল। তৃতীয় উইকেটে ৩০ বলে অপরাজিত ৭১ রান করেন প্রিটোরিয়াস ও ডুমিনি। ২০ ওভারে দুই উইকেটে ১৯৮ রানের সংগ্রহ পায় দক্ষিণ আফ্রিকা।জবাবে ১৯৮ রানের লক্ষ্যে ব্যাটসম্যানদের ব্যর্থতায় ১১.১ ওভারে ছয় উইকেটে ১১১ রান তুললে পরাজয় প্রায় নিশ্চিত হয় শ্রীলঙ্কার। এরপর বৃষ্টি নামলে ১৭ ওভারে জয়ের জন্য ১৮৩ রানের টার্গেট পায় তারা। অর্থাত্ ঐসময় ৩৫ বলে ৭২ রান দরকার ছিল শ্রীলঙ্কার। শেষ পর্যন্ত ১৩৭ রানে গুটিয়ে যায় লঙ্কানরা। ওপেনার নিরোশান ডিকবেলা ২২ বলে ৩৮ ও ইসুরু উদানা ২৩ বলে ৩৬ রান করেন। দক্ষিণ আফ্রিকার আন্দিলে ফেলুকুওয়াও ২৪ রানে ৪ উইকেট নেন। ম্যাচ সেরা হয়েছেন দক্ষিণ আফ্রিকার ডোয়াইন প্রিটোরিয়াস। অন্যদিকে সিরিজ সেরা হন রেজা হেনড্রিক্স। — বাসস/ক্রিকবাজ 



24175,39992
রোমাঞ্চকর জয়ে শুরু জার্মানির
অন্যান্য
প্রকাশ : ২৬ মার্চ ২০১৯, ০০:০০
নেদারল্যান্ডসের বিপক্ষে রোমাঞ্চকর এক জয় দিয়ে ইউরো ২০২০ বাছাইপর্ব শুরু করেছে জার্মানি। দলটির কোচ জোয়াকিম লো তারুণ্যনির্ভর দলের এই জয়ে সন্তুষ্টি প্রকাশ করেছেন। অন্য খেলাগুলোয় বেলজিয়াম টানা দ্বিতীয় জয় তুলে নিলেও হাঙ্গেরির বিপক্ষে হারের কবলে পড়েছে ক্রোয়েশিয়া। লেরয় সানে ও সার্জ নাব্রে ইয়োহান ক্রুইফ অ্যারেনায় সি গ্রুপের এ খেলায় স্বাগতিক ডাচদের বিপক্ষে প্রথমার্ধেই লক্ষ্যভেদ করলে চালকের আসনে চলে যায় জার্মানি। তবে দ্বিতীয়ার্ধে ম্যাথিয়াস ডি লিগত ও মেম্ফিস ডিপাইয়ের গোলে সমতায় ফেরে নেদারল্যান্ডস। এরপর শেষ মিনিটে মার্কো রয়েসের বাড়ানো বলে নিকো সুলজ প্রতিপক্ষ জালে বল জড়ালে জয় নিশ্চিত হয় জার্মানির।    জার্মানির জন্য গেল বছরটা বেশ ঝঞ্ঝাবিক্ষুব্ধ গেছে । শিরোপাধারী হিসেবে বিশ্বকাপে গিয়ে প্রথমপর্ব থেকেই ছিটকে পড়ে কোচ লো’র দল। এরপর উয়েফা নেশন্স লিগেও শেষ চার নিশ্চিত করতে ব্যর্থ হয় তারা। এবছরের শুরুটাও ভাল হয়নি তাদের। দিন চারেক আগে প্রীতি ম্যাচে সার্বিয়ার সঙ্গে ড্রয়ে বাধ্য হয়েছিল জার্মানি। সে দুর্দশা কাটিয়ে জয় দিয়েই ইউরোপিয়ান চ্যাম্পিয়নশিপের বাছাইপর্ব শুরু করায় আনন্দিত বিশ্বকাপজয়ী এ কোচ। তিনি বলেন,‘আমি ব্যক্তিগতভাবে অনেক ভালো বোধ করছি। পুরনো বছরের কথা আর ভাবছি না আমি, সেটা চলে গেছে।’আগের ম্যাচগুলোয় ভালো খেলেও জয় তুলে আনতে পারছিল না লোর দল। নেশন্স লিগে ফ্রান্সের বিপক্ষে হারের পর ড্র করেছিল নেদারল্যান্ডসের বিপক্ষে। তবে ম্যাচগুলোর নৈপুণ্যই আত্মবিশ্বাস জুগিয়েছিল জার্মান কোচকে। তিনি বলেন,‘শেষ ম্যাচগুলোয় আমরা কিছু ভালো মুহূর্ত কাটিয়েছিলাম। ফল নিজেদের পক্ষে না এলেও ফ্রান্সে এবং নেদারল্যান্ডসের বিপক্ষে ঘরের মাটিতে ভালো খেলেছিলাম আমরা যা আমার মনে ভালো অনুভূতি জন্ম দিয়েছিল।’দলের অন্যতম তারকা খেলোয়াড় থমাস মুলার, ম্যাট হামেলস ও জেরোম বোয়াটেংকে ছাড়া দল ঘোষণা করায় কম সমালোচনার মুখেও পড়তে হয়নি লো’কে। আগের ম্যাচে ড্রয়ের পরে তাই তরুণ দলটির জন্য আরেকটু সময় চেয়েছিলেন তিনি। এদিন কোচের আস্থার দারুণ প্রতিদান দেন তরুণ খেলোয়াড়রা।এদিকে ডাচ কোচ রোনাল্ড কোম্যান বাছাইপর্বের দ্বিতীয় ম্যাচে হারের কবলে পড়ার পুরো দায়িত্ব নিজের কাঁধে তুলে নিয়েছেন । তিনি বলেন,‘৮৫ মিনিটে আমার মনে হয়েছিল তারা গোল করতে পারে। এ অবস্থায় কি করা যায় তা নিয়ে আমরা আলোচনা করছিলাম। কোনো আক্রমণাত্মক খেলোয়াড়কে তুলে নাথান আকেকে মাঠে আনাটা হয়ত ভালো সিদ্ধান্ত হতো। এটা আমার দোষ।’প্রতিযোগিতার ‘আই’ গ্রুপে বেলজিয়ামের জয়রথ ছুটেই চলেছে। রাশিয়াকে আগের ম্যাচে হারানোর পর এবার এডেন হ্যাজার্ড ও মিচি বাতশুয়াইর গোলে সাইপ্রাসকে ২-০ গোলে হারিয়েছে তারা। তবে বিশ্বকাপের ফাইনালিস্ট ক্রোয়েশিয়া ই গ্রুপে হাঙ্গেরির কাছে ২-১ গোলে হেরেছে।  



24176,39993
বিশ্বকাপের জার্সি বিক্রির উদ্যোগ
অন্যান্য
প্রকাশ : ২৬ মার্চ ২০১৯, ০০:০০
বাংলাদেশের গণমানুষের আবেগ, ভালোবাসার আশ্রয়স্থল এখন জাতীয় ক্রিকেট দল। তাদের জার্সিও দেশের ক্রিকেটপ্রেমীদের কাছে অনেক আরাধ্য। আর বিশ্বকাপের জার্সি তো স্বাভাবিকভাবেই সবার আগ্রহের কেন্দ্রবিন্দুতে থাকে।বাংলাদেশ জাতীয় দলের জার্সি প্রথমবারের মতো বাণিজ্যিকভাবে বিক্রির উদ্যোগ নিয়েছে বিসিবি। মূলত বিশ্বকাপকে সামনে রেখেই জার্সি বিক্রির প্রক্রিয়া শুরু করেছে বিসিবি। জার্সি বিক্রির স্বত্ব দেয়া হয়েছে দেশীয় প্রতিষ্ঠান স্পোর্টস অ্যান্ড স্পোর্টজ ডিজাইনকে। আগামী ২৫ এপ্রিল থেকে টাইগারদের বিশ্বকাপ জার্সি বিক্রি শুরু হবে। গতকাল মিরপুর শেরেবাংলা স্টেডিয়ামে এক সংবাদ সম্মেলনে এসব তথ্য জানানো হয়। সংবাদ সম্মেলনে উপস্থিত ছিলেন বিসিবির প্রধান নির্বাহী নিজামউদ্দিন চৌধুরী সুজন ও স্পোর্টস এন্ড স্পোর্টজ ডিজাইনের কর্নধার মেহতাবউদ্দিন আনোয়ার আহমেদ। সংবাদ সম্মেলনে জানানো হয়, আগামী এক বছরের জন্য স্পোর্টস এন্ড স্পোর্টজ জিজাইনের সঙ্গে বিসিবির আনুষ্ঠানিক চুক্তি হয়েছে। সেই চুক্তি অনুযায়ী দেশের বিভিন্ন আউটলেটে রেপ্লিকা জার্সি বিক্রি করবে স্পোর্টস অ্যান্ড স্পোর্টজ ডিজাইন। তবে কোন কোন আউটলেটে জার্সি পাওয়া যাবে তা এখনো ঠিক করা হয়নি। এমনকি জার্সির মূল্যও এখনো নির্ধারণ করা হয়নি। তবে বিসিবির প্রধান নির্বাহী বলেছেন, ক্রয়ক্ষমতার মধ্যেই রাখা হবে জার্সির মূল্য। অতীতে বাংলাদেশের জার্সি নকল করে বিক্রি করতো দেশের বিভিন্ন প্রতিষ্ঠান। গতকাল সংবাদ সম্মেলনে জানানো হয়, এবার থেকে জার্সি নকল করে বিক্রি করলে আইনশৃঙ্খলা বাহিনীর সহযোগিতায় সংশ্লিষ্ট প্রতিষ্ঠানের বিরুদ্ধে আইনানুগ ব্যবস্থা নিবে বিসিবি।



24177,39994
আলোচনায় ওয়াসিম জাফর
অন্যান্য
প্রকাশ : ২৬ মার্চ ২০১৯, ০০:০০
বাংলাদেশ জাতীয় দলের ব্যাটিং কোচ হিসেবে কাজ করছেন নেইল ম্যাকেঞ্জি। শুধু সীমিত ওভারের ক্রিকেটেই কাজ করেন তিনি। টেস্টের জন্য আলাদা ব্যাটিং কোচ নিয়োগ দেওয়ার কথা অনেক আগেই বলেছিল বিসিবি। যদিও সেটি বিশ্বকাপের আগে হওয়ার সম্ভাবনা এখন আর নেই।তবে সম্প্রতি সাদা পোশাকে টাইগারদের ব্যাটিং কোচ হিসেবে আলোচনায় এসেছে ওয়াসিম জাফরের নাম। ভারতীয় এই ব্যাটসম্যান এখন ঢাকা প্রিমিয়ার লিগে আবাহনীর হয়ে খেলছেন। প্রথম শ্রেণির ক্রিকেটে ৪১ বছর বয়সী এই ওপেনারের ব্যাটের ধারাবাহিকতা ঈর্ষণীয়। ১৯ হাজারের বেশি রান করেছেন। ৫৭টি সেঞ্চুরির পাশাপাশি রয়েছে ৮৮টি হাফ সেঞ্চুরি। তামিমদের ব্যাটিং কোচ হিসেবে ভারতের হয়ে ৩১টি টেস্ট খেলা ওয়াসিম জাফরের নাম বিসিবির কাছে সুপারিশ করেছেন খালেদ মাহমুদ সুজন। গতকাল মিরপুর স্টেডিয়ামে আবাহনী-মোহামেডান ম্যাচ শেষে বিসিবির এই পরিচালক বলেছেন, শুধু ডেভলপমেন্ট নয় আমি জাতীয় দলের জন্যই ওর নাম সুপারিশ করেছি। দেখি বিসিবি কি করে।  খুব ভালো ক্রিকেটার। প্রথম শ্রেণির ক্রিকেটে ওর রেকর্ড দুর্দান্ত।



24178,39995
স্বাধীনতা দিবস ক্রিকেট আজ
অন্যান্য
প্রকাশ : ২৬ মার্চ ২০১৯, ০০:০০
মহান স্বাধীনতা দিবস উপলক্ষে এক প্রীতি ম্যাচ আয়োজন করছে বিসিবি। যুব ও ক্রীড়া মন্ত্রনালয় একাদশ বনাম বিসিবি কর্মকর্তাদের একাদশের মধ্যে অনুষ্ঠিত হবে এই ম্যাচ। আজ স্বাধীনতা দিবসে সকাল ১১টায় মিরপুর শেরে বাংলা স্টেডিয়ামে অনুষ্ঠিত হবে এই টি-টোয়েন্টি ম্যাচ। 



24179,39996
পীরগঞ্জে স্বাধীনতা কাপ ফুটবল টুর্নামেন্টের উদ্বোধন
অন্যান্য
প্রকাশ : ২৬ মার্চ ২০১৯, ০০:০০
   পীরগঞ্জ (ঠাকুরগাঁও) সংবাদদাতা ‘আর নয় ভাড়াটে খেলোয়াড়, যোগ্য ফুটবলার গড়বো এবার’ এ প্রতিপাদ্য নিয়ে পীরগঞ্জ উপজেলা থেকে মানসম্মত খেলোয়াড় খুঁজে বের করার লক্ষ্যে শুরু হয়েছে স্বাধীনতা কাপ ফুটবল ।পীরগঞ্জের ক্রীড়া ও সমাজ কল্যাণ মূলক সংগঠন ‘স্পিরিট-৫১১০’ এর আয়োজনে টুর্নামেন্টের উদ্বোধনী খেলায় লোহাগাড়া এলসি বন্ধন ক্লাব ১-০ গোলে হাটপাড়া শান্তি সংঘকে হারায়। মোঃ মুসা গোলটি করেন। গত শনিবার বিকালে উপজেলার করনাই-হাটপাড়া ফাজিল মাদ্রাসা মাঠে এ টুর্নামেন্টের উদ্বোধন করেন উপজেলা চেয়ারম্যান জিয়াউল ইসলাম জিয়া। এ সময় উপস্থিত ছিলেন উপজেলা নির্বাহী কর্মকর্তা এ ডব্লিউ এম রায়হান শাহ্, হাটপাড়া স্কুল অ্যান্ড কলেজের অধ্যক্ষ আব্দুল বারী, ক্রীড়া ও সমাজ কল্যাণ মূলক সংগঠন ‘স্পিরিট-৫১১০’ সভাপতি সুলতান আলমগীর ও সাধারণ সম্পাদক ফারুক হোসেন প্রমুখ। উপজেলার চারটি ভেন্যুতে হবে খেলাগুলো। ১০ দলের এ টুর্নামেন্টে আরো অংশ নিচ্ছে দস্তমপুর আদিবাসী ক্রীড়া সংঘ, অধৃষ্য ক্লাব (ফুটানিটাউন), ঘুঘুয়া জেএসবি ফ্রেন্ডস ক্লাব, দুলগাঁও পিএস ক্লাব, জনগাঁও বহুমুখী সবুজ সংঘ, তাজপুর আদর্শ শান্তি ক্লাব, কোষা ভবানীপুর আজাদ ক্লাব, বলদিয়ারা চৌরঙ্গী স্পোর্টিং ক্লাব। 



24180,39997
বিদেশে খেলতে যাওয়ার আগে নিরাপত্তা নিশ্চিত করার নির্দেশ
অন্যান্য
প্রকাশ : ২৬ মার্চ ২০১৯, ০০:০০
নিউজিল্যান্ডে সন্ত্রাসী হামলার ঘটনায় বেঁচে যাওয়া বাংলাদেশের ক্রিকেটাররা নিরাপদে দেশে ফিরলেও ভবিষ্যতে তারা যেখানেই খেলতে যাবেন সেখানে নিরাপত্তা নিশ্চিত করে তবেই যাবেন। শুধু ক্রিকেটাররাই নয় দেশের অন্য খেলাগুলোর ক্রীড়াবিদরা দেশের বাইরে আন্তর্জাতিক টুর্নামেন্টে অংশগ্রহণ করতে যাবেন তাদের নিরাপত্তার বিষয়টা যেন সুরক্ষিত থাকে সেটিও মাথায় রাখতে চায় ক্রীড়া মন্ত্রণালয়। এই নিয়ে গতকাল ক্রীড়া প্রতিমন্ত্রী জাহিদ আহসান রাসেল এমপি ফেডারেশনগুলোর সঙ্গে বৈঠক করেছেন। বৈঠক শেষে বলেন, ‘এখন থেকে বিদেশে খেলতে যাওয়ার আগে সেই দেশের দূতাবাসের সঙ্গে সংশ্লিষ্ট ফেডারেশন যোগাযোগ করে নিরাপত্তার বিষয়টা নিশ্চিত করার পর মন্ত্রণালয় হতে সরকারি অনুমতি (জিও) দেওয়া হবে।’ ফেডারেশনগুলোর সঙ্গে বৈঠকে ক্রীড়া মন্ত্রণালয়ের ঊর্ধ্বতন কর্মকর্তা, জাতীয় ক্রীড়া পরিষদের কর্মকর্তারা এবং ফেডারেশন কর্মকর্তারা উপস্থিত ছিলেন।



24181,39998
জিদানের লক্ষ্য সাদিও মানে
অন্যান্য
প্রকাশ : ২৬ মার্চ ২০১৯, ০০:০০
রিয়াল মাদ্রিদের কোচ জিনেদিন জিদান আসন্ন মৌসুমে দলে ভেড়ানোর জন্য লিভারপুল স্ট্রাইকার সাদিও মানেকে এক নম্বর লক্ষ্য হিসেবে স্থির করেছেন বলে খবর বেরিয়েছে।বলা হচ্ছে- জিদানের প্রথম মেয়াদেই নাকি সেনেগাল স্ট্রাইকারটিকে নিয়ে আগ্রহ ছিল রিয়ালের। এমনকি কিছু প্রতিবেদনে লেখা হয়েছে তখন নাকি দুই পক্ষের মধ্যে সমঝোতাও হয়ে ছিল। স্প্যানিশ ক্লাবটি চলতি মৌসুমে বাজে দশায় পড়ার কারণে আগামীবার ব্যাপক রদবদল করতে যাচ্ছে। মার্কা জানাচ্ছে তালিকায় সবার উপরে আছে মানের নাম। 



24182,39999
আজকের টিভি
অন্যান্য
প্রকাশ : ২৬ মার্চ ২০১৯, ০০:০০
ক্রিকেটআইপিএলদিল্লী-চেন্নাইসরাসরি রাত সাড়ে ৮টাস্টার স্পোর্টস ১ ওস্টার স্পোর্টস সিলেক্ট ১ফুটবলইউরো বাছাইপর্বসুইজারল্যান্ড-ডেনমার্কসরাসরি রাত পৌনে ২টামাল্টা-স্পেনসরাসরি রাত পৌনে ২টাইতালি-লিচেস্টাইনসরাসরি রাত পৌনে ২টাসনি টেন ১ ও টেন ২ 



24183,40000
আফগানিস্তানে মার্কিন বিমান হামলায় ১০ শিশু নিহত
বিশ্ব সংবাদ
প্রকাশ : ২৫ মার্চ ২০১৯, ২১:৪৪
আফগানিস্তানে মার্কিন বিমান হামলায় একই পরিবারের ১০ শিশু-সহ মোট ১৩ জন সাধারণ মানুষ প্রাণ হারিয়েছেন। সোমবার জাতিসংঘের পক্ষ থেকে এ তথ্য জানানো হয়েছে। এ ঘটনায় বিমান হামলায় সাধারণ নাগরিকের মৃত্যু নিয়ে ফের প্রশ্নের মুখে পড়লো মার্কিন বাহিনী।  রয়টার্স।আফগানিস্তানে নিয়োজিত জাতিসংঘ মিশন এক বিবৃতিতে জানায, তালেবানদের শক্ত ঘাঁটি হিসেবে পরিচিত উত্তর আফগানিস্তানের কুন্দুজ প্রদেশে যৌথ অভিযানে নেমেছিল আফগান এবং মার্কিন যৌথবাহিনী। দুই পক্ষের মধ্যে প্রায় ৩০ ঘণ্টা বন্দুকযুদ্ধ চলে।সংঘর্ষ চলাকালীন গত শনিবার ভোরে আকাশ পথে হামলা চালায় মার্কিন সেনা। মার্কিন ক্ষেপনাস্ত্রের আঘাতে ১০ শিশু-সহ মোট ১৩ জন বেসামরিক নাগরিকের মৃত্যু হয়। বলা হয়, ২০১৪ সাল থেকে প্ৰতি বছর বিমান হানায় শিশুদের হতাহতের ঘটনা ক্রমশ বাড়ছে বলে বিভিন্ন রিপোর্টে সামনে এসেছে।আরও পড়ুনঃ চৌকিদার হতে পারব না, কারণ আমি ব্রাহ্মণ: বিজেপি নেতাএদিকে, মার্কিন নেতৃত্বাধীন ন্যাটো বাহিনীর পক্ষ থেকে বিমান হামলা চালানোর কথা স্বীকার করে নেওয়া হলেও এতে সাধারণ মানুষের মৃত্যু সম্পর্কে নিশ্চিতভাবে কিছু জানানো হয়নি।ন্যাটোর মুখপাত্র সার্জেন্ট ডেবরা রিচার্ডসন জানিয়েছেন, আফগানিস্তানের মাটিতে সাধারণ মানুষের মৃত্যু রুখতে তৎপর বাহিনী। কিন্তু, সাম্প্রাতিক সময়ে তালেবানরা সাধারণ মানুষের মধ্যে মিশে গিয়ে হামলা চালাচ্ছে।ইত্তেফাক/টিএস



24184,40001
বাংলাদেশের গণহত্যাকে আন্তর্জাতিক স্বীকৃতি দিতে হবে: অধ্যাপক আনিসুজ্জামান
শিক্ষা
প্রকাশ : ২৫ মার্চ ২০১৯, ২১:৫৩
বাংলাদেশের গণহত্যাকে আন্তর্জাতিক স্বীকৃতি দেওয়ার দাবি জানিয়েছেন জাতীয় অধ্যাপক আনিসুজ্জামান। সোমবার বাংলা একাডেমির রবীন্দ্র চত্বরে ‘গণহত্যা: হাড়ের এই ঘরখানি’  শীর্ষক আলোচনা সভায় সভাপতির বক্তব্যে তিনি এ দাবি করেন।মহান স্বাধীনতা ও জাতীয় দিবস উদযাপন উপলক্ষ্যে এ আলোচনা সভার আয়োজন করা হয়। এতে স্বাগত ভাষণ রাখেন বাংলা একাডেমির মহাপরিচালক কবি হাবীবুল্লাহ সিরাজী। প্রবন্ধ উপস্থাপন করেন শহীদ সন্তান সাংবাদিক জাহিদ রেজা নূর। এছাড়া অনুষ্ঠানে বক্তব্য রাখেন বাংলাদেশ এশিয়াটিক সোসাইটির সভাপতি ও ডাকসুর সাবেক ভিপি মাহফুজা খানম প্রমুখ।এ সময় অধ্যাপক আনিসুজ্জামান ২৫ মার্চ এবং মুক্তিযুদ্ধের প্রতি শ্রদ্ধা জ্ঞাপন করে বলেন, ‘মুক্তিযুদ্ধের নয় মাসে অনেক গণহত্যার পর আমরা এই দেশটি পেয়েছি। আজকে একটা চেষ্টা হচ্ছে আর্ন্তজাতিকভাব এই গণহত্যাকে স্বীকৃতি দেওয়ার। আমি কোনো গণহত্যাকে ছোট করে দেখতে চাই না। কিন্তু একথা বলতে পারি আমাদের চাইতে কম সংখ্যক লোক মারা গেছে এরকম গণহত্যাকেও আর্ন্তজাতিভাবে স্বীকৃতি দেওয়া হয়েছে। সে কারণে আমাদের গণহত্যাকেও স্বীকৃতি দেয়ার দাবি জানাই। আশা করি বাংলাদেশ সরকার যে প্রচেষ্টা চালাচ্ছে সেটা শেষ পর্যন্ত সুফল বয়ে আনবে।’আলোচকের বক্তব্যে আরেক শহীদ সন্তান এবং প্রজন্ম একাত্তরের প্রতিষ্ঠাতা সভাপতি সাইদুর রহমান বলেন, ‘আজকের দিনটি আমার জন্য খুবই কষ্টের। কারণ এই দিন ৫৬ হাজার বর্গ মাইলের এই দেশটির জন্য প্রথমে হারিয়েছি আমার বাবাকে। পরে মাসহ আমার তিন ভাইকে। বাবাকে ২৫ মার্চে হত্যার করা হয়, একই সঙ্গে সেদিন মাকেও বেয়োনেট দিয়ে আঘাত করা হয়। কিন্তু মা তখন মরেনি, তিনি বেঁচে ছিলেন। আর যখন পাকিস্তানি হানাদার বাহিনীরা বুঝতে পেরেছিল যে তিনি বেঁচে আছেন তখন তাকে জীবন্ত গর্তের মধ্য পুঁতে ফেলা হয়েছে।’আরও পড়ুনঃ ঢাবিতে ‘গণহত্যা দিবস’ পালিতবাংলাদেশে মুক্তিযোদ্ধাদের বর্তমানে মানবেতর জীবনের কথা উল্লেখ করে তিনি বলেন, ‘এইদেশে মুক্তিযোদ্ধাদের বিশেষ কোনো অনুষ্ঠান বা দিনে সম্মান করা হচ্ছে না। মুক্তিযোদ্ধাদের কেউ রিক্সা চালাচ্ছেন, ভিক্ষা করছেন। তাদের সম্মান না করা হলে নতুন প্রজন্মও তাদের সম্মান করতে শিখবে না। তখন তাদের মধ্যে দেশপ্রেম জাগ্রত হবে। মুক্তিযুদ্ধে এই দেশের ৯৫ শতাংশ মানুষের অর্জন রয়েছে। আজকাল তাদের অর্জন আর ত্যাগ পাঁচ শতাংশের কাছে উৎসব হয়ে গেছে।’ইত্তেফাক/নূহু



24185,40002
এফিডেভিট
অন্যান্য
প্রকাশ : ২৬ মার্চ ২০১৯, ০০:০০
হলফনামা: আমি মো. আব্দুল হাসীব (MD. ABDUL HASEEB), পিতা: সমরেন্দ্র চন্দ্র দাস, মাতা: মালতী রানী দাস, গ্রাম ও ডাকঘর: ফান্দাউক, জেলা: ব্রাহ্মণবাড়িয়া, গত ১/১০/২০১৪ তারিখে হলফনামার মাধ্যমে ইসলাম ধর্ম গ্রহণ করেছি। বর্তমানে আমার জাতীয় পরিচয়পত্র, এইচএসসি সার্টিফিকেট ও মার্কশিট, স্নাতক ও স্নাতকোত্তর সার্টিফিকেট এবং কর্মস্থল বাংলাদেশ ব্যাংকের ব্যক্তিগত তথ্যাবলীতে আমার আগের নাম অচিন্ত্য দাস লেখা আছে। এসব নথিতে আমার নাম মো. আব্দুল হাসীব  (MD. ABDUL HASEEB) লেখা হবে। ২৪/০৩/২০১৯ তারিখে প্রথম শ্রেণীর ম্যাজিস্ট্রেট/নোটারী পাবলিকের কার্যালয়, ঢাকা থেকে এ সংক্রান্ত হলফনামা সম্পাদন করা হয়েছে।   সিকে-৭৯৭এফিডেভিট: আমার জাতীয় পরিচয়পত্রে আমার প্রকৃত নাম “মুসলিমা খাতুন” এর স্থলে ভুলবশত আমার ডাক নাম লিমা বেগম লিখা হয়েছে। যাহা গত ২৪/৩/১৯ ইং তারিখে সিনিয়র জুডিশিয়াল ম্যাজিস্ট্রেট আদালতে এফিডেভিটের মাধ্যমে নাম সংশোধন করা হয়েছে। —মুসলিমা খাতুন।              সিকে-৮০০



24186,40003
ফ্ল্যাট বিক্রয়
অন্যান্য
প্রকাশ : ২৬ মার্চ ২০১৯, ০০:০০
রেডি ফ্ল্যাট বিক্রয়: আকর্ষণীয় মূল্যে কচুক্ষেত মেইন রোড থেকে ১০০ গজ ভিতরে গ্যাস, পানি, বিদ্যুত্ সংযোগসহ পূর্বমুখী রাস্তা সংলগ্ন, সম্পূর্ণ বিদেশী টাইলস, কমোড, বেসিন ও ফিটিং এ নির্মিত ৪ বেড, ৪ বাথ, ড্রইং, ডাইনিং, ৩ বারান্দা বিশিষ্ট, একটি কার পার্কিংসহ ১৫৫০ বর্গফুটের ২য় তলায় একটি রেডি ফ্ল্যাট বিক্রয় হইবে।  ফোনঃ ০১৯১২-১৪৫৬৪১, ০১৯১৩৪৯৩০৯২। বি:দ্র: সমস্ত বাথরুম এবং কিচেন ও ডাইনিং-এ গরম পানির লাইন করা আছে। মূল্য: ৭২,০০,০০০/-।              সিকে-৭৯৮ 



24187,40004
জমি বিক্রয়
অন্যান্য
প্রকাশ : ২৬ মার্চ ২০১৯, ০০:০০
জমি বিক্রয়: ঢাকার অদূরে ধামরাই উপজেলার সূয়াপুর মৌজায় পাকা রাস্তাসংলগ্ন (৪৮) শতাংশ সম্পূর্ণ/ আংশিক। যোগাযোগ: ০১৭৩০০৫৯৭৪৯। সিএম-৫০১জমি/শিল্প প্লট বিক্রয়: নদীর পাড়ে সিমেন্ট/ সার কারখানা/ডায়িং ফ্যাক্টরীর উপযোগী ১০০ বিঘা/ যে কোন ফ্যাক্টরীর উপযোগী ৩০+১৫ বিঘা/ব্যাংকে মর্টগেজ করার উপযোগী, গাজীপুর। ০১৭১১৯৯২৬৩২।       সিকে-৮০১



24188,40005
আবশ্যক
অন্যান্য
প্রকাশ : ২৬ মার্চ ২০১৯, ০০:০০
আবশ্যক: বালুয়াকান্দি উচ্চ বিদ্যালয়, পোস্ট: ১৬৩১, বাজারহাসনাবাদ, রায়পুরা, নরসিংদীর জন্য সর্বশেষ সরকারি বিধি মোতাবেক শূন্যপদে ১ জন সহকারী প্রধান শিক্ষক আবশ্যক। আগ্রহী প্রার্থীদের দুই কপি ছবি, প্রয়োজনীয় কাগজপত্র, মোবাইল নম্বর, MPO কপিসহ আবেদনপত্র বিজ্ঞপ্তি প্রকাশের ২০ দিনের মধ্যে বিদ্যালয়ে পৌঁছাতে হবে। বেতন আলোচনা সাপেক্ষ। —প্রধান শিক্ষক।                      সিকে-৮০২



24189,40006
প্লট বিক্রয়
অন্যান্য
প্রকাশ : ২৬ মার্চ ২০১৯, ০০:০০
প্লট বিক্রয়: রাজউক পূর্বাচল সেক্টর-১৭, রোড-১১২, প্লট-১৬, ১০ কাঠার ১টি কর্নার প্লট বিক্রয়। বিস্তারিত জানতে ফোন করুন। ০১৭৩০১৬৮৪৮৪।  সিএম-৫০০ 



24190,40007
পাত্র/পাত্রী
অন্যান্য
প্রকাশ : ২৬ মার্চ ২০১৯, ০০:০০
পাত্রী চাই: এ্যাসিসটেন্ট ইঞ্জিনিয়ার পিডিবি, বিএসসি ইইই আইইউটি, গাজীপুর শিক্ষিত ছোট পরিবার ঢাকায় সেটেল্ড (৩০-র্৫-১র্১র্ ) সুদর্শন পাত্রের পাত্রী চাই। ০১৭০৮৬৫৭৮৩৫।  সিকে-৭৯৬পাত্র/পাত্রী চাই: মেধাবীদের ফ্রী মেম্বারশীপ। এএসপির (ব্রাহ্মণবাড়িয়ার) ম্যাজিস্ট্রেটের (ময়মনসিংহের) সেনাবাহিনীর (সিলেটের) পাত্রদের। মাইক্রো বায়োলজীর (র্৫-র্৪র্ -২৩) কন্যার। পিএসসি: ০১৬৭০০৩৯৭৫৩, ০২৫৫১৬৮০২৮। সিকে-৭৯৫



24191,40008
হারাইয়াছে
অন্যান্য
প্রকাশ : ২৬ মার্চ ২০১৯, ০০:০০
হারিয়েছে: আমার তিনমাস অন্তর সঞ্চয়পত্র: নং তিন গ-১০১৩১৫৪-৫৫=২টি, নং তিন ঘ-১৪০৪৫৪৮= ১টি, রেজিঃ নং-১৭৪৩৯, তাং- ২২-০৮-২০১৬, মানিকগঞ্জ থানায় জিডি নং-৪৭৯, তাং- ১০/০৩/২০১৯। মোহাম্মদ কবির হোসেন, ০১৭৭৪৩৭৭৫৬৬।          সিকে-৮০৩



24192,40009
বিক্রয়
অন্যান্য
প্রকাশ : ২৬ মার্চ ২০১৯, ০০:০০
বিক্রয় হইবে: ৮টি ডেস্কটপ, ৪টি লেপটপ, ১টি প্রজেক্টর, ৫টি প্রিন্টার, ১টি সুইস, ১টি ইউপিএস, ১টি মিডিয়া কনভার্টার যেখানে যে অবস্থায় আছে ভিত্তিতে বিক্রয় হবে। ২৮.০৩.২০১৯ তারিখ ২ ঘটিকার মধ্যে যোগাযোগ করুন। জসিম, মোবাইল: ০১৯১৬১৫১৫০১। ২০৬/এ, তেজগাঁও শি/এ
(লেভেল-৭)।               সিকে-৭৯৯



24193,40010
বিশ্বমানবের চিরকালীন যেই আকুতি
অন্যান্য
প্রকাশ : ২৬ মার্চ ২০১৯, ০০:০০
নানাদিক হইতে বিশেষ তাত্পর্যবহ এইবারের স্বাধীনতা দিবস। প্রথমত, স্বাধীনতার সুবর্ণজয়ন্তীর দ্বারপ্রান্তে আসিয়া উপনীত হইয়াছি আমরা। ২০২১ সালে স্বাধীনতার অর্ধশতবর্ষ পূর্ণ হইবে। দ্বিতীয়ত, এই স্বাধীনতার যিনি মূল স্থপতি বাঙালির চিরকালের সেই গর্বের ধন জাতির পিতা বঙ্গবন্ধু শেখ মুজিবুর রহমানের জন্মশতবর্ষ পূর্ণ হইবে ২০২০ সালে। দুইটি উপলক্ষই নিঃসন্দেহে সাড়ম্বরে উদযাপনযোগ্য। সেই প্রস্তুতিও শুরু হইয়া গিয়াছে ইতোমধ্যে। আমাদের স্বাধীনতাপূর্ব ও স্বাধীনতাপরবর্তী কঠিন বাস্তবতা বিষয়ে যাহারা যিকঞ্চিত্ ধারণা রাখেন, তাহারা জানেন যে বঙ্গবন্ধু ও বাংলাদেশ পরস্পর অবিচ্ছেদ্য। সর্বোপরি, ইহাও তাহাদের অজানা নহে যে, এই স্বাধীনতা অর্জন এবং তাহাকে সুরক্ষিত রাখিতে কী বিপুল ত্যাগ স্বীকার করিতে হইয়াছে আমাদের। পাড়ি দিতে হইয়াছে কত রক্ত আর অশ্রুর সমুদ্র। একাত্তরের রক্তসমুদ্র শুকাইবার আগেই পঁচাত্তরে সপরিবারে জীবন উত্সর্গ করিতে হইয়াছে জাতির পিতা বঙ্গবন্ধু শেখ মুজিবুর রহমানকে। বলা বাহুল্য, স্বাধীনতার জন্য এত আত্মত্যাগের নজির পৃথিবীতে খুব বেশি নাই। তদুপরি ইহাও কম গৌরবের বিষয় নয় যে, জন্মলগ্নেই বাংলাদেশের ভবিষ্যত্ লইয়া যাহারা তুচ্ছতাচ্ছিল্য করিয়াছিলেন, তাহাদের মুখে ছাই দিয়া এই স্বাধীনতা দিবসটি আমরা উদযাপন করিতেছি উন্নয়নশীল দেশ হিসাবে। আন্তর্জাতিকভাবে স্বীকৃত সকল মানদণ্ডে সফলভাবে উত্তীর্ণ হইয়াই স্বল্পোন্নত দেশের সারি হইতে আমরা উঠিয়া আসিয়াছি উন্নয়নশীল দেশের কাতারে। শুধু তাহাই নহে, স্বাধীনতার সোনার কাঠির ছোঁয়ায় বাংলাদেশ এতটাই বদলাইয়া গিয়াছে যে- সমাজ, অর্থনীতি ও জীবনমানসহ প্রায় প্রতিটি ক্ষেত্রেই তাহা দৃশ্যমান। অতএব, এই মাটিতে জন্মগ্রহণকারী কোনো বঙ্গসন্তানের নিকট স্বাধীনতার তাত্পর্য নূতন করিয়া ব্যাখ্যার প্রয়োজন আছে বলিয়া আমরা মনে করি না।বিশিষ্ট বাঙালি কবি রঙ্গলাল বন্দ্যোপাধ্যায় (১৮২৭-১৮৮৭) দেড়শতাধিক বত্সর আগে লিখিয়া গিয়াছেন যে, ‘স্বাধীনতাহীনতায় কে বাঁচিতে চায় হে, কে বাঁচিতে চায়/দাসত্বশৃঙ্খল বল কে পরিবে পায় হে, কে পরিবে পায়।’ বস্তুত মানুষের স্বাধীনতার এই আকুতি বিশ্বজনীন। ইহার কোনো দেশকাল নাই। সত্য বটে, পেটে ভাত না থাকিলে ‘পূর্ণিমার চাঁদ’ও ‘ঝলসানো রুটি’ বলিয়া ভ্রম হয়। তাই বলিয়া শুধু ‘ভাত-কাপড়’-এর নিশ্চয়তা যে মানবের স্বাধীনতার চিরায়ত এই বাসনাকে তৃপ্ত করিতে পারে না—তাহার উদাহরণও আমাদের চোখের সম্মুখেই রহিয়াছে। সেই বিংশ শতাব্দীর বিশের দশকে তত্কালীন সোভিয়েত ইউনিয়ন সফরে গিয়া তাঁহার বিখ্যাত ‘রাশিয়ার চিঠি’তে রবীন্দ্রনাথও ঠিক সেই কথাই বলিয়াছিলেন। স্বাধীনতা মানে কেবল অন্ন-বস্ত্র-শিক্ষা-চিকিত্সা ও বাসস্থানের নিশ্চয়তা কিংবা অবকাঠামোগত উন্নয়ন নহে। স্বাধীনতা শব্দটি উচ্চারিত হইলে যে ছবিটি আমাদের মানসপটে ভাসিয়া ওঠে তাহা নিঃসন্দেহে আকাশে উড্ডীন এক মুক্ত বিহঙ্গের। বলা যাইতে পারে যে, মুক্ত বাতাসে মুক্ত মন লইয়া বুক ভরিয়া শ্বাস লইবার নামই স্বাধীনতা। কিন্তু উন্নয়নশীল বিশ্বে ইহা আজও সোনার হরিণ হইয়াই রহিয়াছে। নূতন স্বাধীনতাপ্রাপ্ত দেশগুলি কখনোই এই সমস্যা হইতে মুক্ত ছিল না। তবে জঙ্গিবাদ ও সন্ত্রাসের চোখরাঙানি তাহাতে নূতন মাত্রা যোগ করিয়াছে। নিরাপত্তার নামে সেইসব দেশে এমনসব আইন-কানুন গৃহীত হইতেছে যে, স্বাভাবিকভাবে শ্বাসপ্রশ্বাস নেওয়াও কঠিন হইয়া পড়িতেছে কোনো কোনো ক্ষেত্রে। পাশাপাশি ইহাও অনস্বীকার্য যে, উন্নত দুনিয়ার দেশগুলির সাম্প্রতিক চিত্রও খুব একটা ভিন্ন নহে।    স্বাধীনতাকে অর্থবহ ও টেকসই করিতে হইলে অর্থনৈতিক ও সামাজিক উন্নয়নের পাশাপাশি এইদিকেও আমাদের বিশেষ দৃষ্টি রাখিতে হইবে। বঙ্গবন্ধু আমৃত্যু যে সোনার বাংলা প্রতিষ্ঠার স্বপ্ন দেখিয়াছেন তাহার মূল কথা হইল বাংলার দুঃখী মানুষের মুখে হাসি ফোটানো। আনন্দের বিষয় হইল, বাংলাদেশের সমগ্র মানচিত্রজুড়িয়া দুঃখী মানুষের মুখে সেই হাসি ক্রমেই দৃশ্যমান হইয়া উঠিতেছে। কিন্তু চ্যালেঞ্জও একেবারে কম নহে। দেশের কাণ্ডারিরা এই বিষয়ে পূর্ণ সচেতন বলিয়াই আমাদের বিশ্বাস।স্বাধীনতার বেদিমূলে যাহারা জীবন উত্সর্গ করিয়াছেন আমরা সেই বীর শহীদদের প্রতি গভীর শ্রদ্ধা জানাই। সেই সঙ্গে পরম শ্রদ্ধাভরে স্মরণ করি স্বাধীনতার মহান স্থপতি বঙ্গবন্ধু শেখ মুজিবুর রহমানকে।



24194,40011
কঠিন চ্যালেঞ্জের মুখে ব্রেক্সিট ও থেরেসা মে
অন্যান্য
প্রকাশ : ২৬ মার্চ ২০১৯, ০০:০০
ব্রিটেনের ইতিহাসে সম্ভবত সর্ববৃহত্ সমাবেশটি অনুষ্ঠিত হইয়াছে শনিবার। সংবাদ মাধ্যমগুলির মতে ব্রেক্সিটের বিরোধিতা করিয়া এইদিন কমপক্ষে এক মিলিয়ন মানুষ সেন্ট্রাল লন্ডনের রাস্তায় নামিয়া আসিয়াছে। সারা দেশ হইতে আগত ব্রেক্সিট-বিরোধীদের ব্যাপক উপস্থিতির কারণে এক পর্যায়ে মোবাইল ফোনের নেটওয়ার্ক বন্ধ হইয়া যায় এবং কয়েক কদম অগ্রসর হওয়াও দুঃসাধ্য হইয়া পড়ে। দিন তিনেক পূর্বে প্রদত্ত এক ভাষণে ব্রিটিশ জনগণ ব্রেক্সিটের পক্ষে আছে বলিয়া প্রধানমন্ত্রী থেরেসা মে যেই দাবি করিয়াছিলেন, শনিবারের সমাবেশটিকে তাহার সদম্ভ প্রত্যাখ্যান হিসাবেই বিবেচনা করা হইতেছে।শনিবারের সমাবেশে কাহারা অংশগ্রহণ করিয়াছিলেন এই প্রশ্নের উত্তর খোঁজা বৃথা হইবে। কেননা এই সমাবেশে ক্ষমতাসীন কনজারভেটিভ পার্টির বিপুলসংখ্যক নেতা-কর্মী যেমন আসিয়াছেন, তেমনি বিরোধী দল লেবার পার্টির নেতা-কর্মীরাও আসিয়াছেন। ইউরোপিয়ান ইউনিয়নের (ইইউ) অন্যান্য দেশে বাসকারী অনেক ব্রিটিশ নাগরিকও এই সমাবেশে যোগ দিয়াছেন, ব্রেক্সিট হইয়া গেলে ইইউ দেশগুলিতে তাহারা আদৌ থাকিতে পারিবেন কিনা সেই আশঙ্কাতাড়িত হইয়াই এই মানুষেরা লন্ডনের সমাবেশে যোগ দিতে চলিয়া আসিয়াছেন। ব্রিটেনে বাসকারী ইইউ-এর অন্যান্য দেশের লোকজনও একই আশঙ্কায় ভুগিয়া সমাবেশে আসিয়াছেন। কনজারভেটিভ পার্টির অনেক নেতাই সমাবেশস্থল হইতে থেরেসা মে-এর ব্রেক্সিট নীতির তীব্র সমালোচনা করিয়াছেন। এক্ষণে কনজারভেটিভ পার্টির মধ্যে দুইটি ধারা প্রবলভাবে কাজ করিতেছে। একদল এমপি থেরেসা মে’কে সরাইয়া ইইউ-এর সহিত সৃষ্ট ব্যাপক দূরত্ব যতদূর সম্ভব মেরামতের পক্ষে। কিন্তু অন্য একদল এমপির মতে মে’কে সরিয়া যাইতে হইলে দলের ভিতর হইতে কেউ একজনকে প্রধানমন্ত্রী বানাইবার পরিবর্তে পার্লামেন্ট নির্বাচনের কথাই ভাবিতে হইবে। বস্তুত মে নিজেও এই ভীতি-কার্ড খেলিয়া তাঁহার সহিত দ্বিমত পোষণকারী দলীয় এমপিদেরকে দমাইয়া রাখিতে চাহিতেছেন। বস্তুত ব্রেক্সিট-বিপাকে পড়িয়া থেরেসা মে ও তাঁহার সরকার এতটাই তালগোল পাকাইয়া ফেলিয়াছে যে, নির্বাচন হইলে দলের পরাজয় অবধারিত বলিয়াই অনেক বিশ্লেষক মনে করিতেছেন। থেরেসা মে এখনো আশা করিতেছেন যে, পার্লামেন্ট নির্বাচনে নিজেদের আসন হারাইবার আশঙ্কার কারণেই শেষাবধি বিদ্রোহী এমপিরা পার্লামেন্টে অনুষ্ঠিতব্য ভোটাভুটিতে তাঁহার পক্ষে থাকিবে। কিন্তু গত কয়েক সপ্তাহের অভিজ্ঞতা মে-এর অনুমানের পক্ষে কথা বলিতেছে না। ব্রেক্সিট লইয়া ব্রিটেন কেবল দেশের ভিতরেই বিপাকেই পড়ে নাই। ইইউ ক্রমশই ব্রেক্সিট প্রসঙ্গে ব্রিটেনকে কড়া শর্তের মধ্যে লইয়া যাইতেছে। জার্মানি ও ফ্রান্সের মতো দেশের শক্ত অবস্থানও মহাদেশীয় পর্যায়ে ব্রিটেনের অবস্থান অনেকখানি দুর্বল করিয়া ফেলিয়াছে বলিয়া মনে হইতেছে।শনিবারের সমাবেশ হইতে ব্রেক্সিট লইয়া নূতন গণভোটের যেই দাবি উঠিয়াছে, তাহা লইয়াও বড় ধরনের অস্বস্তিতে পড়িতেছেন থেরেসা মে। এক মিলিয়ন মানুষের একযোগে উপস্থাপিত এই দাবি পাশ কাটাইয়া যাওয়া শুধু থেরেসা মে নহে যে কাহারো জন্যই অতিশয় কঠিন বলিয়া গণ্য করিতে হইবে। এইদিকে, একাধিক জনমত জরিপে গণভোট হইলে ব্রেক্সিটের বিপক্ষে সংখ্যাগরিষ্ঠ ভোট পড়িবে বলিয়া জানানো হইয়াছে। এমত জটিল পরিস্থিতিতে থেরেসা মে প্রধানমন্ত্রিত্ব বাঁচাইতে পারিবেন বলিয়া মনে করা লোকের সংখ্যা ক্রমশ কমিয়া আসিতেছে।



24195,40012
বঙ্গবন্ধুর নেতৃত্বে গোটা জাতি ঐক্যবদ্ধ হয়েছিল
অন্যান্য
প্রকাশ : ২৬ মার্চ ২০১৯, ০০:০০
স্বাধীনতা দিবসে আমরা গভীর শ্রদ্ধার সঙ্গে স্মরণ করছি যারা সাধনা ও সংগ্রামের মধ্য দিয়ে এবং মুক্তিযুদ্ধের মধ্য দিয়ে স্বাধীন বাংলাদেশ প্রতিষ্ঠা করেছেন। স্বাধীনতার ঘোষণা ও মুক্তিযুদ্ধ কোনো আকস্মিক ব্যাপার ছিল না। এর পেছনে প্রত্যক্ষভাবে ছিল ৬ দফা আন্দোলন এবং বঙ্গবন্ধু শেখ মুজিবুর রহমান ও তাজউদ্দিন আহমেদের নেতৃত্ব। তাছাড়া অনেক আগে থেকেই শেরে বাংলা ফজলুল হক ও মওলানা ভাসানীর নেতৃত্বে আন্দোলন পরিচালিত হয়ে আসছিল। ‘বঙ্গভঙ্গ’বিরোধী আন্দোলন থেকে আমাদের ’৬৯-এর গণঅভ্যুত্থান ও ’৭১-এর মুক্তিযুদ্ধ এক ধারাবাহিক ঘটনাপ্রবাহ। মুক্তিযোদ্ধাদের সশস্ত্র ভূমিকা অবশ্যই শ্রদ্ধার সঙ্গে স্মরণীয়, তবে ভুললে চলবে না যে, মুক্তিযুদ্ধ ছিল একটি রাজনৈতিক ঘটনা।প্রথম বাংলাদেশ সরকার ও তাজউদ্দিন আহমেদের ভূমিকার বিবেচনা ছাড়া মুক্তিযুদ্ধের ইতিহাস ভুল হয়ে যায়। তাছাড়া এই গোটা প্রক্রিয়ার মধ্যে ড. মুহম্মদ শহীদুল্লাহ, কাজী মোতাহার হোসেন, মোতাহের হোসেন চৌধুরী, তফাজ্জল হোসেন মানিক মিয়া, আবুল ফজল, সিকান্দার আবু জাফর, জহুর হোসেন চৌধুরী এবং আরো অনেক লেখক, চিন্তাবিদ ও সাংবাদিকের ভূমিকা ছিল অসাধারণ গৌরবজনক। ছয় দফা আন্দোলনের মধ্য দিয়ে বঙ্গবন্ধুর নেতৃত্বে গোটা জাতি ঐক্যবদ্ধ হয়েছিল। আমাদের স্বাধীনতা সংগ্রাম ও মুক্তিযুদ্ধকে এবং বাংলাদেশ প্রতিষ্ঠার সংগ্রামকে এই সমগ্রতার মধ্যে দেখতে হবে। সেই সঙ্গে এই মর্মান্তিক ঘটনাও আমাদের বুঝতে হবে যে, স্বাধীন বাংলাদেশে অল্প সময়ের মধ্যেই বঙ্গবন্ধু, তাজউদ্দিন আহমেদ, সৈয়দ নজরুল ইসলাম, কামারুজ্জামান ও এম মনসুর আলী প্রাণ হারিয়েছিলেন। আমাদের স্বাধীনতা সংগ্রাম ও মুক্তিযুদ্ধের ইতিহাস থেকে শিক্ষা গ্রহণের প্রয়োজনে স্বাধীন বাংলাদেশের বিশৃঙ্খল অবস্থার কারণও আমাদের খুঁজতে হবে স্বাধীনতা আন্দোলন ও মুক্তিযুদ্ধের ঘটনা প্রবাহের মধ্য দিয়ে।সত্য কথা বলতে গেলে অবশ্যই স্বীকার করতে হবে যে, স্বাধীন রাষ্ট্র প্রতিষ্ঠার ও সেই রাষ্ট্র পরিচালনার জন্য যে সার্বিক প্রস্তুতি দরকার ছিল তার অনেক কিছুই তখন করা হয়নি। গণতন্ত্রের জন্য যে শিক্ষা, প্রস্তুতি ও রাজনৈতিক দল দরকার সেই পর্বে তা গড়ে তোলা হয়নি। যে অপূর্ণতা প্রথম ছিল তাই পরবর্তীকালে নানা দুর্ঘটনার কারণ হয়েছে। স্বাধীনতা দিবসে আবেগ ও উত্তেজনার মধ্যে সেগুলোর বিবেচনা যথেষ্ট গুরুত্ব পায় না। আসলে বাংলাদেশকে আমাদের স্বাধীন রাষ্ট্ররূপে প্রতিষ্ঠা করা ও উন্নতির জন্য বছরের প্রতিটা দিনকেই স্বাধীনতা দিবস রূপে উপলব্ধি করা ও কাজ করা উচিত। স্বাধীন বাংলাদেশে গত প্রায় ৫০ বছর ধরে বিভিন্ন রাজনৈতিক দল এমন অনেক কাজ করছে, যেগুলো আমাদের রাষ্ট্রীয় স্বাধীনতার পরিচায়ক নয়। যদি আমাদের মধ্যে রাষ্ট্রীয় স্বাধীনতার চেতনা নতুনভাবে প্রতিষ্ঠিত হয়, তাহলেই বাংলাদেশ স্বাধীন রাষ্ট্ররূপে টিকবে।বাংলাভাষাকে বাংলাদেশের রাষ্ট্রভাষা রূপে প্রতিষ্ঠা করতে হবে। গণতান্ত্রিক রাজনৈতিক দল গড়ে তুলতে হবে। যে আওয়ামী লীগ স্বাধীনতার সংগ্রামে ও মুক্তিযুদ্ধে নেতৃত্ব দিয়ে অসাধারণ গৌরবময় ভূমিকা পালন করেছে সেই আওয়ামী লীগকে গণতান্ত্রিক দল রূপে গড়ে তোলা দরকার। এটা সমগ্র জনগণের দাবি। বিএনপি, জাতীয় পার্টি প্রভৃতি দলকেও গণতান্ত্রিক চরিত্র অর্জন করতে হবে। কেবল ধনিক শ্রেণির গণতন্ত্র নয়, সময়ের দাবি সার্বজনীন গণতন্ত্র বা শতভাগ মানুষের গণতন্ত্র।বামপন্থি দলগুলোকে তাদের আদর্শ ও কর্মসূচি নিয়ে জনসাধারণের সামনে আসতে হবে। জনসাধারণের মধ্যে আগ্রহ আছে সমাজতন্ত্র অভিমুখী গণতন্ত্রের।আজ স্বাধীনতা দিবসে সারা দেশের জনগণের মধ্যে এইরকমই অনুভূতি ও চিন্তার প্রকাশ দেখা যাচ্ছে। দেশে জুলুম-জবরদস্তি, অন্যায়-অবিচার, দুর্নীতি, হত্যা, আত্মহত্যা ও অসামাজিক কার্যকলাপ দেখে জনগণের উল্লেখযোগ্য একটি অংশ হতাশার মধ্যে পড়ে যাচ্ছে। নতুন সার্বজনীন বাংলাদেশ গড়ে তোলার রাজনৈতিক সংগ্রাম দেখা দিলে হতাশা কেটে যাবে এবং সমগ্র জনগণের মধ্যে নবচেতনা দেখা দেবে।আজ স্বাধীনতা দিবসে আমরা চাই নতুন রেনেসাঁর এবং তার ধারাবাহিকতার নতুন গণজাগরণ।বাংলাদেশের সাহিত্যের জগত্টাও এক অস্বাভাবিক অবস্থায় চলছে। গত বইমেলায় প্রায় সাড়ে চার হাজার বই প্রকাশিত হয়েছে। এগুলোর মধ্যে অন্তত ২৫টি বই অবশ্যই উত্কৃষ্ট। লেখকদেরই কর্তব্য সেই ভালো বইগুলোকে সমালোচনার মধ্য দিয়ে পাঠক সমাজের কাছে তুলে ধরা। জনসাধারণের রুচি, পছন্দ ও আগ্রহকে উন্নত করা লেখকদেরই দায়িত্ব। আমরা আধুনিক যুগে সব জাতির মধ্যে বুদ্ধিজীবীদের গুরুত্বপূর্ণ ভূমিকা পালন করতে দেখেছি। স্বাধীন বাংলাদেশে, বিশেষ করে গত ৩০ বছরের মধ্যে বুদ্ধিজীবীরা এমন অনেক কাজ করেছেন, যার দ্বারা তারা নিজেদের মর্যাদা হারিয়েছেন। আজ আমরা চাই নতুন প্রতিশ্রুতি নিয়ে দেশে প্রগতিশীল বুদ্ধিজীবীদের আত্মপ্রকাশ।স্বাধীনতা দিবসে অবশ্যই আমাদের স্মরণ করা দরকার যে, রাজমোহন, বিদ্যাসাগর থেকে বেগম রোকেয়ার সময় থেকে বাংলাভাষায় চিন্তা চর্চার, সমাজ সংস্কারের ও পরবর্তীকালের রাজনৈতিক আন্দোলনের গৌরবজনক সময় গিয়েছে। হিন্দু-মুসলিম বিরোধ অপঘাতরূপে দেখা দিয়েছিল; কিন্তু উভয় সম্প্রদায়ের মহত্প্রাণ মনীষীরা জনসাধারণকে পরিচালনা করেছিলেন সভ্যতা ও প্রগতির পথে। আজ যে অবস্থা দেশে বিরাজ করছে, দুনিয়াজুড়ে বিরাজ করছে তাতে সভ্যতা ও প্রগতির পথ বুদ্ধিজীবীরা সন্ধান করবেন এটা আশা করি। অবস্থা এমন হয়েছে যে, বাংলাদেশের কোনো প্রগতিশীল শক্তিরই সন্ধান পাওয়া যাচ্ছে না। ধর্ম নিয়ে যে বিরোধ গত প্রায় ৪০ বছর ধরে দেখা যাচ্ছে, তার মধ্যে প্রগতিশীল চিন্তা-চেতনার প্রকাশ নেই। আজ প্রগতির দাবি সার্বজনীন গণতন্ত্রের আদর্শকে উদ্ভাবন করা। পশ্চিমা সাম্রাজ্যবাদী নীতির অন্ধ অনুসরণের দ্বারা আমরা বিপথগামী। পশ্চিমের প্রগতিশীল দর্শন, বিজ্ঞান, ইতিহাস ও সাহিত্যকে অবশ্যই আমাদের গ্রহণ করতে হবে; কিন্তু পশ্চিমা উপনিবেশবাদ, সাম্রাজ্যবাদ ও ফ্যাসিবাদের নীতিগুলোকে অবশ্যই আমাদের পরিহার করে চলতে হবে। আমাদের আত্মশক্তি বাড়াতে হবে। চলতে হবে আত্মনির্ভর হয়ে। এটাই স্বাধীনতার দাবি।বুদ্ধিগত, চিন্তাগত উন্নতি ছাড়া রাজনৈতিক উন্নতি সম্ভব হবে না। রাজনীতিতে চাই আদর্শগত অনুসন্ধান ও চিন্তাগত উত্কর্ষ। শক্তি প্রয়োগ নয়, বুদ্ধি ও নৈতিক শক্তি প্রয়োগের দ্বারা উন্নত বাংলাদেশ গড়ে তুলতে হবে। রাষ্ট্রব্যবস্থার প্রতিটা অঙ্গকে সংস্কারের মাধ্যমে সুস্থ, স্বাভাবিক ও শক্তিশালী করে গড়ে তুলতে হবে। বিশ্বব্যাংক দ্বারা পরিচালিত হলে আমরা পরনির্ভর থাকব। নিজেদের বুদ্ধিতে এবং নিজেদের শক্তিতে, নিজেদের নেতৃত্ব নিয়ে চললে আমরা উন্নতি করবো।আবার আমরা আমাদের জাতীয়তাবাদী আন্দোলনের ও মুক্তি সংগ্রামের মহান নেতৃত্ব ও শহীদদের কথা স্মরণ করছি।n লেখক: অধ্যাপক, ঢাকা বিশ্ববিদ্যালয় ও চিন্তাবিদ 



24196,40013
‘আমার স্বপ্নের বাংলাদেশ স্বাধীন হবেই’
অন্যান্য
প্রকাশ : ২৬ মার্চ ২০১৯, ০০:০০
একাত্তরের ২৬ মার্চ ছিল শুক্রবার। ২৫ মার্চ রাত ১১টায় আমি আর মণি ভাই বঙ্গবন্ধুর কাছ থেকে বিদায় নেই। রাত ১২টায় মুহুর্মুহু গোলাবর্ষণের মধ্য দিয়ে পাকিস্তান সামরিক বাহিনী পূর্বপরিকল্পিত ‘অপারেশন সার্চলাইট’ অনুযায়ী জিরো আওয়ারে শুরু করে বাঙালি নিধনে গণহত্যা, যা অখণ্ড পাকিস্তানের কফিনে শেষ পেরেকটি ঠুকে দেয়। চারদিকে প্রচণ্ড বিস্ফোরণের শব্দ ছাপিয়ে আমার কানে তখন বাজছে বিদায় বেলায় বঙ্গবন্ধুর নির্দেশ, ‘তোমাদের যে দায়িত্ব আমি দিয়েছি, সেই দায়িত্ব যথাযথভাবে পালন করো। আমার জন্য ভেবো না।’মার্চের ২৬ তারিখ প্রথম প্রহরেই সারাদেশসহ ঢাকায় অনির্দিষ্টকালের জন্য কারফিউ জারি করা হয়। এ অবস্থায় রাতে খবর পেলাম বঙ্গবন্ধুকে গ্রেফতার করা হয়েছে। সকালে ইয়াহিয়া খান তার ভাষণে সারা দেশে রাজনৈতিক তত্পরতা নিষিদ্ধ ঘোষণা করে বঙ্গবন্ধুকে উদ্দেশ করে বলেছেন, ‘সপ্তাহ খানেক আগেই আমার উচিত ছিল শেখ মুজিবুর রহমান ও তার অনুসারীদের বিরুদ্ধে ব্যবস্থা গ্রহণ করা...। ...দেশের স্বাধীনতা ও সার্বভৌমত্বকে সে আক্রমণ করেছে, এই অপরাধ বিনা শাস্তিতে যেতে দেওয়া হবে না।’ ২৭ মার্চ যখন ২ ঘণ্টার জন্য কারফিউ প্রত্যাহার করা হয়, তখন আমি আর মণি ভাই গুলিস্তান দিয়ে নবাবপুর রোড ধরে সদরঘাট গিয়ে কেরানিগঞ্জের উদ্দেশে যাত্রা করি। যাওয়ার সময় স্বাধীন বাংলা বেতার কেন্দ্র থেকে দফায় দফায় প্রচারিত এম এ হান্নান সাহেবের ভাষণ শুনি, ‘কে বলে বঙ্গবন্ধুকে গ্রেফতার করা হয়েছে? তিনি আমাদের মধ্যেই আছেন।’ সকালে স্বাধীন বাংলা বেতার কেন্দ্র থেকে হান্নান সাহেব এবং অন্য নেতারা বিরামহীনভাবে ঘোষণা দিতে থাকেন, ‘বাংলাদেশ আজ স্বাধীন। বঙ্গবন্ধু বাংলাদেশের স্বাধীনতা ঘোষণা করে শেষ রক্তবিন্দু দিয়ে প্রিয় মাতৃভূমিকে শত্রুমুক্ত করতে আমাদের প্রতি নির্দেশ দিয়েছেন।’ এরপর সন্ধ্যায় স্বাধীন বাংলা বেতার কেন্দ্র থেকে মেজর জিয়াউর রহমানের কণ্ঠে বঙ্গবন্ধুর পক্ষে স্বাধীনতার ঘোষণা প্রচারিত হয়।টানা ২৪ দিন চলা সর্বাত্মক অসহযোগ আন্দোলন আর বঙ্গবন্ধুর রাজনৈতিক কৌশলের কাছে পরাস্ত হয়ে অবশেষে গণহত্যার দিকে এগিয়ে যায় পাকিস্তানি সামরিক জান্তা। স্বাধীনতা ঘোষণা সম্পর্কে পাকিস্তানের পূর্বাঞ্চলীয় সামরিক বাহিনীর প্রধান লে. জেনারেল নিয়াজীর জনসংযোগ কর্মকর্তা মেজর সিদ্দিক সালিক তার ‘উইটনেস টু সারেন্ডার’ গ্রন্থে লিখেছেন, “যখন প্রথম গুলিটি বর্ষিত হলো, ঠিক সেই মুহূর্তে পাকিস্তান রেডিওর সরকারি তরঙ্গের কাছাকাছি একটি তরঙ্গ থেকে ক্ষীণস্বরে শেখ মুজিবুর রহমানের কণ্ঠস্বর ভেসে এলো। ওই কণ্ঠের বাণী মনে হলো পূর্বেই রেকর্ড করে রাখা হয়েছিল। তাতে শেখ মুজিব পূর্ব পাকিস্তানকে ‘গণপ্রজাতন্ত্রী বাংলাদেশ’ হিসেবে ঘোষণা করেছেন।” স্বাধীনতার ঘোষণা সম্পর্কে তিনি আরো লিখেছেন, “ঘোষণায় বলা হয়, ‘এটাই হয়তো আমার শেষ বার্তা। আজ থেকে বাংলাদেশ স্বাধীন। বাংলাদেশের মানুষ যে যেখানে আছেন, আপনাদের যা কিছু আছে তাই নিয়ে দখলদার সেনাবাহিনীর মোকাবিলা করার জন্য আমি আহ্বান জানাচ্ছি। পাকিস্তানি দখলদার বাহিনীর শেষ সৈন্যটিকে বাংলাদেশের মাটি থেকে উত্খাত করা এবং চূড়ান্ত বিজয় অর্জিত না হওয়া পর্যন্ত আপনাদের সংগ্রাম চালিয়ে যেতে হবে’।”স্বাধীনতার ঘোষণা দেওয়ার পরিস্থিতির শুরুটা হয়েছিল মূলত ৬ দফা দেওয়ার মধ্য দিয়েই। বঙ্গবন্ধু নিজেই বলতেন, ‘সাঁকো দিলাম, স্বাধিকার থেকে স্বাধীনতায় উন্নীত হওয়ার জন্য।’ ৬ দফাকে প্রতিহত করার জন্য পাকিস্তানি শাসকগোষ্ঠী বহু ষড়যন্ত্র করেছে; কিন্তু ৬ দফার প্রতি বঙ্গবন্ধুর দৃঢ় স্থির-প্রতিজ্ঞাবোধ তাঁকে জনমনে জনগণমন অধিনায়কের আসনে অধিষ্ঠিত করেছে। আর আমরা যারা ছাত্র রাজনীতির সঙ্গে যুক্ত ছিলাম তারা উনসত্তরের জানুয়ারির ৪ তারিখে সর্বদলীয় ছাত্র সংগ্রাম পরিষদ গঠন করে ৬ দফাকে দাঁড়ি, কমা, সেমিকোলনসমেত ১১ দফায় অন্তর্ভুক্ত করে সারা বাংলার গ্রামে-গঞ্জে-শহরে-বন্দরে-কলে-কারখানায় ছড়িয়ে দিয়েছিলাম।সত্তরের নির্বাচন ছিল বঙ্গবন্ধুর সমগ্র জীবনের জন্য এক বিরাট চ্যালেঞ্জ। নির্বাচনী ম্যান্ডেট নিতে, গণরায় নিতে প্রতিটি সভায় তিনি বলতেন, ‘এ নির্বাচন বাঙালির মুক্তি সনদ ৬ দফা ও ১১ দফার পক্ষে গণভোট। আপনাদের অধিকার আদায়ের জন্য আমি যদি আমার জীবনের যৌবন পাকিস্তানের কারাগারে কাটাতে পারি, ফাঁসির মঞ্চে যেতে পারি, তবে কি আমি আপনাদের কাছে আমার ৬ দফার পক্ষে একটি ভোট চাইতে পারি না।’ এরপর যথাসময়ে অনুষ্ঠিত নির্বাচনের মাধ্যমে বাংলার মানুষ তাদের রায় জানিয়ে দিল। বঙ্গবন্ধুর নেতৃত্বে আওয়ামী লীগ জাতীয় পরিষদে একক সংখ্যাগরিষ্ঠতা অর্জন করল।একাত্তরের ৩ জানুয়ারি, ঐতিহাসিক রেসকোর্সে অনুষ্ঠিত হয় জাতীয় ও প্রাদেশিক পরিষদে নব-নির্বাচিত সদস্যদের শপথ অনুষ্ঠান। শপথ গ্রহণ করাবেন স্বয়ং বঙ্গবন্ধু। সেদিন বক্তৃতায় তিনি বলেছিলেন, ‘৬ দফা ও ১১ দফা আজ আমার নয়, আমার দলেরও নয়। এ আজ বাংলার জনগণের সম্পত্তিতে পরিণত হয়েছে। কেউ যদি এর সাথে বিশ্বাসঘাতকতা করে তবে বাংলার মানুষ তাঁকে জ্যান্ত সমাধিস্থ করবে। এমনকি আমি যদি করি আমাকেও।’ জেনারেল ইয়াহিয়া একাত্তরের ১১ জানুয়ারি ঢাকা এসে ১২ ও ১৩ জানুয়ারি দুই দিন বঙ্গবন্ধুর সঙ্গে দুইদফা আলোচনায় মিলিত হন। ঢাকা ত্যাগের প্রাক্কালে তেজগাঁ বিমানবন্দরে জেনারেল ইয়াহিয়া খান সাংবাদিকদের বলেন, ‘দেশের ভাবী প্রধানমন্ত্রী শেখ মুজিব তাঁর সঙ্গে আলোচনা সম্পর্কে যেসব কথা বলেছেন তা পুরোপুরি সঠিক।’ ঢাকা থেকে ফিরে ইয়াহিয়া খান লারকানায় ভুট্টোর বাসভবনে যান এবং সেখানে জেনারেলদের সঙ্গে এক গোপন বৈঠকে মিলিত হন। মূলত লারকানা বৈঠকেই নির্বাচনী ফলাফল বানচালের নীলনকশা প্রণীত হয়।এরপর ১৩ ফেব্রুয়ারি এক সরকারি ঘোষণায় জানানো হয়, প্রেসিডেন্ট ইয়াহিয়া খান ঢাকায় প্রাদেশিক পরিষদ ভবনে পাকিস্তানের শাসনতন্ত্র রচনার জন্য ৩ মার্চ বুধবার ৯টায় জাতীয় পরিষদের অধিবেশন আহ্বান করেছেন। এদিকে ১৪ ও ১৫ ফেব্রুয়ারি আওয়ামী লীগের ওয়ার্কিং কমিটির সভায় বঙ্গবন্ধু পাকিস্তানের নেতৃবৃন্দের সঙ্গে আলোচনার বিস্তারিত বিবরণ তুলে ধরেন। ওয়ার্কিং কমিটি আলোচনা অনুমোদন করে এবং বঙ্গবন্ধুকে ‘জনগণের আশা-আকাঙ্ক্ষা ও অধিকার আদায়ের জন্য যেকোনো পন্থা গ্রহণের পূর্ণ অধিকার প্রদান করে।’ ১৭ ফেব্রুয়ারি ভুট্টো তার পার্টি অফিসে এক সংবাদ সম্মেলনে বলেন, ‘৩ মার্চ ঢাকায় জাতীয় পরিষদের যে অধিবেশন শুরু হচ্ছে, বর্তমান পরিস্থিতিতে পিপল্স পার্টির জন্য তাতে যোগদান করা একেবারেই অর্থহীন।’ জাতীয় পরিষদের অধিবেশনে যোগদান করতে অস্বীকার জ্ঞাপন করলে প্রেসিডেন্ট ইয়াহিয়া খান গুরুত্বপূর্ণ জাতীয় বিষয়াদি নিয়ে আলোচনার জন্য ভুট্টোকে আমন্ত্রণ জানান। ১৯ ফেব্রুয়ারি ভুট্টো ও ইয়াহিয়া খানের মধ্যে ৫ ঘণ্টাব্যাপী আলোচনা অনুষ্ঠিত হয়। ১৭ জানুয়ারির লারকানা বৈঠক এবং ১৯ ফেব্রুয়ারির রাওয়ালপিন্ডি বৈঠকেই গণহত্যার নীলনকশা ‘অপারেশন সার্চলাইট’ চূড়ান্ত রূপ লাভ করে। পিন্ডি থেকে করাচি ফিরে ভুট্টো স্পষ্ট জানিয়ে দেন, ‘জাতীয় পরিষদের অধিবেশনে যোগদান না করার সিদ্ধান্ত পরিবর্তনের কোনো ইচ্ছা তার নেই।’ ক্রমেই এটা স্পষ্ট হয়ে ওঠে, সামরিক চক্র সত্তরের নির্বাচনে বাঙালির গণরায় বানচাল করার জন্য ভুট্টোর সঙ্গে একত্রে খলনায়কের ভূমিকায় অবতীর্ণ হচ্ছে।২২ ফেব্রুয়ারি প্রেসিডেন্ট ইয়াহিয়া খান মন্ত্রিসভা বাতিল করেন এবং পিন্ডিতে গভর্নর ও সামরিক প্রশাসকদের নিয়ে গুরুত্বপূর্ণ বৈঠক করেন। উক্ত বৈঠকে লারকানা ও রাওয়ালপিন্ডি বৈঠকের পরিকল্পনা বাস্তবায়নের ব্যবস্থাদি চূড়ান্ত করা হয়। ২৬ ফেব্রুয়ারি করাচি প্রেসিডেন্ট হাউসে পুনরায় ভুট্টো-ইয়াহিয়া শলা-পরামর্শ শুরু হয়। ২৮ ফেব্রুয়ারি ঢাকা শিল্প ও বণিক সমিতির সংবর্ধনা সভায় প্রদত্ত ভাষণে বঙ্গবন্ধু জাতীয় পরিষদের পশ্চিম পাকিস্তানি সদস্যদের শাসনতন্ত্র প্রণয়নের জন্য পরিষদ অধিবেশনে যোগদানের আহ্বান জানান। একইদিন লাহোরে এক জনসভায় ভুট্টো হুমকি দেন, ‘তার দলের কোনো সদস্য যদি পরিষদ অধিবেশনে যোগদান করে তাহলে দলের সদস্যরা তাকে নিশ্চিহ্ন করে দেবে।’ ১ মার্চ জেনারেল ইয়াহিয়া খান এক বেতার ভাষণে ৩ মার্চ তারিখে ঢাকায় আহূত জাতীয় পরিষদের অধিবেশন একতরফাভাবে স্থগিত করেন।জাতীয় পরিষদের অধিবেশন স্থগিত ঘোষণায় বিক্ষুব্ধ মানুষ হোটেল পূর্বাণীর সামনে এসে সমবেত হয়ে স্লোগানে স্লোগানে চারদিক প্রকম্পিত করে তোলে। বঙ্গবন্ধু হোটেলের সামনে এসে সবাইকে শান্তিপূর্ণভাবে আন্দোলন চালিয়ে যাবার আহ্বান জানিয়ে বলেন, ‘অধিবেশন বন্ধ করার ঘোষণায় সারা দেশের জনগণ ক্ষুব্ধ। আমি মর্মাহত। প্রেসিডেন্ট ইয়াহিয়া তার ওয়াদা ভঙ্গ করেছেন। আমি সংগ্রাম করে এ পর্যন্ত এসেছি। সংগ্রাম করেই মুক্তি আনব। আপনারা ঐক্যবদ্ধ থাকুন।’সমগ্র জাতিসহ গোটা বিশ্ব তাকিয়ে ছিল বঙ্গবন্ধুর দিকে। বঙ্গবন্ধু ৬ দফা না দিলে, ‘রাষ্ট্র বনাম শেখ মুজিব ও অন্যান্য’ মামলা হতো না; এই মামলা না হলে ১১ দফার ভিত্তিতে ঊনসত্তরের গণআন্দোলন-গণঅভ্যুত্থান হতো না; ঊনসত্তরের গণঅভ্যুত্থান না হলে ‘এক মাথা এক ভোট’-এর ভিত্তিতে সত্তরের নির্বাচন হতো না; আর সত্তরের নির্বাচনে একক সংখ্যাগরিষ্ঠতা না পেলে কিছুই হতো না, কিছুই সম্ভব ছিল না।বাংলার মানুষের অধিকার বিসর্জন দিয়ে বঙ্গবন্ধু কখনোই ভাবেননি তিনি পাকিস্তানের প্রধানমন্ত্রী হবেন। ৭ মার্চের ঐতিহাসিক বক্তৃতায় সেকথা তিনি স্পষ্ট করেই বলেছিলেন, ‘আমি প্রধানমন্ত্রিত্ব চাই না; আমরা এদেশের মানুষের অধিকার চাই।’ একাত্তরের ১৬ ডিসেম্বর, মাত্র ৯ মাসে ৩০ লক্ষাধিক প্রাণ আর ৪ লক্ষাধিক মা-বোনের সুমহান আত্মত্যাগের বিনিময়ে আমরা অর্জন করি প্রিয় মাতৃভূমির স্বাধীনতা। দেশ স্বাধীনের পর দেশবাসীসহ সমগ্র বিশ্ববাসীর দোয়া ও আশীর্বাদে পাকিস্তানের জিন্দানখানা থেকে মুক্ত হয়ে বাহাত্তরের ১০ জানুয়ারি স্বাধীন ও সার্বভৌম বাংলাদেশে বীরের বেশে প্রত্যাবর্তন করেন এবং আমাদের স্বাধীনতা সংগ্রাম সেদিন পরিপূর্ণতা লাভ করে।মহান মুক্তিযুদ্ধের চেতনায় বিশ্বাসীদের নিয়ে, বঙ্গবন্ধুর আদর্শ ধারণ করে প্রধানমন্ত্রী শেখ হাসিনার নেতৃত্বে স্বাধীনতা ও সার্বভৌমত্ব অক্ষুণ্ন রেখে বাংলাদেশ এগিয়ে চলেছে সম্মুখপানে, অর্থনৈতিক মুক্তির লক্ষ্যে, সোনার বাংলা গড়ার প্রত্যয়ে।n লেখক : আওয়ামী লীগ নেতা, সংসদ সদস্য, সভাপতি, বাণিজ্য মন্ত্রণালয় সম্পর্কিত সংসদীয় স্থায়ী কমিটি 



24197,40014
এখনো ষড়যন্ত্র চলছে
অন্যান্য
প্রকাশ : ২৬ মার্চ ২০১৯, ০০:০০
১৯৭১-এর এদিন থেকে বাংলাদেশের জনগণকে পাকিস্তানের শোষণ হতে রক্ষা ও সর্বসাধারণের সামাজিক ও অর্থনৈতিক মুক্তি আনার লক্ষ্যে পাকহানাদারদের বিরুদ্ধে বাংলা মায়ের সাহসী সন্তানরা ঝাঁপিয়ে পড়ে। শুরু হয় আমাদের স্বাধীনতার সংগ্রাম, মুক্তির সংগ্রাম। অবশেষে নয় মাস পর ১৬ই ডিসেম্বর আসে বিজয়, আমাদের সফলতা। কিন্তু স্বাধীনতার এতদিন পর আমরা আমাদের সব লক্ষ্য অর্জন করতে পারিনি। এখনও দেশ হতে দরিদ্রতা পুরোপুরি দূর হয়নি। আমরা সবার জন্য বাসস্থান নিশ্চিত করতে পারিনি। মানসম্মত চিকিত্সা সেবা সবার জন্য নিশ্চিত করা সম্ভব হয়নি। আমরা যারা বাংলাদেশের সচেতন নাগরিক, যারা বিভিন্ন পেশায় নিয়োজিত আছি; সবার উচিত যার যার অবস্থান হতে দেশের পিছিয়ে পড়া জনগণের জন্য কিছু করা। ১৬ কোটি জনগণের একটি দেশে সবার সততা, পরিশ্রম ও সহযোগিতাই পারে দেশকে সঠিক পথে এগিয়ে নিতে; আপামর জনগণের জীবনের উন্নয়ন করতে।এটা ঠিক যে, স্বাধীনতার পর এত বছরে আমরা অনেক এগিয়েছি। নারীর ক্ষমতায়নে আমরা অনেক দেশ (যেমন ভারত বা নেপাল) থেকে তুলনামূলকভাবে এগিয়ে। শিশু মারা যাবার হার অনেক কমে গেছে। দেশ স্বাধীন না হলে এসব উন্নতি কখনো হতো না। আমরা পারতাম না আমাদের স্বাধীন মতের প্রকাশ করতে। আমাদের নিজেদের মত করে ভাবতে বা কিছু করতে। আমাদের মুক্তিযুদ্ধের সূচনা ২৬শে মার্চ হলেও মুক্তিযুদ্ধের প্রেক্ষাপট তৈরি হয় ’৫২-এর ভাষা আন্দোলনের মধ্য দিয়ে। তারপর যুক্তফ্রন্ট নির্বাচন, ’৬২-এর শিক্ষা আন্দোলন, ’৬৬-এর ৬ দফা আন্দোলন, ’৬৯-এর গণঅভ্যুত্থান, ‘সর্বদলীয় ছাত্রসংগ্রাম পরিষদ’ কর্তৃক ১১ দফা আন্দোলন, ’৭০-এর সাধারণ নির্বাচনের মধ্য দিয়ে ১৯৭১ সালে আমরা মুক্তিযুদ্ধের দিকে এগিয়ে যাই। বাংলাদেশের স্বাধীনতা যে, ৪৭-৭১ পর্যন্ত এক ধারাবাহিক রাজনীতির ফসল, যার নেতৃত্বে ছিলেন রাজনীতিকরা আর কেন্দ্রীয় চরিত্রে ছিলেন বঙ্গবন্ধু। রাজনীতির বিপরীতে সামরিক তান্ত্রিকতাকে দাঁড় করিয়ে পাকিস্তানি দর্শনের আলোকে বাংলাদেশকে সাজাবার অপপ্রয়াস চালানো হয়। সুতরাং, ২৬শে মার্চ স্বাধীনতা দিবসকে আমাদের ইতিহাসের চেতনার আলোকে দেখতে হবে। তাহলেই আমরা এক উন্নত বাংলাদেশের পথে অগ্রসর হতে পারবো।স্বাধীনতার এ মহান দিনে দেশের সামগ্রিক উন্নয়ন ও গণতান্ত্রিক অগ্রযাত্রাকে আরো বেগবান করতে সকল নাগরিককে মুক্তিযুদ্ধের চেতনায় উদ্বুদ্ধ হয়ে ঐক্যবদ্ধভাবে কাজ করতে হবে। মহান স্বাধীনতার মূল লক্ষ্য ছিল একটি সুখী ও সমৃদ্ধ দেশ গড়া। সে লক্ষ্য অর্জনে বর্তমান সরকার নিরলস প্রচেষ্টা চালিয়ে যাচ্ছে। জাতীয় জীবনের প্রতিটি ক্ষেত্রে অগ্রগতি অর্জিত হয়েছে। একাত্তরের স্বাধীনতা ও মুক্তিযুদ্ধের মূল চেতনার প্রকাশ ঘটে এই জাতির সাংস্কৃতিক স্বাতন্ত্র্য সংরক্ষণ, অর্থনৈতিক ক্ষেত্রে শোষণ ও বঞ্চনা থেকে মুক্তি এবং রাজনৈতিক ক্ষেত্রে সুশাসন ও আশীর্বাদ দেশের প্রত্যেকের ঘরে ঘরে পৌঁছে দেওয়ার দৃঢ় সংকল্পে। স্বাধীনতার চেতনাকে ধারণ করতে হবে। প্রজন্ম থেকে প্রজন্মান্তরে পৌঁছে দিতে হবে। সংবিধান, গণতন্ত্র ও সরকারের উন্নয়ন কর্মকাণ্ডকে বানচাল করতে স্বাধীনতা বিরোধী সাম্প্রদায়িক গোষ্ঠী এবং গণতন্ত্র বিরোধী শক্তির ষড়যন্ত্র এখনো চলছে। দেশবাসীকে স্বাধীনতা, গণতন্ত্র ও দেশ বিরোধী যে কোনো ষড়যন্ত্র ঐক্যবদ্ধভাবে মোকাবিলা করতে হবে। কত যে নিরীহ-নিরস্ত্র মানুষ প্রাণ দিয়ে আমাদের জন্য রেখে গেছে সাধের স্বাধীনতা তার কোনো হিসেবও করা সম্ভব না। তাদের ঋণ অপরিশোধ্য। তাদেরই রক্তধারার ফলে লক্ষ শহীদ যোদ্ধা ভাইয়ের-বোনের আত্মত্যাগের নাম  বাংলাদেশ। কেননা ২৬শে মার্চ আমাদের জাতির আত্মপরিচয় অর্জনের দিন। পরাধীনতার শিকল ভাঙার দিন। আসুন, সব ভেদাভেদ ভুলে মহান মুক্তিযুদ্ধের চেতনা ধারণ করে আমরা ঐক্যবদ্ধভাবে দেশের উন্নয়ন ও গণতন্ত্রকে এগিয়ে নিয়ে যাই।n লেখক :শিক্ষার্থী, ঢাকা বিশ্ববিদ্যালয়



24198,40015
তরুণ প্রজন্মই পারবে স্বাধীনতাকে অর্থবহ করতে
অন্যান্য
প্রকাশ : ২৬ মার্চ ২০১৯, ০০:০০
আমরা বর্তমান তরুণ প্রজন্ম ১৯৭১ সালের রক্তক্ষয়ী মহান মুক্তিযুদ্ধ দেখি নাই, দেখার কথাও নয়। তবুও আমরা মহান মুক্তিযুদ্ধের প্রতি বিশ্বাসী, আত্মপ্রত্যয়ী এবং মুক্তিযুদ্ধের মাধ্যমে অর্জিত স্বাধীনতার মর্যাদা রক্ষায় সর্বদা সচেষ্ট। আমরা মুক্তিযুদ্ধের গৌরবগাথা শুনেছি বাবা-মা, দাদা-দাদি, নানা-নানি কিংবা স্থানীয় মুক্তিযোদ্ধাদের নিকট হতে; মুক্তিযুদ্ধের ইতিহাস, তাত্পর্য, প্রেক্ষাপট, কেন মুক্তিযুদ্ধ হলো— এসব নিয়ে লেখা প্রবন্ধ, গল্প, কবিতা পড়েছি পাঠ্যবইসহ পত্র-পত্রিকা ও বিভিন্ন লেখকের বই থেকে; মুক্তিযুদ্ধের নানা ঘটনা নিয়ে নির্মিত তথ্যবহুল চলচ্চিত্র, নাটক, প্রামাণ্যচিত্র আমাদেরকে উপলব্ধি করিয়েছে, মুক্তিযুদ্ধের দিনগুলো কেমন ছিল, বাঙালি জাতি মুক্তির জন্য কতটা ত্যাগ স্বীকার করেছেন। পরাধীনতার বেড়াজাল হতে মুক্তির জন্য বুকের তাজা রক্ত দিয়েছেন, জীবন দিয়েছেন, নারীরা ইজ্জত সমর্পণ করেছেন। এসব এখন শুধু উপলব্ধির বিষয়। তাই আমাদের তরুণ প্রজন্মের মুক্তিযুদ্ধকে আত্মীকরণের প্রধান মাধ্যম হয়ে দাঁড়িয়েছে মুক্তিযুদ্ধকে সঠিকভাবে উপলব্ধি করা।প্রতি বছর যেদিন ২৬শে মার্চ মহান স্বাধীনতা দিবস আসে, আমরা উপলব্ধি করি, ১৯৭১ সালের আজকের এই দিনে বাংলাদেশের মহান মুক্তিযুদ্ধ শুরু হয়েছিল। বাংলাদেশকে পাক হানাদার মুক্ত করতে বাংলার আপামর জনগণ দৃঢ় মনোবল নিয়ে যুদ্ধে ঝাঁপিয়ে পড়েছিল। তাদের ছিল না সুসজ্জিত গাড়িবহর, ছিল না শক্তিশালী অস্ত্র। কোন বলে তারা যুদ্ধক্ষেত্রকে ‘কোমল বাগান’ ভেবে জীবন মরণ বাজি ধরল, এসব তরুণ প্রজন্মকে নিদারুণ ভাবায়। আবার ১৬ই ডিসেম্বর মহান বিজয় দিবস আসলে আমরা উপলদ্ধি করতে পারি, ১৯৭১ সালের আজকের এই দিনে বাংলাদেশ চূড়ান্ত বিজয় অর্জন করেছিল। তরুণ প্রজন্ম আবারও আবেগপ্রবণ হয়ে যায়, বাংলার মুক্তিকামী মানুষগুলোর সংগ্রামের প্রগাঢ়তার বিষয়বস্তু উপলদ্ধি করে। যেখানে পাকস্তানিরা বোমা-বারুদ জ্বালিয়েছে, সেখানে বাঙালিরা কিভাবে সেসব মোকাবিলা করেছে? নিশ্চিত দেশের প্রতি অগাধ ভালোবাসা সকল প্রতিকূলতাকে মোকাবিলার ক্ষেত্রে উত্সাহ যুগিয়েছে।দেশপ্রেমের এমন অবিস্মরণীয় ঘটনাপ্রবাহ তরুণ প্রজন্মকে অবশ্যই অনেক কিছু শিক্ষা দেয়। যখন নানা উত্সাহ-উদ্দীপনা আর আয়োজনের মধ্য দিয়ে বাংলাদেশে গুরুত্বপূর্ণ এই দিবসগুলো পালন করতে দেখি, তখনই গভীর এক ভাবনার সাগরে হারিয়ে যাই এই ভেবে যে, মহান মুক্তিযুদ্ধের মাধ্যমে অর্জিত স্বাধীনতার মর্যাদাকে আমাদের তরুণ প্রজন্মকে টিকিয়ে রাখতে হবে।১৯৭১ সালে শুধু এক শ্রেণির মানুষের সুবিধা ভোগের জন্য স্বাধীনতা অর্জিত হয় নাই। সে সময় দেশ মাতৃকার প্রবল টানে দল, মত নির্বিশেষে সবাই ঝাঁপিয়ে পড়েছিল স্বাধীনতা সংগ্রামে। উদ্দেশ্য ছিল, খাই বা না খাই আমরা সকল বাঙালি একই ছায়াতলে থাকব। এমন ধ্রুব সত্য বিবেচনায় বাঙালি জাতির জনক বঙ্গবন্ধু শেখ মুজিবুর রহমান সকল বাঙালির মুক্তির জন্য দ্ব্যর্থ কণ্ঠে স্বাধীনতার ডাক দিয়েছিলেন। তিনি  বলেছিলেন, ‘এবারের সংগ্রাম আমাদের মুক্তির সংগ্রাম, এবারের সংগ্রাম স্বাধীনতার সংগ্রাম। যার কাছে যা আছে তাই নিয়ে ঘরে ঘরে দুর্গ গড়ে তোল’। তিনি এমন কিছু বলেন নাই, যারা আমার দল কর, তারাই শুধু যুদ্ধে ঝাঁপিয়ে পড়। সত্যই, আমরা তরুণ প্রজন্ম ইতিহাস থেকে শিক্ষা নিয়েছি, বঙ্গবন্ধু ছিলেন প্রকৃত রাষ্ট্রনায়ক যার কাছে মানুষের বাঁচার অধিকার ছিল মোক্ষম। সবাইকে বাঁচিয়ে রাখার প্রচেষ্টা ছিল একচ্ছত্র দেশপ্রেমের নমুনা। তার দৃষ্টিতে দেশের সকল শ্রেণি-পেশার মানুষ ছিলেন তার ভাই, আপনজন।বর্তমান তরুণ প্রজন্মের প্রত্যাশা, কারও প্রতি বৈষম্য নয়। স্বাধীনতার প্রকৃত লক্ষ্য যদি বৈষম্য, একচ্ছত্র অধিকারতন্ত্র হতো, তবে অনেক আগেই স্বাধীনতা বিলুপ্ত হতো। তবে স্বাধীনতা বিলুপ্ত না হলেও বাংলাদেশে স্বাধীনতার চরম অপব্যবহার চলছে এ কথা বলার অপেক্ষা রাখে না। একটি সুন্দর দেশ গড়তে স্বাধীনতার অপব্যবহার রুখতে হবেই। স্বাধীনতার মান বজায় রাখতে হবেই। স্বাধীনতাকে হরণ করে ব্যক্তিস্বার্থে ব্যবহার হতে দেওয়া যাবে না। তরুণ প্রজন্মকে স্বাধীনতার সঠিক ইতিহাস জানতে দিতে হবে। তরুণ প্রজন্মকে স্বাধীনতার মর্যাদা রক্ষার দায়িত্ব দিতে হবে। কেননা, পরবর্তীকালে স্বাধীনতার রক্ষাকবচ হতে পারে একমাত্র তরুণ প্রজন্ম। স্বাধীনতা দিবস যথাযোগ্য মর্যাদায় পালিত হোক, সে প্রত্যাশা করছি।n লেখক: শিক্ষার্থী, বাংলাদেশ ইউনিভার্সিটি অব বিজনেস অ্যান্ড টেকনোলজি (বিইউবিটি), ঢাকা 



24199,40016
স্বাধীনতা হোক সার্বজনীন
অন্যান্য
প্রকাশ : ২৬ মার্চ ২০১৯, ০০:০০
সৃষ্টি থেকেই মানুষ স্বাধীনচেতা। স্বাধীনতার নেশা মানুষের রন্ধ্রে রন্ধ্রে। বনের পশু থেকে আশরাফুল মাখলুকাত সবাই স্বাধীনতাকামী। পরাধীনতার গ্লানি বুকে নিয়ে কোনো জাতি বাঁচতে চায় না, বাঁচতে পারে না। তাই তো প্রখ্যাত সাহিত্যিক সৈয়দ ইসমাইল হোসেন সিরাজী বলেছেন, ‘আলোক ব্যতীত যেমন পৃথিবী জাগে না, স্রোত ব্যতীত যেমন নদী টিকে না, স্বাধীনতা ব্যতীত তেমনি জাতি কখনো বাঁচতে পারে না।’ অন্যান্য জাতির ন্যায় বাঙালি জাতিও পরাধীনতার শৃঙ্খলে নিজেকে সঁপে দিয়ে আধমরা জীবনযাপনের পক্ষপাতী নয়। মুক্ত বিহঙ্গের মতো শুভ্র ডানা আকাশে মেলে দিয়ে মাথা উঁচু করে বাঁচতে চাওয়া জাতি আমরা। স্বাধীন হওয়ার নেশা মানুষকে পাগল করে দেয়—তার প্রমাণ আমাদের রক্তঝরা একাত্তর। আমাদের স্বাধীনতা গোটা কয়েকদিনের ফসল নয়। বরং দীর্ঘ পথ পাড়ি দিয়ে রক্তে রঞ্জিত ইতিহাসের পটভূমিতে রচিত আমাদের স্বাধীনতা।পাকিস্তান আমলের পুরো সময়টা (১৯৪৭-১৯৭১) বাঙালি অধিকার আন্দোলনের সংগ্রামে লিপ্ত ছিল। এসব আন্দোলনের ধারাবাহিকতায় ঘুমন্ত বাঙালির উপর নেমে এসেছিল কালরাত্রি। ২৫শে মার্চ ইয়াহিয়া খানের নির্দেশে বাঙালির উপর ঝাঁপিয়ে পড়ে পাক হানাদার বাহিনী। শুরু হয় পৈশাচিক ‘অপারেশন সার্চলাইট’। বিশ্বের ইতিহাসের জঘন্যতম হত্যাকাণ্ড চালায় তারা। আর্তচিত্কারে ভারী হয়ে এসেছিল বাংলার আকাশ-বাতাস। কাপুরুষের মতো অতি লজ্জাজনক পন্থায় ঘুমন্ত নিরস্ত্র বাঙালির উপর তারা এ হত্যাযজ্ঞ চালায়। ২৫শে মার্চ রাতেই বঙ্গবন্ধু শেখ মুজিবুর রহমানকে গ্রেফতার করা হয়। ২৫শে মার্চ মাঝরাতে অর্থাত্ ২৬শে মার্চের শুরুতে গ্রেফতার হওয়ার আগে বঙ্গবন্ধু স্বাধীনতার ঘোষণা দেন। ঘোষণাটি ছিল—"This may be my last message, from today Bangladesh is independent. I call upon the people of Bangladesh wherever you might be and with whatever you have, to resist the army of occupation to the last. Your fight might go on until the last soldier of the Pakistan occupation army is expelled from the soil of Bangladesh and final victory is achieved."তারপরই শুরু হয় মুক্তিযুদ্ধ। নয় মাস রক্তক্ষয়ী যুদ্ধে ত্রিশ লাখ শহীদের তাজা রক্ত ও অসংখ্য মা-বোনের সম্ভ্রমের বিনিময়ে পাওয়া আমাদের স্বাধীনতার টকটকে লাল সূর্য। আমরা পেয়েছি সবুজের বুকে লাল বৃত্ত আঁকা পবিত্র পতাকা; পেয়েছি স্বাধীন সার্বভৌম একটি দেশ ‘বাংলাদেশ’। স্বাধীনতার গৌরবে যখন লাল সবুজের পতাকা আকাশে উড়ে, তখন মনে পড়ে যায় শহীদদের বুক চিরে বেয়ে পড়া টকটকে রক্তের স্রোতের কথা। বুকের বাম পাশে তখন চিনচিনে একটা ব্যথা অনুভূত হয়ে মনে বারবার প্রশ্ন খেলে যায়, ‘বীর শহীদদের রক্তাক্ত বুক বেয়ে আসা স্বাধীনতা আমরা কি আদৌ পেয়েছি? স্বাধীনতা কি কেবলই রাষ্ট্রীয় স্বাধীনতা?’আমার কাছে স্বাধীনতা কেবল রাষ্ট্রীয় স্বাধীনতা না। ‘স্বাধীনতা’ শব্দটির স্বাদ যেদিন ছড়িয়ে পড়বে প্রত্যেকটি প্রাণের স্পন্দনে; যেদিন প্রতিটি নাগরিকের নিশ্বাস জুড়ে স্বাধীনতার আস্বাদ অনুভূত হবে; যেদিন প্রত্যেকটি মানুষের ইচ্ছা-বাসনা-আকাঙ্ক্ষারা আকাশে ডানা মেলে চিত্কার করে গলা ফাটিয়ে বিশ্বকে জানান দেবে, ‘আমি স্বাধীন আমি স্বাধীন’, সেদিনই স্বাধীনতা শব্দটি সত্যিকার অর্থে তার মাহাত্ম্য খুঁজে পাবে।কথায় আছে, ‘স্বাধীনতা অর্জনের চেয়ে স্বাধীনতা রক্ষা করা কঠিন।’ বহু ত্যাগের বিনিময়ে আমরা স্বাধীনতা ইতোমধ্যে অর্জন করে ফেলেছি। এবার তবে স্বাধীনতা দিবসের মূল প্রতিপাদ্য বিষয় হোক অর্জিত স্বাধীনতা রক্ষা করা ও স্বাধীনতার সুবাতাস প্রাণ থেকে প্রাণে ছড়িয়ে দেওয়া। ব্যক্তিপর্যায়ে স্বাধীনতা নিশ্চিত করার লক্ষ্যে আমাদেরকে দৃঢ়তার সঙ্গে এগিয়ে যেতে হবে। ‘স্বাধীনতা’ নামক ফুলের সুঘ্রাণে মুখরিত হোক আমাদের জন্মভূমি। n লেখক:শিক্ষার্থী, ঢাকা বিশ্ববিদ্যালয় 



24200,40017
সড়কে নৈরাজ্য দায়ী সবাই
অন্যান্য
প্রকাশ : ২৬ মার্চ ২০১৯, ০০:০০
সড়কে নৈরাজ্য সীমা ছাড়িয়ে গেছে। ঘর থেকে বেরিয়ে অক্ষতভাবে ঘরে ফেরা যাবে কি না তার নিশ্চয়তা নেই। বাসমালিক, বিআরটিএ, ট্রাফিকব্যবস্থা, জনগনের সচেতনতা সবটাতেই সমস্যা আছে। যে কারণে সড়ক দুর্ঘটনা কমছে না। ঘাতক চালকদের বিচার হচ্ছে না। হেলপার চালক। বাসের রুট পারমিট নেই। এসব দেখভাল করবে কে? বিআরটিএ-তে দুর্নীতি, অনিয়মও যেন নিয়ম। সংবাদপত্রগুলো এসব নিয়ে সংবাদ প্রকাশ করে। তারপরও তো দুর্নীতি কমে না? ফিসনেস নেই। সেরকম বাস চলে কিভাবে? সরকার দলীয় লোকজন সড়ক পরিবহন সমিতির নেতৃস্থানীয় পদে। তাহলে অনিয়ম দূর হবে কিভাবে? ফুটওভারব্রিজ কোনো সমাধান নয়। সড়কে নিয়ম-শৃঙ্খলা প্রতিষ্ঠা করতে হবে। সেজন্য প্রয়োজনে সরকারকে যদি হার্ড লাইনে যেতে হয়—তবু যেতে হবে। কাউকে ছাড় দেওয়া যাবে না। হোক সে যত প্রভাবশালী। আমরা কম দায়ী নই। কারণ ট্রফিক আইন আমরা মানি না। যখন তখন রাস্তা পার হই। চলন্ত ব্রিজ আছে। হাঁটতে হয় না। তবু একদল মানুষ হাত জাগিয়ে গাড়ি  থামিয়ে রাস্তা পার হয়। এদেরকে থামাতে হবে। আইন না মানলে মানাতে হবে। শক্তি প্রয়োগ অন্যায় নয়। যদি তা বৈধ হয়। আইনের প্রতি শ্রদ্বাশীল যারা নয়, তাদের ওপর বল প্রয়োগ অন্যায় নয়। সড়কে কেউ মারা গেলে ক্ষতিপূরণ দেওয়া হয়। কিন্তু আমরা চাই, একটি প্রাণও সড়কে ঝরে পড়বে না। একজন মায়ের বুকও খালি হবে না। একজন বাবাও সন্তান হারাবেন না? একটি শিশুও এতিম হবে না? তাই দুর্ঘটনা যেন না ঘটে, সে ব্যবস্থা নিতে হবে। দুর্ঘটনা কেন হয়—সকলেই জানে এবং বোঝে। তবু দুর্ঘটনা দিন দিন বাড়ছে। এটা সত্যিই আফসোসের বিষয়। এর সমাধান হওয়া দরকার সত্বর।মুহাম্মদ শফিকুর রহমানমিরপুর ১২, ঢাকা



24201,40018
হাফভাড়া নিন
অন্যান্য
প্রকাশ : ২৬ মার্চ ২০১৯, ০০:০০
পাবলিক বাসে ওঠার পর ছাত্র পরিচয় দেওয়ার পরও হাফভাড়া না নেওয়াটা যেন নিয়ম হয়ে দাঁড়িয়েছে। স্টুডেন্ট হিসেবে সিটে বসে গেলে যেন ওদের ওপর বাজ পড়ে। কিছুদিন আগে আমি ঝিকরগাছা থেকে যশোরের উদ্দেশ্যে রওনা দেই। আমার পাশে দাঁড়িয়ে থাকা এক ছাত্রের কাছে কনডাকটর ভাড়া চাইলে ছাত্রটি হাফভাড়া দিতে চাইল। কনডাকটর মেজাজ খারাপ করে বলল, এ বাসে হাফভাড়া হয় না। ঘটনাটি আসলেই অপ্রত্যাশিত ছিল আমার কাছে। দৃশ্যটি আমার সামনে পড়েছে বলে বর্ণনা করতে পারছি। এমন অমানবিক এবং দুঃখজনক ঘটনা হয়তো প্রতিদিন শত শত ঘটে যাচ্ছে। যেগুলো দেখার আসলে কেউ নেই। তাই প্রশাসনের দৃষ্টি আকর্ষণ করছি যাতে এমন ঘটনার পুনরাবৃত্তি না ঘটে।সা’দ সাইফঅনার্স প্রথম বর্ষ, ইংরেজি বিভাগ,সরকারি এম এম কলেজ, যশোর 



24202,40019
সমরাস্ত্র পরিদর্শন করলেন রাষ্ট্রপতি
অন্যান্য
প্রকাশ : ২৬ মার্চ ২০১৯, ০০:০০
রাষ্ট্রপতি ও সশস্ত্র বাহিনীর সর্বাধিনায়ক মোঃ আবদুল হামিদ গতকাল সোমবার স্বাধীনতা ও জাতীয় দিবস-২০১৯ উদযাপন উপলক্ষে রাজধানীর তেজগাঁও পুরাতন বিমানবন্দরস্থ জাতীয় প্যারেড স্কোয়ারে আয়োজিত সমরাস্ত্র প্রদর্শনী পরিদর্শন করেন। রাষ্ট্রপতি প্রদর্শনীস্থলে এসে পৌঁছালে সেনাবাহিনী প্রধান জেনারেল আজিজ আহমেদ, নৌবাহিনী প্রধান এডমিরাল আবু মোজাফ্ফর মহিউদ্দিন মোহাম্মদ আওরঙ্গজেব চৌধুরী, বিমান বাহিনী প্রধান এয়ার চীফ মার্শাল মাসিহুজ্জামান সেরনিয়াবাত ও সশস্ত্র বাহিনী বিভাগের প্রিন্সিপাল স্টাফ অফিসার লেফটেন্যান্ট জেনারেল মোঃ মাহফুজুর রহমান তাঁকে স্বাগত জানান।রাষ্ট্রপতি মঞ্চে অবস্থান গ্রহণের পর আন্তঃবাহিনী বাদক দল জাতীয় সংগীত পরিবেশন করে। রাষ্ট্রপতি মোঃ আবদুল হামিদ বিমান বাহিনীর যুদ্ধ বিমানের ফ্লাই পাস্ট ও বাংলাদেশ সেনাবাহিনীর চৌকস ছত্রীসেনা কর্তৃক প্যারাট্রুপিং প্রত্যক্ষ করেন। তিনি বিভিন্ন স্টল ঘুরে দেখেন এবং স্টলসমূহে প্রদর্শীত সেনা, নৌ ও বিমান বাহিনীর বিভিন্ন সমরাস্ত্র ও যুদ্ধ সরঞ্জাম পরিদর্শন করেন। উল্লেখ্য, মহান স্বাধীনতা ও জাতীয় দিবস উদযাপনের লক্ষ্যে তেজগাঁওস্থ পুরাতন বিমানবন্দর এলাকায় ২৪ মার্চ হতে ৩১ মার্চ পর্যন্ত আয়োজিত ৮ দিনব্যাপী এ সমরাস্ত্র প্রদর্শনী চলছে। ২৬ মার্চ থেকে ৩১ মার্চ পর্যন্ত প্রতিদিন সকাল সাড়ে ৯ টা হতে বিকাল সাড়ে ৫টা পর্যন্ত সর্ব সাধারণের জন্য খোলা থাকবে। ৩০ মার্চ দুপুর ১২ টা হতে বিকাল সাড়ে ৫ টা পর্যন্ত সর্ব সাধারণের সঙ্গে ঢাকার স্কুল ও কলেজের ছাত্র-ছাত্রী এবং ৩১ মার্চ দুপুর ১২ টা হতে সাড়ে ৫টা পর্যন্ত সশস্ত্র বাহিনী সদস্যদের পরিবারবর্গ ও তিন বাহিনী পরিচালিত স্কুল-কলেজের ছাত্র-ছাত্রীদের জন্য সমরাস্ত্র প্রদর্শনী উন্মুক্ত থাকবে। 



24203,40020
সাইবার দলনেতা আশেক গ্রেফতার
অন্যান্য
প্রকাশ : ২৬ মার্চ ২০১৯, ০০:০০
সামাজিক যোগাযোগ মাধ্যমে মুক্তিযুদ্ধ ও রাষ্ট্রবিরোধী গুজব, অপপ্রচার চালানোর অভিযোগে ছাত্রদলের সাবেক নেতা ও বিএনপি’র সাইবার দলের আশেক আহমেদকে গ্রেফতার করেছে র্যাব। আশেক আহমেদ জাতীয়তাবাদী সাইবার দল নাটোর শাখার সভাপতি বলে নিজেকে দাবি করেছেন। রবিবার রাত ১১টার দিকে রাজধানীর তেজগাঁও এলাকা থেকে তাকে গ্রেফতার করা হয় বলে জানিয়েছেন র্যাবের আইন ও গণমাধ্যম (মিডিয়া) শাখার সহকারী পরিচালক সিনিয়র এএসপি মো: মিজানুর রহমান ভূঁইয়া।র্যাব-৩ এর অধিনায়ক লে. কর্নেল এমরানুল হাসান বলেন, আশেক তার ফেসবুক পেজে মুক্তিযুদ্ধের শহীদদের সংখ্যা নিয়ে বিভ্রান্তিকর, বিতর্কিত ও কটাক্ষপূর্ণ মন্তব্য করে মুক্তিযুদ্ধের চেতনা বিরোধী প্রপাগান্ডা চালিয়ে আসছিলেন। এছাড়াও তিনি জাতীয় নেতাদের সম্পর্কে কুরুচিপূর্ণ মন্তব্য ও ছবি পোস্ট করেছেন।জিজ্ঞাসাবাদে আশেক র্যাবকে জানায়, ছাত্রজীবন থেকে তিনি বিএনপির রাজনীতির সঙ্গে ছিলেন। ঢাকা বিশ্ববিদ্যালয়ে পাবলিক অ্যাডমিনিস্ট্রেশন বিষয়ে অধ্যয়নকালে বঙ্গবন্ধু হলের ছাত্রদলের সহ-সভাপতি ছিলেন। ২০০৯ সালে রাজনৈতিক পট পরিবর্তন হলে আশেক আহমেদ ইতালি চলে যান। ২০১৪ সালে দেশে এসে বিএনপির রাজনীতিতে সক্রিয় হন। আশেক নিজেকে নাটোর জেলার স্বেচ্ছাসেবক দলের সহ-সভাপতি এবং নাটোর জেলা জাতীয়তাবাদী সাইবার দলের সভাপতি বলে দাবি করেন।



24204,40021
ক্যাপসন নিউজ
অন্যান্য
প্রকাশ : ২৬ মার্চ ২০১৯, ০০:০০



24205,40022
উগ্রবাদ মোকাবিলায় চাই সামাজিক ও রাজনৈতিক অঙ্গীকার
অন্যান্য
প্রকাশ : ২৬ মার্চ ২০১৯, ০০:০০
সহিংস উগ্রবাদ বর্তমান বিশ্বের এক বড় চ্যালেঞ্জ। পৃথিবীর অন্যান্য দেশের মতো এই চ্যালেঞ্জ বাংলাদেশকেও মোকাবিলা করতে হচ্ছে। সহিংস উগ্রবাদ মোকাবিলায় সরকারের কৌশল ও কার্যপরিকল্পনা প্রশংসিত হলেও এই সমস্যা মোকাবিলায় প্রয়োজন আরো সামাজিক ও রাজনৈতিক অঙ্গীকার। একই সাথে সাংস্কৃতিক জাগরণেরও প্রয়োজন রয়েছে।গতকাল সোমবার জাতীয় প্রেসক্লাবের তফাজ্জল হোসেন মানিক মিয়া হলে আয়োজিত এক নাগরিক সংলাপে বক্তারা এ কথা বলেন। মানুষের জন্য ফাউন্ডেশন এবং ডিবেট ফর ডেমোক্রেসি এ অনুষ্ঠানের আয়োজন করে।পুলিশের এন্টি টেরোরিজম ইউনিটের ডিআইজি খন্দকার লুত্ফুল কবির বলেন, সহিংস উগ্রবাদ প্রতিরোধে আমরা তৃপ্ত নই। আমরা প্রতিরোধ করতে পারলেও এর নির্মূলে আমাদের চেষ্টা অব্যাহত রাখতে হবে। সহিংস উগ্রবাদের একটি নিজস্ব চেহারা থাকলেও এর মেজাজ নির্ধারিত হয় সংশ্লেষ ও সংক্রমণের মাধ্যমে। আমরা সহিংস উগ্রবাদের সংক্রমণকে শনাক্ত করে প্রয়োজনীয় কার্যক্রম চালিয়ে যাচ্ছি। এর মূলোত্পাটনে সকল ধর্ম-বর্ণের মানুষকে নিয়ে তরুণদের সম্পৃক্ত করে অভিন্ন কার্যক্রম গ্রহণ করতে হবে। তথ্য প্রযুক্তির যথার্থ ব্যবহারে তরুণদের উদ্বুদ্ধ করতে পরিবার থেকে সর্বপ্রথমে শিক্ষা গ্রহণ করতে হবে।সংলাপে মূলপ্রবন্ধ উপস্থাপন করেন ডিবেট ফর ডেমোক্রেসির চেয়ারম্যান হাসান আহমেদ চৌধুরী কিরণ। তিনি বলেন, রাজনৈতিক, সামাজিক ও সাংস্কৃতিক অঙ্গীকারের যৌথ প্রতিফলন এবং আন্তঃধর্মীয় সম্প্রীতির আরো উন্মেষ না ঘটলে শুধু প্রচলিত আইন আর দণ্ড দিয়ে সহিংস উগ্রবাদ মোকাবিলা করা সম্ভব নয়। কয়েকদিন আগে নিউজিল্যান্ডের মসজিদে ঘটে যাওয়া বিভীষিকাময় হত্যাকাণ্ডের ঘটনার মধ্যে দিয়ে এটি আবারও প্রমাণিত হয়েছে।প্রবন্ধে বলা হয়, সহিংস উগ্রবাদ বিস্তারে পারিবারিক বন্ধনের অভাব, ধর্মের সঠিক ব্যাখ্যা না বোঝা, বেকারত্ব, হতাশা, আর্থ-সামাজিক বৈষম্য, সুশাসন না থাকাই মূল কারণ। আবার ধর্মের ভুল ব্যাখ্যা দিয়েও সহিংস উগ্রবাদী কার্যক্রমে তরুণদের সম্পৃক্ত করার ঘটনাও ঘটেছে।অনুষ্ঠানে অন্যান্যের মধ্যে বক্তব্য রাখেন জাতীয় প্রেসক্লাবের সভাপতি সাইফুল আলম, বাংলাদেশ বুদ্ধিষ্ট ফেডারেশনের সাধারণ সম্পাদক ভিক্ষু সুনন্দপ্রিয়, সেন্ট যোসেফ উচ্চ মাধ্যমিক বিদ্যালয়ের উপাধ্যক্ষ ব্রাদার চন্দন বেনেডিক্ট গমেজ, তা’মীরুল মিল্লাত কামিল মাদ্রাসার প্রিন্সিপাল ড. মুহাম্মদ আবু ইউসুফ, রামকৃষ্ণ মিশনের সহকারী সম্পাদক স্বামী গুরুসেবানন্দ, ন্যাশনাল ডিবেট ফেডারেশনের চেয়ারম্যান ড. তাজুল ইসলাম চৌধুরী তুহিন, মানুষের জন্য ফাউন্ডেশনের সম্প্রীতি প্রকল্পের ডেপুটি প্রোগ্রাম ম্যানেজার আইরিন বাশার রিফাত ও ইশরাত পারভীন ইমা।



24206,40023
স্বাধীনতা দিবস উপলক্ষে সেনা ও নৌবাহিনীর ৪৬ জন পেলেন অনারারি কমিশন
অন্যান্য
প্রকাশ : ২৬ মার্চ ২০১৯, ০০:০০
মহান স্বাধীনতা ও জাতীয় দিবস উপলক্ষে বাংলাদেশ সেনাবাহিনীর ১৪ জন অনারারি লেফটেন্যান্টকে অনারারি ক্যাপ্টেন পদে এবং ২২ জন মাস্টার ওয়ারেন্ট অফিসার পদমর্যাদার জুনিয়র কমিশন্ড অফিসারকে অনারারি লেফটেন্যান্ট পদে অনারারি কমিশন প্রদান করা হয়েছে। এছাড়া, বাংলাদেশ নৌবাহিনীর ১০ জন মাস্টার চিফ পেটি অফিসার (এমসিপিও) পদমর্যাদার জুনিয়র কমিশন্ড অফিসারকে অনারারি সাব লেফটেন্যান্ট পদে কমিশন প্রদান করা হয়েছে।অনারারি ক্যাপ্টেন পদে পদোন্নতি প্রাপ্তরা হলেন- অনারারি লেফটেন্যান্ট (গানার) ফেরদৌস মিয়া, আর্টিলারি; অনারারি লেফটেন্যান্ট (গানার) আসাদুল হক, আর্টিলারি; অনারারি লেফটেন্যান্ট (কার্পেন্টার) আলমগীর হোসেন মোল্যা, ইঞ্জিনিয়ার্স; অনারারি লেফটেন্যান্ট (ওয়াইঅবএস) এমদাদুল হক, সিগন্যালস; অনারারি লেফটেন্যান্ট (ক্রিপ্টো) আককাছ আলী, সিগন্যালস; অনারারি লেফটেন্যান্ট (জিডি) রফিকুল ইসলাম, ই বেংগল; অনারারি লেফটেন্যান্ট (করণিক) কাউছারুল আলম, ই বেংগল; অনারারি লেফটেন্যান্ট (জিডি) আছাদুজ্জামান, বীর; অনারারি লেফটেন্যান্ট (জিডি) জাকির হোসেন ভূইয়া, বীর; অনারারি লেফটেন্যান্ট (জিডি) এইচ এম নূরুল ইসলাম, বীর; অনারারি লেফটেন্যান্ট (করণিক) ইউনুচ আলী, এএসসি; অনারারি লেফটেন্যান্ট (এএগান) রমিজ উদ্দিন, ইএমই; অনারারি লেফটেন্যান্ট (শিক্ষা জেসিও) আনছার আলী, এইসি; অনারারি লেফটেন্যান্ট (ল্যাবঃ টেকঃ) সামছুল আলম খান, এএমসি।অনারারি লেফটেন্যান্ট পদে কমিশনপ্রাপ্তরা হচ্ছেন- মাস্টার ওয়ারেন্ট অফিসার (ওসিইউ) শাহ জালাল, আর্টিলারি; মাস্টার ওয়ারেন্ট অফিসার (ডিএমটি) আশরাফুল আলম, আর্টিলারি; মাস্টার ওয়ারেন্ট অফিসার (গানার) আব্দুল করিম, আর্টিলারি; মাস্টার ওয়ারেন্ট অফিসার (সার্ভেয়ার) আব্দুর রাজ্জাক, ইঞ্জিনিয়ার্স; মাস্টার ওয়ারেন্ট অফিসার (এসএমটি) আক্কাছ আলী, ইঞ্জিনিয়ার্স; মাস্টার ওয়ারেন্ট অফিসার (ওবিএম) আইয়ুব আলী, ইঞ্জিনিয়ার্স; মাস্টার ওয়ারেন্ট অফিসার (ওয়াইঅবএস) শেখ আব্দুল মান্নান, সিগন্যালস; মাস্টার ওয়ারেন্ট অফিসার (করণিক) মোল্লা আবু জাফর, ই বেংগল; মাস্টার ওয়ারেন্ট অফিসার (জিডি) মোস্তফা কামাল, বীর; মাস্টার ওয়ারেন্ট অফিসার (করণিক) আইয়ুব আলী, বীর; মাস্টার ওয়ারেন্ট অফিসার (জিডি) মোজাহার আলী, ইএমই; মাস্টার ওয়ারেন্ট অফিসার (করণিক) জাহাঙ্গীর আলম, ইএমই; মাস্টার ওয়ারেন্ট অফিসার (এএভেহিঃ) মনিরুজ্জামান মল্লিক, ইএমই; মাস্টার ওয়ারেন্ট অফিসার (এএভেহিঃ) জাহাঙ্গীর আলম, ইএমই; মাস্টার ওয়ারেন্ট অফিসার (শিক্ষা জেসিও) নজরুল ইসলাম, এইসি; মাস্টার ওয়ারেন্ট অফিসার (করণিক) আসলাম উদ্দীন, এসিসি; মাস্টার ওয়ারেন্ট অফিসার (স্টেনো) এস এম হুমায়ুন কবির, এসিসি; মাস্টার ওয়ারেন্ট অফিসার (করণিক), মতিউর রহমান, এসিসি; মাস্টার ওয়ারেন্ট অফিসার (করণিক) আব্দুস ছালাম, এসিসি; মাস্টার ওয়ারেন্ট অফিসার (করণিক) আবদুল আউয়াল, এসিসি; মাস্টার ওয়ারেন্ট অফিসার (স্টেনো) সাইফুর রহমান, এসিসি; মাস্টার ওয়ারেন্ট অফিসার (ডিটি) আলতাফ হোসেন প্রধান, এডিসি।অনারারি সাব-লেফটেন্যান্ট পদে কমিশনপ্রাপ্তরা হলেন- মোহাম্মদ নজরুল আমিন, এমসিপিও (কম); মিজানুর রহমান, এমসিপিও (এক্স)(কিউআরপি-১); মোহাম্মদ ছরওয়ার জাহান, এমসিপিও (আর); মোহাম্মদ সোলায়মান আলী খান, এমসিপিও (ই); মোহাম্মদ আবদুস সেলিম খাঁন, এমসিপিও (এক্স) (জিআই); আলমগীর মোহাম্মদ মিজানুর রহমান, এমসিপিও (এক্স) (পিআরআই); মোহাম্মদ জহুরুল ইসলাম, এমসিপিও (এক্স) (জিএ-১); মোহাম্মদ আবদুল কাইয়ুম মিঞা, এমসিপিও (এস); দীপক কুমার বিশ্বাস, এমসিপিও (মেড) (আইসিএ); মোহাম্মদ সিরাজুল ইসলাম, এমসিপিও (ক্যাট)।



24207,40024
স্বাধীনতা দিবস উপলক্ষে মার্কিন দূতাবাসের অফিস আজ বন্ধ থাকবে
অন্যান্য
প্রকাশ : ২৬ মার্চ ২০১৯, ০০:০০
বাংলাদেশের স্বাধীনতা দিবস উপলক্ষে আজ মঙ্গলবার ঢাকাস্থ যুক্তরাষ্ট্র দূতাবাস, কনস্যুলার সেকশন, পাবলিক অ্যাফেয়ার্স সেকশন, আর্চার কে. ব্লাড লাইব্রেরি এবং স্টুডেন্ট অ্যাডভাইজিং সেন্টার বন্ধ থাকবে। স্বাধীনতা দিবস বাংলাদেশের জাতীয় ছুটির দিন। তবে আমেরিকার নাগরিকদের জন্য জরুরি সেবা প্রদান করা হবে। এজন্য তারা ৫৫৬৬-২০০০ নম্বরে ফোন করে কর্তব্যরত কর্মকর্তার সঙ্গে যোগাযোগ করতে পারবেন। গতকাল মার্কিন দূতাবাসের এক প্রেস বিজ্ঞপ্তিতে এই তথ্য জানানো হয়।



24208,40025
‘প্রযুক্তিই দ্রুত অর্থনৈতিক বিকাশে সহায়তা করবে’
অন্যান্য
প্রকাশ : ২৬ মার্চ ২০১৯, ০০:০০
বিদ্যুত্, জ্বালানি ও খনিজ সম্পদ প্রতিমন্ত্রী নসরুল হামিদ বলেছেন, প্রযুক্তিই দ্রুত অর্থনৈতিক বিকাশে সহায়তা করবে। নতুন নতুন প্রযুক্তি নতুন নতুন কর্মসংস্থান সৃষ্টি করছে। কর্মসংস্থানের অন্তরায় কখনই প্রযুক্তি হতে পারে না। বরং দক্ষতা বাড়িয়ে উত্পাদন বা ফল বাড়িয়ে দেয়। গতকাল সোমবার বাংলাদেশ প্রকৌশল বিশ্ববিদ্যালয়ে (বুয়েট) “রোবটিক্সের ভবিষ্যত্: বাংলাদেশের চ্যালেঞ্জ ও সম্ভাবনা” শীর্ষক এক গোলটেবিল  বৈঠকে প্রধান অতিথির বক্তব্যে তিনি এসব কথা বলেন।বিদ্যুত্ প্রতিমন্ত্রী বলেন, বাংলাদেশ এগিয়ে যাচ্ছে। প্রযুক্তির ব্যবহার বাড়ছে। রোবটের সম্ভাবনাও উজ্জ্বল।  মেধাপাচারের জন্য প্রতিশ্রুতিশীল ইঞ্জিনিয়ার পাচ্ছি না। আগামী পাঁচ বছরে বিদ্যুত্ ও জ্বালানিখাতে এক হাজার ইঞ্জিনিয়ার প্রয়োজন। তিনি আরও বলেন, শিক্ষা প্রতিষ্ঠানসমূহের গবেষণা কাজকে উত্সাহিত করা উচিত। সরকার প্রয়োজনীয় সহযোগিতা করবে।অনুষ্ঠানে মূল প্রবন্ধ উপস্থাপন করেন ক্রিড ইউএসএ’র সহ প্রতিষ্ঠাতা ও প্রেসিডেন্ট মেহেদী শামস। তিনি বলেন, প্রশিক্ষণ ও শিক্ষা গবেষণা ও উন্নয়নের জন্য অর্থায়ন, বেসরকারিখাতে বিনিয়োগে রোবটিক্স প্রসারে সহায়তা করবে। প্রয়োজন সরকারের নীতিগত সিদ্ধান্ত।এ সময় অন্যান্যের মাঝে বক্তব্য রাখেন ঢাকা বিশ্ববিদ্যালয়ের সাবেক অধ্যাপক ড. মো: শমসের আলী, বুয়েটের যন্ত্রকৌশল বিভাগের প্রধান অধ্যাপক ড. মো. আশরাফ উল ইসলাম।



24209,40026
আবরারের ব্যাগের সন্ধান চায় পরিবার
অন্যান্য
প্রকাশ : ২৬ মার্চ ২০১৯, ০০:০০
রাজধানীর কুড়িলে প্রগতি সরণির জেব্রা ক্রসিংয়ে বাস চাপায় নিহত শিক্ষার্থী আবরার আহমেদ চৌধুরীর ইউনিভার্সিটির ব্যাগটি খুঁজে পাওয়া যাচ্ছে না। গত ১৯ মার্চ সুপ্রভাত পরিবহনের বাস চাপায় নিহত হওয়ার পরও ব্যাগটি পরিবারের হস্তগত হয়নি। নিহতের মামা মাসুদ বলেন, ব্যাগের মধ্যে আবরারের এ লেভেল এবং ও লেভেলের মূল সার্টিফিকেটসহ প্রয়োজনীয় কাগজ, খাতা ও বই ছিল। ওই দিন এয়ারফোর্সে আইএসএসবি’তে (ইন্টার সার্ভিস সিলেকশন বোর্ডে) একটি পরীক্ষার জন্য পেপারগুলো নিয়ে গিয়েছিল।তিনি আরো বলেন, ব্যাগে টাকা-পয়সা কিছু ছিল না, শুধু কিছু কাগজ ছিল। আবরারের অর্জনগুলোও হারিয়ে গেলে তার মা-বাবার কষ্ট বাড়বে। এগুলো দিয়েতো কারো উপকার আসবে না কিন্তু তার মা-বাবার কাছে এখন অমূল্য সম্পদ। তাই কেউ ব্যাগটির সন্ধান দিতে পারলে তার পরিবার কৃতজ্ঞ থাকবে। ব্যাগটির সন্ধান চেয়ে সামাজিক যোগাযোগ মাধ্যমেও পোস্ট দেওয়া হয়েছে। ব্যাগটি কারো সন্ধানে থাকলে আবরারের মামা মাসুদ (০১৮১৯-২৩১৬০৮) ও তার বন্ধু নাজমুস সাকিব (০১৬৭৯-৩২৫৩৪৯)-এর নম্বরে যোগাযোগ করতে অনুরোধ করা হয়েছে। আবরার বাংলাদেশ ইউনিভার্সিটি অব প্রফেশনাল (বিইউপি)-এর আন্তর্জাতিক সম্পর্ক বিভাগের শিক্ষার্থী ছিলেন। গুলশান থানার ওসি আবু বকর সিদ্দিক বলেন, নিহতের ব্যাগ হারিয়ে যাওয়ার বিষয়ে পুলিশকে জানানো হয়নি। পুলিশ হেফাজতেও কোনো ব্যাগ নেই। ব্যাগের বিষয়টি খতিয়ে দেখা হচ্ছে। কেউ চাইলে গুলশান থানায় যোগাযোগ করে ব্যাগটি পৌঁছে দিতে পারবেন।



24210,40027
ভোগান্তিতে পাহাড়িকা উদয়ন এক্সপ্রেসের যাত্রীরা
অন্যান্য
প্রকাশ : ২৬ মার্চ ২০১৯, ০০:০০
রেল যোগাযোগের ক্ষেত্রে চট্টগ্রাম-সিলেট রুটের যাত্রীরা চরম অবহেলার শিকার। দীর্ঘদিন ধরে এ রুটে চলাচলকারী পাহাড়িকা ও উদয়ন এক্সপ্রেস ট্রেনে চলাচলকারী যাত্রীদের অভিযোগ প্রদেয় ভাড়ার বিপরীতে ন্যূনতম সুযোগ সুবিধা তারা পাচ্ছেন না। পুরনো লক্কড়-ঝক্কড় কোচ দিয়ে চলছে পাহাড়িকা ও উদয়ন। চট্টগ্রাম থেকে সকালে ছেড়ে যাওয়া পাহাড়িকা ট্রেনটি আবার সিলেট থেকে উদয়ন নামে চট্টগ্রামে আসা, উভয় দিকে ব্যবহূত কোচ, পাওয়ার কার সবকিছুই দীর্ঘদিনের পুরনো। এগুলোর সক্ষমতা ও ব্যবহার উপযোগিতা নিয়েও প্রশ্ন রয়েছে।চট্টগ্রাম-সিলেট রুটে চলাচলকারী এ ট্রেন দুটিতে শতভাগ যাত্রী থাকে। উক্ত রুটে চলাচলকারী যাত্রীদের অধিকাংশই আর্থিকভাবে সচ্ছল হওয়ায় অনেকের অভিমত ভাড়া বাড়িয়ে হলেও আরো আরামদায়ক ও ভালো কোচ দেওয়া হোক। ট্রেনটিতে একটি মাত্র শীতাতপ নিয়ন্ত্রিত চেয়ার কোচ রয়েছে। ১৯৯৭ সালে ইরান থেকে আনা উক্ত কোচটির এসি ঠিকমতো কাজ করে না, চেয়ারগুলোও জরাজীর্ণ। এ ছাড়া টয়লেটের অবস্থা যাচ্ছেতাই। এটি এসি চেয়ার কোচ হলেও দুই পাশের দরজায় প্রায়ই টিকিট ছাড়া কিংবা স্ট্যান্ডিং টিকেটধারী যাত্রীদের দাঁড়িয়ে থাকতে দেখা যায়। কোচের এটেনডেন্টরা অনেক সময় তাদের নিয়ে বেশি ব্যস্ত থাকেন। প্রথম শ্রেণিতে দুটি কোচ থাকে। এর মধ্যে দিনে পাহাড়িকা নামে চলাচলকারী ট্রেনে একক বাথে তিনটি বসার সিট থাকে। রাতে উদয়ন নামে চলাকালে সিঙ্গেল বাথ স্লিপিং বাথ হিসেবে ব্যবহূত হয়। সে ক্ষেত্রে উপরে নিচে দুটি সিট থাকে। রাতে স্লিপিং যাত্রী হিসেবে ভ্রমণ করলে অনুধাবন করা যায় ট্রেনগুলোর প্রকৃত অবস্থা। কারণ ঝাকুনি, শব্দ, থেকে থেকে ধাক্কা সব মিলিয়ে কোচগুলোর প্রতিটি অংশের নড়বড়ে অবস্থা সহজে অনুমান করা যায়। তা ছাড়া প্রতিটি বাথের সিট এবং ভেঙে পড়া কিংবা কোনো প্রকার জোড়াতালি দিয়ে আটকে রাখা টি-টেবিল, দরজা, জানালায় অবহেলার ছাপ স্পষ্ট। এতে দুটি শোভন চেয়ার, ছয়টি শোভন কোচ, ১টি খাবার গাড়ি, দুটি গার্ড রেক এবং দুটি পাওয়ার কার রয়েছে। তা ছাড়া এটিই একমাত্র ট্রেন যাতে দুটি পাওয়ার কার ব্যবহার করা হয়। পুরনো হওয়ায় বিপদ এড়াতে দুটি পাওয়ার কার ব্যবহার করতে হয় বলে জানান রেলওয়ের কর্মকর্তারা।কর্মকর্তারা বলেছেন, এ রুটের যাত্রীদের চাহিদা এবং রেলের আর্থিকভাবে লাভবান হওয়ার যে সুযোগ আছে তা কাজে লাগানো হচ্ছে না। ঢাকা-চট্টগ্রাম এবং ঢাকা-সিলেট রুটে ভালো কোচসহ যাত্রীদের সুবিধা অসুবিধার প্রতি যে ধরনের নজর রয়েছে তার কিয়দাংশও চট্টগ্রাম-সিলেট রুটের যাত্রীদের প্রতি নেই। পূর্বাঞ্চল রেলের সংশ্লিষ্ট কর্মকর্তারা জানান, দেশের অনেক রুটে আছে যেখানে পর্যাপ্ত যাত্রী নেই কিংবা রুটটি আর্থিকভাবে লাভজনক নয়। তারপরও সেখানে উন্নতমানের কোচসহ সুযোগ-সুবিধা দেওয়া হয়ে থাকে।জানা যায়, ২০১৬ সালে ইন্দোনেশিয়া হতে আনা ১শটি কোচ রেলের পূর্বাঞ্চল জোনের বিভিন্ন রুটে দেওয়ার প্রাথমিক সিদ্ধান্ত হয়। কিন্তু শেষ পর্যায়ে দেখা গেছে অনেক কম গুরুত্বপূর্ণ রুটে চলাচলকারী ট্রেনে নতুন কোচ দেওয়া হলেও চট্টগ্রাম-সিলেট রুটে একটি নতুন কোচও দেওয়া হয়নি। ফলে পুরনো কোচ দিয়ে পাহাড়িকা ও উদয়ন ট্রেন চলাচল করছে। চট্টগ্রাম থেকে সিলেটগামী এবং সিলেট থেকে চট্টগ্রাম অভিমুখী যাত্রীদের দুর্ভোগ পোহাতে হচ্ছে। কারণ চট্টগ্রাম-সিলেট যোগাযোগের ক্ষেত্রে সড়ক পথের অবস্থা খুবই করুণ। বিশেষ করে চট্টগ্রাম-সিলেট সড়কের কুমিল্লা থেকে বি-বাড়িয়া পর্যন্ত খুবই নাজুক।রেলের এডিজি (অপারেশন) মোঃ মিয়া জাহান জানান, নতুন কোচ আসার পর সর্বোচ্চ অগ্রাধিকার ভিত্তিতে উদয়ন ও পাহাড়িকা ট্রেনে নতুন কোচ দেওয়া হবে। এর জন্য আরো ৬/৭ মাস অপেক্ষা করতে হবে। 



24211,40028
খাল খননে পাল্টে যাচ্ছে জকিগঞ্জের হাওর অঞ্চল
অন্যান্য
প্রকাশ : ২৬ মার্চ ২০১৯, ০০:০০
সিলেটের সীমান্তবর্তী জকিগঞ্জের সর্দার খাঁ খালটি পুনঃখনন প্রকল্পের কাজ শেষ পর্যায়ে রয়েছে। আর খাল খননের ফলে উপজেলার হাওর অঞ্চলের চেহারা পাল্টে যাচ্ছে। একই সাথে খালটি খননের ফলে নতুনভাবে ৮ হাজার একর বোরো ও আমন ফসলের জমি উত্পাদনের আওতায় আসবে বলে আশা করছে কৃষকরা।জানা গেছে, এলাকাবাসীর আবেদনের প্রেক্ষিতে বাংলাদেশ কৃষি উন্নয়ন কর্পোরেশন (বিএডিসি) সিলেট অঞ্চলের সেচ বিভাগ সিলেট জেলা শহর থেকে প্রায় শত কি.মি. দূরবর্তী সীমান্ত অঞ্চল জকিগঞ্জ উপজেলার মানিকপুর ইউনিয়নের খালটি খনন প্রকল্প হাতে নেয়। ২৮ লাখ ৪৫ হাজার ৬শ ২৫ টাকা ব্যয়ে এ কাজ বাস্তবায়ন হচ্ছে বলে বিএডিসি সূত্রে জানা গেছে। প্রকল্প বাস্তবায়নে এলাকার জনস্বার্থ ও উত্পাদনে বিশেষ ভূমিকা রাখবে জানিয়ে বিএডিসি সেচ বিভাগের সিলেটের নির্বাহী প্রকৌশলী প্রণজিত্ কুমার দেব জানান, খুব শিঘ্রই পুরো প্রকল্পের কাজ শেষ হবে। এরই মধ্যে ৮০ ভাগ কাজ শেষ হয়েছে।তিনি আরো জানান, সর্দার খাঁ খাল পুনঃখননের কাজ শেষ হলে নতুনভাবে ৮ হাজার একর বোরো ও আমন ফসল উত্পাদনের আওতায় আসবে। এছাড়া স্থানীয় কৃষকরা নৌপথে তাদের উত্পাদিত ফসল ঘরে তুলতে পারবে এবং শুষ্ক মৌসুমে বোরো ফসলও উত্পাদন করতে পারবে।উপজেলার হাতিডহর গ্রামের সর্দার খাঁ খাল কৃষি উন্নয়ন সমবায় সমিতির প্রকল্প চেয়ারম্যান মাস্টার আজিজুল বারী ও সেক্রেটারি আবুল হোসেন জানান, এ প্রকল্প বাস্তবায়নের ফলে আগামী এক বছরের মধ্যে কৃষি বিপ্লবে এলাকার চেহারা পাল্টে যাবে। 



24212,40029
ঝিনাইদহে বিভিন্ন যানবাহনে জাতীয় পতাকা বিতরণ
অন্যান্য
প্রকাশ : ২৬ মার্চ ২০১৯, ০০:০০
 ‘শহর জুড়ে লাল সবুজের পতাকা’— এ স্লোগানকে সামনে রেখে বীরশ্রেষ্ঠ ও সকল শহীদদের স্মরণে সারাদেশে সাত হাজার জাতীয় পতাকা বিতরণের অংশ হিসেবে সোমবার ঝিনাইদহের বিভিন্ন যানবাহনে জাতীয় পতাকা বিতরণ করা হয়েছে। শহরের পায়রা চত্বর, মুজিব চত্বর, আরাপপুরসহ বিভিন্ন গুরুত্বপূর্ণ স্থানে এ পতাকা বিতরণ করে ‘ঝিনুকদহ ভাষা পরিষদ’। এ সময় সংগঠনটির সভাপতি গাউস গোর্কি, উপদেষ্টা শাহিনুর আলম লিটন, সহ-সাধারণ সম্পাদক আবদুস সবুর প্রমুখ উপস্থিত ছিলেন।সুনামগঞ্জে মানসম্মত জাতীয় পতাকা এবং পতাকা স্ট্যান্ড বিতরণসুনামগঞ্জ প্রতিনিধি জানান, সুনামগঞ্জ জেলা প্রশাসক মোহাম্মদ আব্দুল আহাদের উদ্যোগে সুনামগঞ্জ সদর উপজেলার সকল শিক্ষা প্রতিষ্ঠান এবং সকল কমিউনিটি ক্লিনিকে এ মানসম্মত জাতীয় পতাকা এবং পতাকা স্ট্যান্ড বিতরণ করা হয়েছে।সোমবার দুপুরে সুনামগঞ্জ সদর উপজেলা হলরুমে জাতীয় পতাকা এবং পতাকা স্ট্যান্ড বিতরণ করেন সুনামগঞ্জ সদর উপজেলার নির্বাহী অফিসার ইয়াসমিন নাহার রুমা। এ সময় উপস্থিত ছিলেন, সুনামগঞ্জ সদর সহকারী কমিশনার (ভূমি) নুসরাত ফাতিমাসহ উপজেলা পর্যায়ের কর্মকর্তাবৃন্দ এবং ইউপি চেয়ারম্যানগণ। উল্লেখ্য-সুনামগঞ্জ সদর উপজেলার ২৭৮টি প্রতিষ্ঠানে মানসম্মত জাতীয় পতাকা এবং পতাকা স্ট্যান্ড বিতরণ করা হয়েছে।



24213,40030
কুমিল্লায় সড়কের মাঝখানে বিদ্যুতের খাম্বা
অন্যান্য
প্রকাশ : ২৬ মার্চ ২০১৯, ০০:০০
কুমিল্লা নগরীর বিভিন্ন সড়কের মাঝখানে বিদ্যুতের খুঁটি (খাম্বা) রেখেই সংস্কার কাজ সম্পন্ন করা হয়েছে। এতে সড়কে যানবাহন চলাচলের সময় মাঝেমধ্যে ঘটছে দুর্ঘটনা এবং পথচারীদের চলাচলের ক্ষেত্রে প্রতিনিয়ত ভোগান্তি পোহাতে হচ্ছে। নগরীর যেসব সড়কের উপর বৈদ্যুতিক খাম্বা রয়েছে তা অবিলম্বে স্থানান্তর করে জনগণের নিরাপদ যাতায়াত নির্বিঘ্ন করার জন্য সংশ্লিষ্ট কর্তৃপক্ষের নিকট দাবি জানিয়েছেন বিভিন্ন যানবাহনের চালক ও যাত্রীসহ স্থানীয় এলাকার বাসিন্দারা। জানা যায়, ১৭৯০ সালে তত্কালীন ত্রিপুরা জেলা প্রশাসন গঠনের মধ্য দিয়ে কুমিল্লা পৌর প্রশাসনের ইতিহাস শুরু হলেও ১৮৬৪ সালের ৩০ নভেম্বর তত্কালীন পূর্ববাংলায় চতুর্থ পর্যায়ে গঠন করা হয় ৩১ হাজার ৩৬৫ জনসংখ্যার কুমিল্লা পৌরসভা। পরবর্তীতে কুমিল্লা পৌরসভা এবং এর সীমানা লাগোয়া সদর দক্ষিণ পৌরসভা বিলুপ্ত করে ২০১১ সালের ১০ জুলাই কুমিল্লা সিটি করপোরেশন প্রতিষ্ঠা করা হয়। বর্তমানে এ সিটির জনসংখ্যা প্রায় ৬ লাখ।নগরীর বেশ কয়েকজন সিনিয়র সিটিজেন জানান, ‘সময়ের পরিক্রমায় জনসংখ্যা বৃদ্ধির পাশাপাশি মানুষের চাহিদাও অনেক বেড়েছে। কিন্তু সেই তুলনায় রাস্তাঘাট ও ড্রেনেজ ব্যবস্থার প্রসার ঘটেনি, বাড়েনি তেমন সুযোগ-সুবিধা। নগরীর ভেতরের অলিগলির সরু রাস্তায় মাত্রাতিরিক্ত রিকশা, অটোরিকশা ও ছোট-বড় যানবাহনের বেপরোয়া চলাচলের কারণে স্বাভাবিক হাঁটাচলাও দুষ্কর হয়ে পড়েছে।’কুমিল্লা নগরীর কোটবাড়ি, কাপ্তানবাজার, ছোটরা, বিষ্ণুপুর, কালিয়াজুরি, মোগলটুলি, গাংচর, ছাতিপট্টি, উত্তর ও দক্ষিণ চর্থা, ঠাকুরপাড়াসহ বিভিন্ন এলাকায় ঘুরে দেখা গেছে, এসব এলাকার কিছু কিছু রাস্তার সংস্কার কাজ হয়েছে। কিন্তু ৬ থেকে ৮-১০ ফুটের কোনো কোনো রাস্তার প্রায় মাঝখানে আবার কোথাও এক থেকে ৩ ফুট রাস্তার ভেতরে বিদ্যুতের খুঁটি রেখেই সংস্কার কাজ হয়েছে। তবে নগরীর কোটবাড়ি এলাকার বিভিন্ন স্থানের রাস্তায় এ ধরনের খুঁটি বেশ লক্ষ্য করা গেছে।নগরীর কাপ্তান বাজার এলাকার আবদুল মান্নান, ফারুক আহমেদ, দক্ষিণ চর্থার আবুল হাসেম খন্দকার, জালাল উদ্দিন, কোটবাড়ির জাকির হোসেনসহ বেশ কয়েকটি এলাকার বাসিন্দারা জানান, অপ্রশস্ত রাস্তার প্রায় মাঝখানে ও রাস্তা দখল করা বিদ্যুতের খুঁটির কারণে দিনে-রাতে যানবাহন চলাচল করতে গিয়ে অনেক সময় দুর্ঘটনা ঘটে থাকে। এ ছাড়া রাস্তার পাশে ড্রেনের উপর ফুটপাত নির্মাণ করা হলেও বাড়ির ছাদ, সানশেড এবং কোনো কোনো স্থানে বাসা-বাড়ি ও দোকানের বর্ধিত স্থাপনার কারণে পথচারীদের হাঁটাচলা কিংবা স্বাভাবিক যাতায়াতের ক্ষেত্রে দুর্ভোগ পোহাতে হচ্ছে। এতে অনেক স্থানের ফুটপাত জনগণের তেমন কোনো কাজে আসছে না। তারা রাস্তার উপর থেকে এসব খুঁটি অবিলম্বে অপসারণ করে জনগণের নিরাপদ যাতায়াত নির্বিঘ্ন করার জন্য বিদ্যুত্ বিভাগসহ সংশ্লিষ্ট কর্তৃপক্ষের নিকট দাবি জানান।কুমিল্লা বিদ্যুত্ উন্নয়ন বোর্ডের নির্বাহী প্রকৌশলী আবদুল কাদের জানান, ‘শহরের বিভিন্ন অলিগলি এলাকার রাস্তাগুলো একসময় অপ্রশস্ত (সরু) থাকা অবস্থায় বিদ্যুতের খুঁটিগুলো স্থাপন করা হয়েছিল। জনসংখ্যা বৃদ্ধিসহ সময়ের চাহিদার কারণে পর্যায়ক্রমে রাস্তাগুলো প্রসারিত করায় কোনো কোনো এলাকায় হয়ত বিদ্যুতের খুঁটি রাস্তার উপর রয়েছে। এ ছাড়া অনেক আবাসিক এলাকায় নতুন নতুন বাড়িঘর নির্মাণ হওয়ায় খুঁটির সঙ্গে এর দূরত্ব কমে গেছে। তবে এলাকাবাসী অভিযোগ করলে এ ব্যাপারে পদক্ষেপ নেওয়া হবে।’­ 



24214,40031
কমলগঞ্জে কলেজছাত্রের মৃত্যুতে বিক্ষুব্ধ শিক্ষার্থীদের মানববন্ধন
অন্যান্য
প্রকাশ : ২৬ মার্চ ২০১৯, ০০:০০
কমলগঞ্জ উপজেলার ব্যস্ততম চৌমুহনী এলাকায় অটোসিএনজির ধাক্কায় সুমন মিয়া (২০) নামে এক কলেজ ছাত্রের মৃত্যুতে বিক্ষুব্ধ হয়ে উঠেছে শিক্ষার্থীরা। সহপাঠী নিহতের ঘটনায় গতকাল সোমবার বেলা সাড়ে ১০টা থেকে উপজেলা চৌমুহনা চত্বর জুড়ে কলেজের শিক্ষার্থীরা প্রায় ৩ ঘণ্টা সড়ক অবরোধ করে সুমনের হত্যাকারী সিএনজিচালক ও গাড়ি আটকের বিচার দাবি করে মানববন্ধন ও প্রতিবাদ সমাবেশ করেছে।রবিবার কমলগঞ্জ-শ্রীমঙ্গল সড়কের চৌমুহনী এলাকায় হেঁটে যাওয়ার সময় মৌলভীবাজারগামী একটি অটোসিএনজি-অটোরিকশা (মৌলভীবাজার -থ-১২৬৪৩০) পিছন থেকে সুমনকে ধাক্কা দেয়। পরে হাসপাতালে নিয়ে যাওয়ার পথে আহত সুমনের মৃত্যু হয়।  



24215,40032
চবি ক্যাম্পাসে ছিনতাইয়ের শিকার ১০ শিক্ষার্থী
অন্যান্য
প্রকাশ : ২৬ মার্চ ২০১৯, ০০:০০
ক্যাম্পাসের ভিতরে পাহাড়ের পাদদেশে বন্ধুর জন্মদিন পালন করার সময় ছিনতাইয়ের শিকার হয়েছেন চট্টগ্রাম বিশ্ববিদ্যালয়ের ১০ জন শিক্ষার্থী। গত রবিবার দুপুর ১টায় বিশ্ববিদ্যালয়ের বিজ্ঞান অনুষদের পাশে হিল বটম দক্ষিণ জাঙ্গলিয়া এলাকায় এ ঘটনা ঘটে। এ সময় আগ্নেয়াস্ত্র ঠেকিয়ে শিক্ষার্থীদের কাছ থেকে ছয়টি স্মার্টফোন এবং দুই হাজার টাকা নিয়ে যায় তারা।প্রত্যক্ষদর্শী ও পুলিশ সূত্রে জানা যায়, বিশ্ববিদ্যালয়ের হিসাববিজ্ঞান বিভাগের ১০ জন শিক্ষার্থী তাদের এক বন্ধুর জন্মদিন পালন করতে বিজ্ঞান অনুষদের শিক্ষক লাউঞ্জের পিছন দিয়ে প্রায় দুই কিলোমিটার ভিতরে পাহাড়ের পাদদেশে যায়। এ সময় চারজন ছিনতাইকারী আগ্নেয়াস্ত্র এবং দেশীয় ধারালো অস্ত্র ঠেকিয়ে তাদের কাছ থেকে মোবাইল এবং টাকা নিয়ে যায়।ছিনতাইয়ের শিকার এক শিক্ষার্থী বলেন, মুখে কালো কাপড় বাধা চারজন আমাদের কাছ থেকে ছয়টি ফোন এবং দুই হাজার টাকা নিয়ে যায়।বিশ্ববিদ্যালয়ের প্রক্টর মোহাম্মদ আলী আজগর চৌধুরী বলেন, ঘটনা শোনার সঙ্গে সঙ্গে আমরা পুলিশ পাঠাই সেখানে। ওটা বিশ্ববিদ্যালয়ের একটা দুর্গম এলাকা লোকজন তেমন থাকে না বললেই চলে। ওসব জায়গায় কমসংখ্যক শিক্ষার্থীর যাওয়া ঠিক না।  



24216,40033
টেকনাফে রোহিঙ্গা ক্যাম্প কমিটির চেয়ারম্যান গুলিবিদ্ধ
অন্যান্য
প্রকাশ : ২৬ মার্চ ২০১৯, ০০:০০
টেকনাফে স্বশস্ত্র দুবৃর্ত্তদের গুলিতে লেদা রোহিঙ্গা ক্যাম্প ডেভেলপমেন্ট কমিটির চেয়ারম্যান গুলিবিদ্ধ হয়ে হাসপাতালে চিকিত্সাধীন রয়েছে। গত রবিবার রাতে উপজেলার লেদা রোহিঙ্গা বস্তির বাগানের সি-২৪ রাস্তায় একদল স্বশস্ত্র দুবৃর্ত্ত এসে ক্যাম্প ডেভেলপমেন্ট কমিটির চেয়ারম্যান, সি-ব্লকের ৯৩নং রোমের বাসিন্দা মৃত ছিদ্দিক আহমদের পুত্র আবদুল মতলবকে গুলি করে। 



24217,40034
সিলেট সমরাস্ত্র প্রদশর্নীর উদ্বোধন
অন্যান্য
প্রকাশ : ২৬ মার্চ ২০১৯, ০০:০০
সিলেটে প্রথমবারের মতো মহান স্বাধীনতা ও জাতীয় দিবস উপলক্ষ্যে বাংলাদেশ সেনাবাহিনী সিলেট অঞ্চলের উদ্যোগে পাঁচ দিনব্যাপী সমরাস্ত্র প্রদর্শনী শুরু হয়। সোমবার সকালে বটেশ্বর সিলেট মেট্রোপলিটন ইউনিভার্সিটি সংলগ্ন মাঠে সমরস্ত্র প্রদর্শনীর উদ্বোধন করেন ১৭ পদাতিক ডিভিশনের জিওসি এবং এরিয়া কমান্ডার সিলেট এরিয়া মেজর জেনারেল এসএম শামীম উজ জামান বিএসপি, এনডিসি, পিএসসি। এ সময় সিলেট সেনাবাহিনী এর ঊধ্বর্তন সামরিক কর্মকর্তা, মুক্তিযোদ্ধা ও স্থানীয় গণ্যমান্য ব্যক্তিবর্গ উপস্থিত ছিলেন। 



24218,40035
বিদেশি মুদ্রা জাল চক্রের চার সদস্য গ্রেফতার
অন্যান্য
প্রকাশ : ২৬ মার্চ ২০১৯, ০০:০০
সোমবার সকালে রাজশাহীতে বিদেশি মুদ্রা জালকারী চক্রের চার সদস্যকে গ্রেফতার করেছে মহানগর গোয়েন্দা পুলিশ (ডিবি)। গ্রেফতারকৃত হলো- টুটুল মোল্লা, মমতাজ উদ্দিন মোল্লা, ইলু শেখ ও বাবলু শেখ। 



24219,40036
ভালো গ্রহীতাদের ঋণের সুদ কমছে অসাধুদের পেনাল্টি :অর্থমন্ত্রী
অন্যান্য
প্রকাশ : ২৬ মার্চ ২০১৯, ০০:০০
যারা ভালো ঋণ গ্রহীতা, ব্যাংকের টাকা নিয়মিত পরিশোধ করে তাদের সুদ হার কমে ৭ শতাংশ হবে। এসব ঋণ গ্রহীতা হয়ত ১০ থেকে ১২ শতাংশ সুদে ঋণ নিয়েছিল। অন্যদিকে অসাধু ঋণ গ্রহীতাদের পেনাল্টি দেওয়া হবে। এই সিদ্ধান্ত চলতি বছরের মে মাস থেকে কার্যকর হবে। গতকাল এক বৈঠক শেষে অর্থমন্ত্রী আ হ ম মুস্তফা কামাল এসব কথা বলেন। ডাবল ডিজিট থেকে কিভাবে সিঙ্গেল ডিজিটে সুদ হার নামিয়ে আনা যায় সে বিষয়ে এ বৈঠক হয়। রাজধানীর শেরে বাংলা নগরে অর্থ মন্ত্রণালয়ে বাংলাদেশ ব্যাংকের গভর্নর ফজলে কবির, এনবিআর চেয়ারম্যান মো. মোশাররফ হোসেন ভুঁইয়া ও আর্থিক প্রতিষ্ঠান বিভাগের সচিব আসাদুল ইসলাম ও রাষ্ট্রায়ত্ত ব্যাংকের এমডিরা অনুষ্ঠানে উপস্থিত ছিলেন।বৈঠক শেষে ভালো ও অসাধু ঋণ গ্রহীতার সংজ্ঞা দিয়ে মন্ত্রী বলেন, আমি ১০ বার ব্যাংক থেকে টাকা নিলাম অথচ দিলাম না, আমি কি ভালো? আমি দুইবার টাকা নিলাম দিলাম না আমি ভালো? অথবা ১০ বার এক্সপোর্ট করলাম একবারও টাকা ব্যাংকে ঢুকালাম না তারা কি ভালো? এরা অসাধু এদের খুঁজে বের করে প্যানাল্টির ব্যবস্থা করা হবে। তিনি আরো বলেন, তবে যারা ব্যাংকের টাকা নিয়ে ভালো উদ্দেশ্যে ব্যবহার করেন এবং নিয়মিত টাকা পরিশোধ করেন তাদের জন্য সুদ কমানো হবে। ছোট ঋণ গ্রহীতা ও বড় ঋণ গ্রহীতারা ২ শতাংশ ঋণ পরিশোধ করবেন, বাকি ব্যালেন্সে ৭ শতাংশ সুদ হবে। এসব ঋণে হয়ত ১২ অথবা ১৩ শতাংশ সুদ ছিল। কিন্তু এত সুদ দিতে হবে না সাত শতাংশ সুদ দিলেই হবে। এর আগে অর্থমন্ত্রী এক অনুষ্ঠানে বলেছিলেন, এখন থেকে চক্রবৃদ্ধি হারে সুদের পরিবর্তে সরল সুদ চালু করা হবে।অর্থমন্ত্রী বলেন, আমাদের সাবেক অর্থমন্ত্রী (আবুল মাল আবদুল মুহিত) এই বিষয়ে উদ্যোগ নিয়েছিলেন। তারই ধারাবাহিকতায় আমরা বসেছিলাম। আমাদের ব্যাংকার লাগবে এর পাশাপাশি ঋণ গ্রহীতাদেরও লাগবে। ঋণ গ্রহীতাদের কোনো বিকল্প নেই। তারাই আমাদের দারিদ্র্য দূর করে এবং দেশের অর্থনীতিকে শক্তিশালী করে। তাদের বাদ দিয়ে চলার কোনো উপায় নেই। তাই তাদের কিভাবে সুযোগ সুবিধা দেয়া যায় সেই বিষয়ে আলোচনা করেছি।অর্থমন্ত্রী আরো বলেন, ব্যবসা করলে সারা জীবন লাভ হবে না। ব্যবসায়ীরা অনেক কষ্ট করেন। কখনো তারা লোকসানের মুখে পড়েন। ব্যবসায়ীদের লাভ হলে সরকার খুশি হয়, কারণ সরকার ট্যাক্স পায়, দেশে প্রচুর কর্মসংস্থানের সৃষ্টি হয়। অন্যদিকে যখন ব্যবসায়ীদের লোকসান হয় তখন সরকার থেকে তারা তেমন সুযোগ সুবিধা পায় না। আমরা এসব ত্রুটি-বিচ্যুতি দূর করতে চাই।ঋণ গ্রহীতাদের প্রসঙ্গে মুস্তফা কামাল বলেন, ঋণ গ্রহীতা দুই ধরনের আছে এক ভালো ঋণ গ্রহীতা দুই অসাধু ঋণ গ্রহীতা। ভালো ঋণ গ্রহীতাকে সুযোগ দেব অসাধু ঋণ গ্রহীতাকে জরিমানা করব। ভালো ঋণ গ্রহীতাকে নানাভাবে সুযোগ সুবিধা দেব। যারা ভালো ঋণ গ্রহীতা তাদের সুদ কমিয়ে দেব। তাদের ঋণে সুদের হার হবে সাত শতাংশ। আমরা বার বার বলেছি ঋণে সুদের হার সিঙ্গেল ডিজিটে নিয়ে আসব এটা দিয়ে শুরু করতে চাই। সব ভালো ঋণ গ্রহীতা তাদের জন্য ব্যাংক ঋণ সুদ ৭ শতাংশ। যারা ব্যাংক থেকে টাকা নিয়ে নিয়মিতভাবে পরিশোধ করেছেন। যারা টাকা নিয়ে ব্যাংকে পরিশোধ করার চেষ্টা করেছেন কিন্তু ফেল করেছেন। তাদেরও সুযোগ সুবিধা দেওয়া হবে।  



24220,40037
প্রতিদ্বন্দ্বিতাহীন নির্বাচনে এফবিসিসিআই
অন্যান্য
প্রকাশ : ২৬ মার্চ ২০১৯, ০০:০০
ব্যবসায়ীদের শীর্ষ সংগঠন এফবিসিসিআইয়ের নির্বাচনে গতকাল সোমবার ছিল মনোনয়ন ফরম ক্রয় ও জমাদানের শেষ দিন। নির্বাচনে চেম্বার ও অ্যাসোসিয়েশন মিলিয়ে ৭২ জন পরিচালক নির্বাচিত হবেন। এর মধ্যে চেম্বার ও অ্যাসোসিয়েশন থেকে ৩০ জন মনোনীত পরিচালকের বাইরে বাদবাকী ৪২টি পরিচালক পদে নির্বাচন অনুষ্ঠিত হবে। অবশ্য মনোনয়ন ফরম জমা দিতে হবে ৭২ পরিচালক পদের সবাইকে। কিন্তু সংশ্লিষ্ট সূত্র জানিয়েছে, গতকাল শেষ দিনে নির্ধারিত প্রার্থীর বাইরে কেউ মনোনয়ন ফরম ক্রয় কিংবা জমা দেননি। কেউ কেউ মনোনয়ন ফরম ক্রয় করতে চাইলেও পারেন নি বলে জানা গেছে। অর্থাত্ শেষ পর্যন্ত বিনা প্রতিদ্বন্দ্বিতার নির্বাচনই অনুষ্ঠিত হতে যাচ্ছে ব্যবসায়ীদের এই শীর্ষ সংগঠনে।এর আগে গত রবিবার বর্তমান সিনিয়র সহ-সভাপতি শেখ ফজলে ফাহিমের নেতৃত্বে সম্মিলিত ব্যবসায়ী পরিষদের প্যানেলের পরিচিতি সভা অনুষ্ঠিত হয়। এতে উপস্থিত ছিলেন, এফবিসিসিআইয়ের সাবেক সভাপতি সালমান এফ রহমান, বর্তমান সভাপতি সফিউল ইসলাম মহিউদ্দিনসহ বর্তমান ও সাবেক ব্যবসায়ী নেতৃবৃন্দ।



24221,40038
বিএসইসি’র সংবাদ সম্মেলন বয়কট
অন্যান্য
প্রকাশ : ২৬ মার্চ ২০১৯, ০০:০০
সাংবাদিকদের প্রশ্নের জবাব না দিয়ে উল্টো অসৌজন্যমূলক আচরণ করায় বাংলাদেশ সিকিউরিটিজ অ্যান্ড এক্সচেঞ্জ কমিশনের (বিএসইসি) সংবাদ সম্মেলনটি বয়কট করেছেন উপস্থিত সাংবাদিকরা। গতকাল আগারগাঁওয়ে বিএসইসি’র নিজস্ব ভবনে বিনিয়োগকারী ও উদ্যোক্তা কনফারেন্স ঢাকা ও চট্টগ্রাম ২০১৯ শীর্ষক সংবাদ সম্মেলন অনুষ্ঠিত হয়। অংশ নেওয়া  সাংবাদিকরা সংবাদ সম্মেলনটি বয়কটের সিদ্ধান্ত নেয়।দুপুর ১২টায় সংবাদ সম্মেলন শুরুর কথা থাকলেও প্রায় ১ ঘণ্টা দেরিতে শুরু হয়। সংবাদ সম্মেলনের প্রশ্নোত্তর পর্বে, শেয়ার কারসাজি প্রমাণিত হওয়ার দায়ে কমার্স ব্যাংক ব্রোকারেজ হাউজের সাবেক কর্মকর্তাকে ৫০ লাখ টাকা জরিমানা করা হয়, এ বিষয়টি উল্লেখ করে এক রিপোর্টার জানতে চান চক্রটি শেয়ার কারসাজি করে কত কোটি টাকা মুনাফা করেছে? প্রশ্নের উত্তরটি এড়িয়ে যান সংবাদ সম্মেলনে আসা পরিচালকরা।এরপর সংবাদ সম্মেলনের শেষ পর্যায়ে অনুমতি চেয়ে আবারও প্রশ্ন করেন এক রিপোর্টার। তিনি তার প্রশ্নে বলেন, ১০ কোটি টাকার কারসাজির দায়ে ৫০ লাখ টাকা জরিমানা কতটা যুক্তিসঙ্গত? এমন প্রশ্নের জবাবে কমিশনের নির্বাহী পরিচালক সাইফুর রহমান উত্তেজিত হয়ে বলেন, আপনার কাছ থেকে আমাদের শিখতে হবে না। কমিশন ভালো বুঝে কি করবে? এ সময় তার সঙ্গে বেশ কিছু উত্তপ্ত বাক্য বিনিময় হয়।পরে ঐ রিপোর্টার বলেন, বিএসইসিতে ঢুকতে সাংবাদিকদের বাধা দেওয়া হয়। এ কারণে আপনাদের কাছে এসে প্রকৃত তথ্য জানতে পারছি না। আমাদের প্রবেশের সুযোগ দেন। যেভাবে বাংলাদেশ ব্যাংক, এনবিআর ও নির্বাচন কমিশনে প্রবেশ করা যায়।তার কথা শেষ হতে না হতেই সংবাদ সম্মেলনের স্টেজ থেকে তেড়ে আসেন সাইফুর রহমান। তিনি বলেন, আপনাকে সংবাদ সম্মেলনে কে আসতে বলেছে? এখানে অনুষ্ঠান কভার করতে আসেননি। এসেছেন ভেজাল করতে? আপনারা বেশি এক্সেজ পাচ্ছেন, আপনি বেরিয়ে যান। এভাবে অসৌজন্যমূলক আচরণ করা হয়। এরপর উপস্থিত সাংবাদিকরা সংবাদ সম্মেলন বর্জন করেন।



24222,40039
ফটো ক্যাপশন
অন্যান্য
প্রকাশ : ২৬ মার্চ ২০১৯, ০০:০০
ওয়ান ব্যাংক লিমিটেড এবং চট্টগ্রাম সিটি করপোরেশনের মধ্যে সম্প্রতি অনলাইনে ফি গ্রহণ সংক্রান্ত একটি চুক্তি স্বাক্ষরিত হয়। ব্যাংকের অতিরিক্ত উপ-ব্যবস্থাপনা পরিচালক মো. ফজলুর রহমান চৌধুরী এবং করপোরেশনের চিফ এক্সিকিউটিভ অফিসার শামসুদ্দোহা চুক্তিপত্রে স্বাক্ষর করেন। অনুষ্ঠানে চট্টগ্রাম সিটি করপোরেশনের মেয়র এ জে এম নাসির উদ্দিনসহ উভয় প্রতিষ্ঠানের ঊর্ধ্বতনরা উপস্থিত ছিলেন০০০মাদারীপুর জেলার শিবচর বাজারে মিডল্যান্ড ব্যাংক লিমিটেডের এজেন্ট ব্যাংকিং সেন্টার সম্প্রতি উদ্বোধন করেন ব্যাংকের ব্যবস্থাপনা পরিচালক ও প্রধান নির্বাহী মো. আহসান-উজ জামান। এসময় ব্যাংকের এজেন্ট মেসার্স ওয়ালী এন্টারপ্রাইজের স্বত্ত্বাধিকারী  মো. ওয়ালীউল হকসহ অন্যরা উপস্থিত ছিলেন০০০০প্রগ্রেসিভ লাইফ ইন্স্যুরেন্স কোম্পানি লিমিটেড ও বঙ্গবন্ধু শেখ মুজিব মেডিক্যাল বিশ্ববিদ্যালয় এর মধ্যে চুক্তিপত্রের শর্তানুযায়ী গ্রুপ বীমার প্রায় ৫ কোটি টাকার চেক প্রদান করা হয়। এ সময় বিশ্ববিদ্যালয়ের উপাচার্য অধ্যাপক ডা. কনক কান্তি বড়ুয়া, প্রগ্রেসিভ লাইফের মুখ্য নির্বাহী কর্মকর্তা দীপেন কুমার সাহা রায়সহ অন্যরা উপস্থিত ছিলেন০০০০০লালমনিরহাটে রূপালী ব্যাংক লিমিটেডের ২৬তম জোনাল অফিসের উদ্বোধন করা হয়। অনুষ্ঠানে প্রধান অতিথি ছিলেন সমাজকল্যাণমন্ত্রী নুরুজ্জামান আহমেদ, এমপি এবং বিশেষ অতিথি ছিলেন ব্যাংকের ম্যানেজিং ডিরেক্টর এন্ড সিইও মো. আতাউর রহমান প্রধান।



24223,40040
বাংলাদেশে মেশিনারিজের কারখানা স্থাপনে আগ্রহী চীন
অন্যান্য
প্রকাশ : ২৬ মার্চ ২০১৯, ০০:০০
চীনের ইউনান প্রদেশের উদ্যোক্তারা বাংলাদেশে মেশিনারিজ খাতে বিনিয়োগ ও কারখানা স্থাপনে আগ্রহ প্রকাশ করেছেন। একই সঙ্গে বাংলাদেশের সঙ্গে বাণিজ্য বাড়ানোর বিষয়েও আগ্রহ প্রকাশ করেছে। গতকাল সোমবার রাজধানীর মতিঝিলে ঢাকা চেম্বারের (ডিসিসিআই) নেতৃবৃন্দের সঙ্গে সাক্ষাত্কালে এ আগ্রহের কথা জানান, ঢাকা সফররত ডিপার্টমেন্ট অফ কমার্স অব ইউনান প্রভিন্স এর বৈদেশিক বাণিজ্য বিভাগের ডেপুটি ডিরেক্টর ইউয়ান লিন। সফররত ১১ সদস্যের প্রতিনিধিদলের নেতৃত্ব  দেন তিনি। এ সময় ডিসিসিআইয়ের সভাপতি ওসামা তাসীরসহ অন্যান্য নেতৃবৃন্দ উপস্থিত ছিলেন।ইউয়ান লিন জানান, ভৌগোলিক দিক থেকে বাংলাদেশ এবং ইউনান প্রদেশ বেশ কাছাকাছি অবস্থান করলেও দ্বিপাক্ষিক বাণিজ্য আশানুরূপভাবে বৃদ্ধি পায়নি। ২০১৮ সালে ইউনান প্রদেশের মোট আমদানি-রপ্তানির পরিমাণ ছিল প্রায় ৩০ বিলিয়ন ডলার এবং প্রদেশটি শুধু মেশিনারিজ পণ্য রপ্তানি করেছে ৪ বিলিয়ন ডলারের। বাংলাদেশে মেশিনারিজ শিল্প স্থাপন ছাড়াও কফি, তামাক, রাবার, ফুল প্রভৃতি রপ্তানিতেও আগ্রহ প্রকাশ করেছেন প্রতিনিধিদল।আলোচনার শুরুতে ডিসিসিআই সভাপতি ইউনান প্রদেশের মেশিনারিজ শিল্পের অগ্রগতির প্রশংসা করে বাংলাদেশে বিনিয়োগের আহ্বান জানান। ফুল চাষের বহুমুখীকরণ, দক্ষ মানবসম্পদ উন্নয়ন এবং আধুনিক যন্ত্রপাতি উদ্ভাবন ও ব্যবহারে ইউনানের এ খাতের ব্যবসায়ীদের সহযোগিতার আহ্বান জানান। এছাড়া ইলেকট্রিক্যাল ও ইলেকট্রনিক্স, কৃষি ও কৃষিজাত পণ্য, পর্যটন, ফুল চাষাবাদ,ওষুধ, যোগাযোগ ব্যবস্থাপনা এবং সমুদ্র অর্থনীতি খাতে যৌথ বিনিয়োগের প্রস্তাব দেন। তিনি বলেন, চীন ও আসিয়ান অঞ্চলের দেশগুলোর সঙ্গে সহযোগিতা আরো বাড়ানোর জন্য বাংলাদেশ ‘লুক ইস্ট’ নীতিমালা গ্রহণ করেছে।প্রসঙ্গত, চীন এককভাবে বাংলাদেশের সবচেয়ে বড় বাণিজ্যিক অংশীদার। গত ২০১৭-১৮ অর্থবছরে উভয় দেশের মধ্যে বাণিজ্য হয়েছে ১ হাজার ২৪০ কোটি ডলারের। এর মধ্যে প্রায় পুরোটাই বাংলাদেশের আমদানি। আলোচ্য সময়ে বাংলাদেশ ১ হাজার ১৭০ কোটি ডলারের সমপরিমাণ আমদানির বিপরীতে রপ্তানি করেছে মাত্র ৬৯ কোটি ডলারের। ডিসিসিআই সভাপতি বলেন, ২০২১ সাল নাগাদ উভয় দেশের বাণিজ্য ১ হাজার ৮শ’ কোটি ডলার ছাড়াবে। বৈঠকে ডিসিসিআই সহ-সভাপতি ইমরান আহমেদ, পরিচালক দ্বীন মোহাম্মদ, এনামুল হক পাটোয়ারী, হোসেন এ সিকদার, ইঞ্জিনিয়ার মো. আল আমিন, মোহাম্মদ বাশীর উদ্দিন, শামস মাহমুদ এবং এস এম জিল্লুর রহমান প্রমুখ উপস্থিত ছিলেন।



24224,40041
ব্যবসা উন্নয়ন কেন্দ্র স্থাপনে লাগবে অনুমোদন
অন্যান্য
প্রকাশ : ২৬ মার্চ ২০১৯, ০০:০০
এখন থেকে ব্যবসা উন্নয়ন কেন্দ্র স্থাপনে ব্যাংক বহির্ভূত আর্থিক প্রতিষ্ঠানকে বাংলাদেশ ব্যাংকের অনুমোদন নিতে হবে। এর অংশ হিসেবে তাদের পরিচালনা পর্ষদের সিদ্ধান্তের কপিসহ নির্দিষ্ট ছকে বাংলাদেশ ব্যাংকের নিকট পুর্বানুমোদনের জন্য আবেদন করতে হবে। ব্যবসা উন্নয়ন কেন্দ্রে তারা কি ধরণের সেবা দিতে পারবে সেটিও নির্দিষ্ট করে দিয়েছে বাংলাদেশ ব্যাংক। বলা হয়েছে, এ ধরনের স্থাপনায় আমানত গ্রহণ ও ঋণ প্রদান সংক্রান্ত কোন আর্থিক লেনদেন করা যাবে না। সম্প্রতি বাংলাদেশ ব্যাংকের আর্থিক প্রতিষ্ঠান ও বাজার বিভাগ থেকে এ সংক্রান্ত প্রজ্ঞাপন জারি করা হয়েছে।প্রজ্ঞাপনে বলা হয়েছে, আর্থিক প্রতিষ্ঠানসমূহের শাখা/বুথ স্থাপন/স্থানান্তরের পাশাপাশি যে কোন ধরনের ব্যবসা উন্নয়ন কেন্দ্র যেমন বিজনেজ ডেভেলপমেন্ট সেন্টার, কাস্টমার সেন্টার, কল সেন্টার, ইউনিট অফিস বা সেলস অফিস যে নামেই অভিহিত করা হোক এগুলো স্থাপনে বাংলাদেশ ব্যাংকের পুর্বানুমোদন নিতে হবে। এলাকাভিত্তিক গ্রাহক সেবা, পরামর্শ প্রদান, অভিযোগ গ্রহণ ও নিস্পত্তিকরণ, প্রতিষ্ঠানের মানবসম্পদ উন্নয়নসহ সরাসরি অর্থায়ন ব্যবসা নয় এমন কার্যক্রম সংশ্লিষ্ট ব্যবসা উন্নয়ন কেন্দ্রে পরিচালনা করা যাবে। তবে আমানত গ্রহণ ও ঋণ প্রদান সংক্রান্ত কোন আর্থিক লেনদেন সম্পাদন করা যাবে না। 



24225,40042
সীমান্ত ব্যাংকের এমডির পুনঃনিয়োগ
অন্যান্য
প্রকাশ : ২৬ মার্চ ২০১৯, ০০:০০
মুখলেসুর রহমান সীমান্ত ব্যাংকের ব্যবস্থাপনা পরিচালক ও প্রধান নির্বাহী কর্মকর্তা হিসেবে পুনঃনিয়োগপ্রাপ্ত হয়েছেন। তিনি এই ব্যাংকের প্রতিষ্ঠাকালীন ব্যবস্থাপনা পরিচালক ও প্রধান নির্বাহী কর্মকর্তা। দেশি এবং বিদেশি ব্যাংকে তাঁর  ৩৫ বছরের অভিজ্ঞতা রয়েছে।-প্রেস বিজ্ঞপ্তি 



24226,40043
স্থানীয় মুদ্রাবাজার
অন্যান্য
প্রকাশ : ২৬ মার্চ ২০১৯, ০০:০০
২৫-০৩-২০১৯টিটি ক্রয় (টাকা)              মুদ্রা                              বিসি বিক্রয় (টাকা)  ৮৩.৩০ ইউএস ডলার  ৮৪.৩০১০৮.৮৯ ব্রিটিশ পাউন্ড ১১৩.৪৭  ৯৩.১৩      ইউরো       ৯৮.০২   ০.৭৬  জাপানী ইয়েন  ০.৮০                       ৫৮.৯৬      অস্ট্রেলিয়ান ডলার         ৬১.১৮  ১০.৬১   হংকং ডলার   ১০.৭৪  ৬১.৬২ সিঙ্গাপুর ডলার ৬৩.৬২  ৬২.০৩ কানাডিয়ান ডলার ৬২.৭৯   ১.১৮   ইন্ডিয়ার রুপি    ১.১২  ২২.১৬  সৌদি রিয়েল  ২২.৪৮২০.৪৩ মালয়েশিয়া রিঙ্গিত           ২০.৭২সূত্র :এনসিসি ব্যাংক লি. 



24227,40044
বাঁশখালীতে সন্ত্রাসীর গুলিতে নিহত ১
অন্যান্য
প্রকাশ : ২৬ মার্চ ২০১৯, ০০:০০
চট্টগ্রামের বাঁশখালী উপজেলার সরল ইউনিয়নের কাহারঘোনা এলাকায় সন্ত্রাসীর গুলিতে ১ যুবক নিহত হয়েছেন। সোমবার বিকাল সাড়ে ৪টার দিকে গুলিবিদ্ধ হয়ে নিহত যুবক সাহাব উদ্দিন (৩৫) ওই এলাকার ফরিদ আহমদের পুত্র।  জানা যায়, স্থানীয় জালিয়াখালী বাজার থেকে মাছ কিনে বাড়ি ফেরার পথে পশ্চিম কাহারঘোনা এলাকায় নিজ বাড়ির কাছাকাছি পৌঁছলে তাকে লক্ষ্য করে গুলি ছুড়ে পূর্ব থেকে ওত পেতে থাকা প্রতিপক্ষের লোকজন। এ সময় স্থানীয়রা গুলিবিদ্ধ সাহাব উদ্দিনকে হাসপাতালে নিয়ে আসার পথে তার মৃত্যু ঘটে বলে নিশ্চিত করেছেন হাসপাতালের জরুরি বিভাগের কর্তব্যরত চিকিত্সক ডা. মুনিরা ইয়াছমিন।হাসপাতালে সরজমিনে গিয়ে দেখা যায়, নিহত যুবকের লাশের পাশে আহাজারিতে ভেঙে পড়েছেন তার স্ত্রী ও আত্মীয়-স্বজনরা। নিহত যুবকের স্ত্রী সাংবাদিকদের জানান, তার স্বামীকে গুলি করে মেরেছে স্থানীয় ইউপি মেম্বার জামাল উদ্দিনের পুত্র ফখরুদ্দিন। তবে কি কারণে এই নৃশংস হত্যাকাণ্ড ঘটিয়েছে তার বিস্তারিত এই রিপোর্ট লেখা পর্যন্ত জানা যায়নি। স্থানীয়রা জানান, পূর্ব বিরোধের জের ধরে এই হত্যাকাণ্ড সংঘটিত হতে পারে। 



24228,40045
বদলে যাচ্ছে আবাদ পদ্ধতি
অন্যান্য
প্রকাশ : ২৬ মার্চ ২০১৯, ০০:০০
বদলে যাচ্ছে কৃষি জমির আবাদ পদ্ধতি। আমাদের দেশে যুগ যুগ ধরে গরু আর লাঙল দিয়ে কৃষি জমিতে চাষাবাদ করা হতো। এখন কৃষি কাজে গরুর ব্যবহার নেই বললেই চলে। কাঁধে লাঙল ও গরু নিয়ে কৃষকদের জমিতে যাওয়ার দৃশ্য এখন তেমন একটা চোখেও পড়ে না। এখন গরু লালন-পালন করা হচ্ছে বাণিজ্যিকভাবে। বর্তমানে পাওয়ারটিলারের মাধ্যমে চাষাবাদ করা হচ্ছে। সরকারিভাবেও কৃষি কাজে আধুনিক যন্ত্র ব্যবহারে উত্সাহ দেয়া হচ্ছে। কৃষিযন্ত্র ক্রয়ে সরকারিভাবে অর্থ সহায়তা দেয়া হচ্ছে বলে কৃষি কর্মকর্তারা জানিয়েছেন।গত প্রায় এক যুগ ধরে কৃষি কাজে পাওয়ারটিলারের  ব্যবহার বাড়তে থাকে। গরু দিয়ে চাষাবাদের জন্য অনেক উপকরণ প্রয়োজন হতো। লাঙল, লাঙলের চোয়াল, জোয়াল, রশি, মই ইত্যাদি। এসব উপকরণ গ্রামের হাট-বাজারগুলোতে বিক্রি হতো। কৃষি উপকরণ তৈরিতে এক শ্রেণির লোক জড়িত ছিল। তারা এসব উপকরণ তৈরি করে জীবিকা নির্বাহ করত। এসব লোক এখন পেশা পরিবর্তন করেছে। তাদের তৈরি কৃষি উপকরণের চাহিদা নেই বললেই চলে। জেলার সাতকানিয়া উপজেলার দ্বীপ চরতি গ্রামের কৃষক আবুল হোসেন (৬০) বলেন, আমরা সারা জীবন গরু দিয়ে চাষাবাদ করেছি। জ্যোত্স্না রাতেও গরু দিয়ে জমি আবাদ করেছি। কিন্তু এখন পাওয়ারটিলার ব্যবহূত হচ্ছে। এতে জমি তৈরিতে সময় ও শ্রমিক কম লাগছে। আমরা গরু দিয়ে জমি আবাদের ঐতিহ্য হারিয়ে ফেলেছি।জানা যায়, পাওয়ারটিলারের মাধ্যমে ৪০ শতক জমি আবাদ করে ফসল রোপণের উপযোগী করতে প্রায় দেড় হাজার টাকা খরচ হয়। কয়েক ঘণ্টার মধ্যে জমি ফসল রোপণের উপযোগী হয়। আর গরু দিয়ে আবাদ করতে ৩/৪ দিন লাগে। দেশে আগের চেয়ে আরো বেশি গরু লালন-পালন ও মোটাতাজা করণ হচ্ছে। তবে তা কৃষি কাজে ব্যবহার হয় না। এসব গরু কোরবানি অথবা বিভিন্ন উত্সবে চড়া দামে বিক্রি হচ্ছে। গাভী পালন করা হচ্ছে দুধের জন্য। চট্টগ্রামে বিভিন্ন উপজেলায় ব্যক্তিগত পর্যায়ে ও খামারে গরু লালন-পালন করা হচ্ছে।বাঁশখালী উপজেলা কৃষি কর্মকর্তা মো. শহীদুল ইসলাম ইত্তেফাককে বলেন, আবাদ যান্ত্রিকীকরণ সময়ের দাবি। কারণ কৃষি সহজীকরণ প্রয়োজন। একটি ধান কাটা ও রোপণের যন্ত্র কেনার জন্য ৭০ শতাংশ অর্থ সরকার দিচ্ছে, ৩০ শতাংশ কৃষককে দিতে হচ্ছে। গ্রুপ করেও এসব যন্ত্র কেনা যাচ্ছে। কৃষিযন্ত্র পরিচালনার জন্য আমরা সরকারি উদ্যোগে কৃষকদের প্রশিক্ষণ দিচ্ছি। জমি আবাদে গরুর চেয়ে যান্ত্রি বেশি উপযোগী। কারণ এই প্রক্রিয়ায় প্রয়োজনীয় গভীরে যাওয়া যায়। কৃষি কর্মকর্তারা জানান, ধান রোপণের ক্ষেত্রে ৮ থেকে ১০ ইঞ্চি ও অন্যান্য ফসলের ক্ষেত্রে ১২ ইঞ্চি গভীরে আবাদের প্রয়োজন। ফলে পাওয়ারটিলারের মাধ্যমে আবাদ করলে পর্যাপ্ত পরিমাণ গভীরে যাওয়া যায়। লাঙ্গল দিয়ে এত গভীরে যাওয়া সম্ভব হয় না। কৃষি সম্প্রসারণ অধিদপ্তর চট্টগ্রাম কার্যালয়ের অতিরিক্ত উপ-পরিচালক (শস্য) কৃষিবিদ মো. আবদুচ সোবহান ইত্তেফাককে বলেন, রবি শস্য চাষাবাদে পাওয়ারটিলার ব্যবহার হচ্ছে। চট্টগ্রামে প্রতি উপজেলায় ২/৩টি করে ধান কাটার যন্ত্র রয়েছে। তবে ধান রোপণের যন্ত্র এখনো চট্টগ্রামে ব্যবহার হচ্ছে না। এটি ব্যবহারে কিছু জটিলতাও রয়েছে।কৃষি সম্প্রসারণ অধিদপ্তর চট্টগ্রাম অঞ্চলের উপ-পরিচালক কৃষিবিদ মো. নাছির উদ্দিন ইত্তেফাককে বলেন, জমির ওপর থেকে ১০ ইঞ্চি পর্যন্ত গভীরের মধ্যে জৈব সার ব্যবহারে ভালো উপকার পাওয়া যায়। তবে দেখা যাচ্ছে বিভিন্ন স্থানে জমির উপরের মাটি উত্তোলন করে বিক্রি করা হচ্ছে। জমির উপরের অংশের মাটি সরানো হলে ভালো ফলন হয় না। 



24229,40046
পুলিশের হাতে সাংবাদিক ফয়সাল লাঞ্ছিত হওয়ায় ক্র্যাবের নিন্দা
অন্যান্য
প্রকাশ : ২৬ মার্চ ২০১৯, ০০:০০
বাংলাদেশ ক্রাইম রিপোর্টার্স এসোসিয়েশনের (ক্র্যাব) সদস্য ও দৈনিক আজকের পত্রিকার সিনিয়র রিপোর্টার কাজী নাজমুল হক ফয়সাল পেশাগত দায়িত্ব পালনকালে পুলিশের হাতে লাঞ্ছিত হওয়ার ঘটনায় তীব্র নিন্দা ও উদ্বেগ প্রকাশ করেছে ক্র্যাব কার্যনির্বাহী কমিটি। গত সোমবার ক্র্যাবের সভাপতি আবুল খায়ের ও সাধারণ সম্পাদক দীপু সারোয়ার এক বিবৃতিতে ঘটনার নিন্দা জানিয়েছেন।বিবৃতিতে বলা হয়, গত ২৪ মার্চ রবিবার সন্ধ্যায় পেশাগত দায়িত্ব পালনকালে গুলশান-১ লিংক রোডে গুদারাঘাট সংলগ্ন চেকপোস্টে পুলিশের এএসআই মাসুম এবং কনস্টেবল মমিন তাকে লাঞ্ছিত করে। এসময় পুলিশের তল্লাশির ছবি তোলায় তারা ফয়সালকে গ্রেফতার ও ক্রসফায়ারের হুমকি দেয়। একই সাথে ফয়সালের মোবাইলে তোলা তল্লাশির ছবি মুছে ফেলতে বাধ্য করে। ক্র্যাব সভাপতি ও সাধারণ সম্পাদক ঘটনার সুষ্ঠু তদন্তের মাধ্যমে দায়ীদের চিহ্নিত করে আইনানুগ ব্যবস্থা গ্রহণ করতে সংশ্লিষ্ট পুলিশ কর্তৃপক্ষের প্রতি আহ্বান জানিয়েছেন।  



24230,40047
সোনালীকে পাওয়া যাচ্ছে না
অন্যান্য
প্রকাশ : ২৬ মার্চ ২০১৯, ০০:০০
গত রবিবার ২৪ মার্চ সকাল ৫:৩০ মিনিটে সোনালী নামের ৮-১০ বছরের একটি মেয়ে কল্যাণপুর, রোড নং-১১, বাসা-৪৭ থেকে হারিয়ে গেছে। মেয়েটির গায়ের রং কালো। মেয়েটির সঙ্গে একটি কালো ব্যাগ ছিল এবং মেয়েটির পরনে কালো পাজামা ও গোলাপী রঙের জামা ছিল। মিরপুর মডেল থানায় জিডি নং ১৯৩৮, তারিখ:২৪-৩-১৯। কেউ যদি মেয়েটির সন্ধান পেয়ে থাকেন তাহলে নিম্নঠিকানায় যোগাযোগ করার জন্য বিশেষভাবে অনুরোধ করা হলো। যোগাযোগের ঠিকানা: বাড়ী নং-৪৭, রোড নং-১১, কল্যাণপুর, ঢাকা। ফোন: ০১৭১৪৩৩৯২৬৪, ০১৭৩১৯১০৮৭২।



24231,40048
বরিশালে কুতুবপুর উচ্চ বিদ্যালয়ে ক্রীড়া প্রতিযোগিতা
অন্যান্য
প্রকাশ : ২৬ মার্চ ২০১৯, ০০:০০
বরিশালের গৌরনদীর কুতুবপুর মডেল উচ্চ বিদ্যালয় ও একই স্থানে প্রতিষ্ঠিত গোলাম হাফিজ মৃধা সরকারি প্রাঃ বিদ্যালয়ের ২ দিনব্যাপী বার্ষিক ক্রীড়া-সাংস্কৃতিক প্রতিযোগিতা, পুরস্কার প্রদান ও স্কুল ড্রেস বিতরণ অনুষ্ঠান শনিবার সন্ধ্যায় সম্পন্ন হয়েছে। বিদ্যালয় পরিচালনা কমিটির সভাপতি মোঃ দেলোয়ার হোসেন খানের সভাপতিত্বে অনুষ্ঠিত বার্ষিক ক্রীড়া-সাংস্কৃতিক প্রতিযোগিতা ও স্কুল ড্রেস বিতরণ অনুষ্ঠানে প্রধান অতিথি ছিলেন গৌরনদীর পৌর মেয়র মোঃ হারিছুর রহমান।  



24232,40049
তাড়াশে কলেজ মাঠে গরুর হাট একদিনের অঘোষিত ছুটি
অন্যান্য
প্রকাশ : ২৬ মার্চ ২০১৯, ০০:০০
তাড়াশ উপজেলার নওগাঁ জিন্দানী ডিগ্রি কলেজ মাঠে বৃহস্পতিবার দুপুর থেকে গরু-ছাগল ও কাঠের তৈরি আসবাবপত্রের হাট বসে।  এ হাট বছরের পর বছর চলে আসছে। কলেজ মাঠে সাপ্তাহিক হাট বসায় কোনো বৃহস্পতিবারেই শিক্ষকরা কলেজে আসেন না। এ কারণে ছাত্র-ছাত্রীরাও আসে না। শুধু অফিস কক্ষটাই খোলা থাকে। নওগাঁ হাটটি সিরাজগঞ্জ জেলার ঐতিহ্যবাহী হাটগুলোর মধ্যে অন্যতম। হাটটির অবস্থান সিরাজগঞ্জ, পাবনা ও নাটোর জেলার সীমানাবর্তী হওয়ায় সঙ্গত কারণেই ক্রেতা-বিক্রেতার উপস্থিতিও  একটু বেশি। গত ১৮ এপ্রিল ২০১৮ সালে তাড়াশ উপজেলা প্রশাসনের সঙ্গে নওগাঁ হাট ইজারা কমিটির  সম্পাদিত এক চুক্তিনামা থেকে জানা যায়, এক কোটি ৩০ লাখ টাকা রাজস্বে একবছরের জন্য হাটটি ইজারা দেওয়া হয়েছে। চুক্তির শর্ত অনুযায়ী ইজারাদার হাট সীমানার বাইরে কোনো প্রকার হাট লাগানো বা টোল আদায় করা যাবে না। এ ছাড়াও ইজারাদার নিজ খরচে হাট পরিষ্কার রাখবেন। কিন্তু বাস্তবে দেখা গেছে ভিন্ন চিত্র। ইজারাদাররা রীতিমতো হাটের সীমানার বাইরে কলেজ মাঠে হাট বসিয়ে টোল আদায় করছেন।কলেজের অধ্যক্ষ খন্দকার আবু সাঈদ জানান, বৃহস্পতিবার কলেজ মাঠে হাট বসায় শিক্ষার্থীরা কলেজে আসে না। সে কারণে বেশিরভাগ শিক্ষকই অনুপস্থিত থাকেন। বিষয়টি তিনি ঊর্ধ্বতন কর্তৃপক্ষকে জানালেও কাজের কাজ কিছুই হয়নি। এদিকে ইজারাদাররা স্থানীয়ভাবে প্রভাবশালী হওয়ায় তারা কোনো নিয়ম নীতির তোয়াক্কা করেন না ।নওগাঁ ডিগ্রি কলেজ মাঠেই নির্মিত হয়েছে মহান মুক্তিযুদ্ধের সাব-সেক্টর পলাশডাঙা যুব শিবিরের স্মৃতিস্তম্ভ এবং নির্মাণাধীন রয়েছে মুক্তিযুদ্ধ বিষয়ক মন্ত্রণালয়ের অর্থায়নে একটি মুক্তিযু্দ্ধ জাদুঘর। এমন একটি পবিত্রতম স্থাপনার সামনে হাট বসায় জায়গাটি প্রায় সময়ই থাকে অপরিচ্ছন্ন। আগ্রহী দর্শনার্থীরা এসে এমন চিত্র দেখে হতাশ হয়ে ফিরে যান। তাড়াশ মুক্তিযোদ্ধা কমান্ডের সাবেক কমান্ডার গাজী আরশেদ আলী ক্ষুব্ধ প্রতিক্রিয়া ব্যক্ত করে বলেন, প্রশাসনের প্রতি দাবি অবিলম্বে কলেজ মাঠে হাট বসানো বন্ধ করা হোক।হাটের ইজারাদার মো. আলহাজউদ্দিন বলেন, অনেক আগে থেকেই কলেজ মাঠে হাট বসে আসছে।নাম প্রকাশে অনিচ্ছুক ঐ কলেজের কয়েকজন শিক্ষার্থী জানান, হাটের কারণে তারা বৃহস্পতিবার কলেজে যায় না। শুধুমাত্র হাটের জন্য বছরে প্রায় ৫০ দিন ক্লাস বন্ধ থাকায় তাদের পড়ালেখার মান খারাপ হচ্ছে ।উপজেলা মাধ্যমিক শিক্ষা কর্মকর্তা ফকির জাকির হোসেন জানান, শিক্ষা প্রতিষ্ঠানের মাঠে কোনোভাবেই হাটবাজার বসতে পারে না। আমি শিগগিরই ব্যবস্থা নেবো।উপজেলা নির্বাহী কর্মকর্তা ইফফাত জাহান বলেন, আমি নতুন যোগদান করেছি। বিষয়টি জানা ছিল না। খোঁজ নিয়ে আইনগত ব্যবস্থা নেওয়া হবে। 



24233,40050
বদলগাছীতে যত্রতত্র গ্যাস সিলিন্ডার বিক্রি!
অন্যান্য
প্রকাশ : ২৬ মার্চ ২০১৯, ০০:০০
বদলগাছীতে যত্রতত্র ঝুঁকিপূর্ণভাবে বিক্রি হচ্ছে গ্যাস সিলিন্ডার। সরেজমিনে দেখা গেছে, উপজেলার ভান্ডাপুর, কোলাহাট, গোবরচাঁপাহাট, পাহাড়পুরসহ বিভিন্ন বাজারে যত্রতত্র বিক্রি হচ্ছে গ্যাস সিলিন্ডার। উপজেলার বাসস্ট্যান্ড বণিক সমিতির সভাপতি সানোয়ার হোসেন বলেন, যারা এভাবে গ্যাস বিক্রি করছে স্থানীয় প্রশাসনের উচিত তাদেরকে সতর্ক করে দেওয়া।বদলগাছী উপজেলা নির্বাহী কর্মকর্তা (ইউএনও) মাসুম আলী বেগ বলেন, গ্যাস বিক্রির জন্য জ্বালানি অধিদপ্তর থেকে লাইসেন্স নিতে হয়। মনে হয় যারা এভাবে সিলিন্ডার গ্যাস বিক্রি করছে তাদের অনেকেরই লাইসেন্স নেই। জরুরিভিত্তিতে তদন্ত করে এদের বিরুদ্ধে ব্যবস্থা নেওয়া হবে।



24234,40051
গোপিনাথপুর মেলায় জমে উঠেছে ঘোড়ার হাট
অন্যান্য
প্রকাশ : ২৬ মার্চ ২০১৯, ০০:০০
আক্কেলপুরে ঐতিহ্যবাহী গোপিনাথপুর মেলায় জমে উঠেছে ঘোড়ার হাট। বিজলি, কিরণমালা, রানী, সুইটি আরো অনেক বাহারি নাম। ওদের ক্ষিপ্রতা আর বুদ্ধিমত্তায়ও মেলে নামের স্বার্থকতা। পছন্দের প্রাণীটি পেতে ক্রেতাদের মধ্যে রীতিমতো কাড়াকাড়ি চলে।জানা গেছে, দেশের একমাত্র ঘোড়া বেচাকেনার হাট গোপিনাথপুর মেলা। এ কারণে সারাদেশ থেকে আনা কয়েক হাজার ঘোড়া জড়ো করা হয় এখানে। প্রতিবছর দোল পূর্ণিমা উপলক্ষে শুরু হয় মাসব্যাপী মেলা। মূল মেলা এক মাস হলেও পশুর মেলা হয় ১০ দিন। দরদাম ঠিকঠাকের পর একটি খেলার মাঠে ঘোড়া নিয়ে যাওয়া হয়। সেখানে ক্রেতাকে দেখানো হয় ঘোড়ার দৌড়।ঘোড়ার হাটে সিরাজগঞ্জ সদর থেকে আসা বাসেদ আলী একটি ঘোড়ার দাম হেকেছেন তিন লাখ ৪০ হাজার টাকা পরে তা দুই লাখ টাকায় বিক্রি করেন বলে জানান তনি। নওগাঁর ধামইরহাট উপজেলার চকমরিয়ম গ্রামের আব্দুল খালেক বলেন, তিনি ২৫ বছর ধরে মেলায় ঘোড়া নিয়ে আসছেন। এবার তিনি চারটি ঘোড়া এনেছিলেন, সবকটি চার লাখ ৫০ হাজার টাকায় বিক্রি করেছেন। তবে এবার হাটে সর্বোচ্চ পাঁচ লাখ টাকায় যে ঘোড়া বিক্রি হয়েছে তার মালিক হোসেন আলী জানান, ঘোড়ার বয়স সাড়ে চার বছর। এটি রেসিং ঘোড়া।গোপিনাথপুর ইউপি চেয়ারম্যান ও মেলা কমিটির প্রধান কর্তা আবু সাইদ জোয়ার্দ্দার বলেন, প্রশাসনের পাশাপাশি মেলা কমিটিও সার্বিক নিরাপত্তার ব্যবস্থা করেছে। এতো বড় পুরনো এবং ঐতিহ্যবাহী বড় মেলা উত্তরবঙ্গের কোথাও নেই বলে জানান তিনি।আক্কেলপুর থানার ওসি কিরণ কুমার রায় জানান, মেলা উপলক্ষে অনেক মানুষের সমাগম হয়েছে। তাদের নিরাপত্তায় প্রয়োজনীয় সংখ্যক পুলিশের পাশাপাশি আনসার মোতায়েন রয়েছে। 



24235,40052
সেনবাগে জমজমাট প্রচার-প্রচারণা লড়াই হবে হাড্ডাহাড্ডি
অন্যান্য
প্রকাশ : ২৬ মার্চ ২০১৯, ০০:০০
চতুর্থ ধাপে আগামী ৩১ মার্চ অনুষ্ঠিত হবে নোয়াখালীর সেনবাগ উপজেলা পরিষদের নির্বাচন। এ নির্বাচনে ইতোমধ্যে উপজেলা পরিষদের চেয়ারম্যান পদে- উপজেলা আওয়ামী লীগের তিনবারের নির্বাচিত সভাপতি আলহাজ্ব জাফর আহমেদ চৌধুরী বিনা প্রতিদ্বন্দ্বিতায় নির্বাচিত হয়েছেন। পুরুষ ও মহিলা ভাইস চেয়ারম্যান পদে একাধিক প্রার্থী থাকায় এখন এ দুই পদে নির্বাচন অনুষ্ঠিত হবে। এসব প্রার্থীর প্রচার-প্রচারণা দেখে মনে হচ্ছে- নির্বাচনে লড়াই হবে হাড্ডাহাড্ডি।এর মধ্যে পুরুষ ভাইস চেয়ারম্য্যান পদে তিনজন এবং মহিলা ভাইস চেয়ারম্যান পদে ছয়জন প্রার্থী নির্বাচনে প্রতিদ্বন্দ্বিতা করছেন। সব প্রার্থীই ক্ষমতাসীন দল আওয়ামী লীগের রাজনীতির সঙ্গে জড়িত। তাই কেউ কাউকে ছাড় দিতে রাজি নয়। অতীতের কোনো নির্বাচনে বিশেষ করে নারী পদ নিয়ে ক্ষমতাসীন দল আওয়ামী লীগের এত বেশি প্রার্থী চোখে পড়েনি। এতে করে এলাকার ভোটাররাও চরম বিব্রত।নির্বাচনকে সামনে রেখে সেনবাগ উপজেলার সর্বত্র পুরুষ ও মহিলা ভাইস চেয়ারম্যান পদপ্রার্থীদের বর্তমানে জমজমাট প্রচার-প্রচারণা চলছে। তাদের ব্যাপক প্রচার-প্রচারণায় মুখর হয়ে উঠেছে পুরো উপজেলা। খোঁজ নিয়ে জানা গেছে- উপজেলা পরিষদে পুরুষ ভাইস চেয়ারম্যান পদে প্রতিদ্বন্দ্বিতা করছেন সেনবাগ পৌরসভার সাবেক ভারপ্রাপ্ত মেয়র, উপজেলা আওয়ামী লীগের সাবেক প্রচার সম্পাদক নূরজ্জামান চৌধুরী (টিউবওয়েল প্রতীক), সেনবাগ উপজেলা ছাত্রলীগের সাবেক সভাপতি ও ২০১৪ সালের নির্বাচনে ভাইস চেয়ারম্যান পদপ্রার্থী গোলাম কবির (তালা প্রতীক), সেনবাগ উপজেলা আওয়ামী লীগের সাবেক সহ- সভাপতি, বীজবাগ ইউনিয়নের সাবেক চেয়ারম্যান বীর মুক্তিযোদ্ধা আবদুর রব (চশমা প্রতীক)। এদের মধ্যে টিউবওয়েল ও তালা প্রতীকের মধ্যে তীব্র প্রতিদ্বন্দ্বিতা হবে বলে এলাকার ভোটারদের সঙ্গে আলাপে আভাস পাওয়া যাচ্ছে।মহিলা ভাইস চেয়ারম্যান পদে প্রতিদ্বন্দ্বিতা করছেন-উপজেলার কেশারপাড় ইউনিয়নের সাবেক চেয়ারম্যান ও আওয়ামী লীগ নেতা আবু বক্কর ছিদ্দিক ভূঁইয়ার স্ত্রী মরিয়াম সুলতানা (কলস প্রতীক), সাবেক ছাত্রলীগ নেত্রী ফেরদাউস আরা রুপালী চৌধুরী (হাঁস প্রতীক), চট্টগ্রাম মহানগর যুব মহিলা লীগ নেত্রী হাফিজা আক্তার বেবী (সেলাই মেশিন প্রতীক), জেলা যুব মহিলা লীগ নেত্রী ও সাবেক ইউপি সদস্য সাজেদা আক্তার শিল্পী (প্রজাপতি প্রতীক), উপজেলা যুব মহিলা লীগের আহ্বায়ক নাজমুন নাহার পারভীন (ফুটবল প্রতীক), উপজেলা যুব মহিলা লীগের যুগ্ম আহ্বায়ক দিলরুবা আক্তার তুহিন ( পদ্ম ফুল প্রতীক)।এসব প্রার্থীর মধ্যে পরিবার এবং স্বামীর রাজনীতি ব্যাপকভাবে এলাকায় ভোটারদের মাঝে কাজে লাগাচ্ছেন- মরিয়াম সুলতানা (কলস প্রতীক)। এ পদে অন্য সব প্রার্থীর প্রচার-প্রচারণা দেখে নির্বাচনে লড়াই যে হাড্ডাহাড্ডি হবে তা সহজে বুঝা যাচ্ছে। যে কেউ অল্প ভোটের ব্যবধানে জয়ী হতে পারেন বলে আভাস পাওয়া যাচ্ছে।



24236,40053
ভাণ্ডারিয়ায় জাতীয় পার্টি জেপি সমর্থিত প্রার্থী মশিউরের পক্ষে পথসভা
অন্যান্য
প্রকাশ : ২৬ মার্চ ২০১৯, ০০:০০
ভাণ্ডারিয়া উপজেলা পরিষদ নির্বাচনে ভাইস চেয়ারম্যান (পুরুষ) পদপ্রার্থী মো. মশিউর রহমান মৃধার বাইসাইকেল মার্কার সমর্থনে গত রবিবার সন্ধ্যায় চরখালী বিসমিল্লাহ চত্বরে এক পথসভার আয়োজন করা হয়। জাতীয় পার্টি জেপি নেতা মো. মেজবাহ উদ্দিন আরিফ জমাদ্দারের সভাপতিত্বে পথসভায় প্রধান অতিথির বক্তব্য রাখেন ভাণ্ডারিয়া উপজেলা আওয়ামী লীগের সভাপতি মো. ফাইজুর রশিদ খসরু জমাদ্দার। অন্যান্যের মধ্যে প্রার্থী ছাড়াও বক্তব্য রাখেন নব নির্বাচিত মহিলা ভাইস চেয়ারম্যান এবং জাতীয়পার্টি জেপি মহিলা পার্টির উপজেলা সভানেত্রী আসমা আখতার, জেপির উপজেলা কমিটির সিনিয়র যুগ্ম আহ্বায়ক গোলাম সরোয়ার জমাদ্দার, ইউপি সদস্য আব্দুস সালাম মোল্লা, যুবলীগের আহ্বায়ক এনামুল কবির টিপু তালুকদার, যুগ্ম আহ্বায়ক লিটন পেশকার, ভাণ্ডারিয়া উপজেলা মেম্বার অ্যাসোসিয়েশনের সভাপতি মো. মনিরুল ইসলাম হাওলাদার, ছাত্রলীগের উপজেলা কমিটির সভাপতি এহসাম হোসেন হাওলাদার প্রমুখ। এদিকে শনিবার ভাণ্ডারিয়া বাজারে হাটের দিন থাকায় জাতীয় পার্টি জেপি এবং আওয়ামী লীগের যৌথ উদ্যোগে আগামী ৩১ মার্চ চতুর্থধাপে ভাণ্ডারিয়া উপজেলায় অনুষ্ঠেয় উপজেলা পরিষদ নির্বাচনে জাতীয় পার্টি জেপি সমর্থিত প্রার্থী উপজেলা ভাইস চেয়ারম্যান পুরুষ পদে মো. মশিউর রহমান মৃধার পক্ষে পথসভা, গণসংযোগ ও লিফলেট বিতরণ করা হয়। এ উপলক্ষে গতকাল ভাণ্ডারিয়া বাজারে হাটের দিন থাকায় সকালে জেপি ও আওয়ামী লীগ উভয় দলীয় কার্যালয়ের মধ্যবর্তী স্থানে এক পথসভা অনুষ্ঠিত হয়।পথসভায় প্রার্থী ছাড়াও বক্তব্য রাখেন- জেপির উপজেলা সিনিয়র যুগ্ম আহ্বায়ক ও সাবেক সদর ইউপি চেয়ারম্যান এবং পৌর কাউন্সিলর মো. গোলাম সরওয়ার জোমাদ্দার, মো. জালাল সিকদার, আব্দুল সালেক তালুকদার, মো. মানিক হাওলাদার, মো. জাহাঙ্গীর হোসেন হাওলাদার, মো. সিদ্দিকুর রহমান মুন্সি, আ. কাদের হাওলাদার, আফজাল আকন, জেপির সহ-সভাপতি শহিদুল ইসলাম খোকন সিকদার, উপজেলা দপ্তর সম্পাদক মো. মোস্তফা সিকদার, ফিরোজ চাপরাশি, শ্রমিক পার্টির শাহজাহান সরদার, যুবসংহতির আহ্বায়ক শহিদুজ্জামান রাজু মল্লিক, যুগ্ম আহ্বায়ক শাহআলম সরদার, হিরন মুন্সি, লিটন মুন্সি,মামুনুর রশিদ, ছাত্রসমাজের আহ্বায়ক আরিফুল ইসলাম শিমুল আকন, যুগ্ম আহ্বায়ক আফজাল সরদার, আওয়ামী লীগের পক্ষ থেকে উপজেলা সভাপতি ফাইজুর রশিদ খশরু জোমাদ্দার, সাংগঠনিক সম্পাদক শাহাবুদ্দিন শাহ বাবুল, টুঙ্গিপাড়া আওয়ামী লীগের দপ্তর সম্পাদক হাফিজুর রশিদ তারিক জোমাদ্দার, ভাণ্ডারিয়া উপজেলার যুগ্ম সাধারণ সম্পাদক ফারুক জোমাদ্দার, পৌর আওয়ামী লীগের সভাপতি শহিদুল আলম স্বপন সিকদার, উপজেলা যুবলীগের আহ্বায়ক এনামুল কবির টিপু তালুকদার, যুগ্ম আহ্বায়ক লিটন পেশকার স্বেচ্ছাসেবক লীগের সভাপতি মিজানুর রহমান নিপু জোমাদ্দার, সমবায় লীগের শহিদ জোমাদ্দার, ছাত্রলীগের সাধারণ সম্পাদক মো. খায়রুল ইসলাম কাইয়ুম জোমাদ্দার, বাজার ব্যবসায়ী কল্যাণ সমিতির সভাপতি আ. ছালাম খোন্দকার, সাধারণ সম্পাদক মোশারেফ সিকদার প্রমুখ।সভায় বক্তারা উপজেলা পরিষদ নির্বাচনে জেপি চেয়ারম্যান আনোয়ার হোসেন মঞ্জু এমপি মনোনীত এবং আওয়ামী লীগ সমর্থিত উপজেলা ভাইস চেয়ারম্যান প্রার্থী মশিউর রহমান মৃধার পক্ষে সকলকে ঐক্যবদ্ধভাবে কাজ করা ছাড়াও ভাণ্ডারিয়াসহ দক্ষিণাঞ্চলের চলমান উন্নয়নের ধারা অব্যাহত রাখতে এবং আনোয়ার হোসেন মঞ্জু এমপির হাতকে শক্তিশালী করতে আগামী ৩১ মার্চ বিপুল ভোটের ব্যবধানে মশিউরকে বিজয়ী করার আহ্বান জানান।পরে উপস্থিত বিভিন্ন পর্যায়ের নেতারা ভাণ্ডারিয়া বাজারের ব্যবসায়ী, ভাসমান দোকানিসহ পথচারীদের মাঝে মশিউরের নির্বাচনী দলীয় প্রতীক বাইসাইকেল মার্কা সম্বলিত লিফলেট বিতরণ করেন।



24237,40054
মহান মুক্তিযুদ্ধের স্মৃতি সংরক্ষণে চিফ হুইপ লিটনের বিরল দৃষ্টান্ত স্থাপন
অন্যান্য
প্রকাশ : ২৬ মার্চ ২০১৯, ০০:০০
মহান মুক্তিযুদ্ধের স্মৃতি সংরক্ষণে মরহুম ইলিয়াছ আহমেদ চৌধুরী দাদা ভাইয়ের বড় ছেলে বর্তমান জাতীয় সংসদের চিফ হুইপ ও আওয়ামী লীগ সংসদীয় দলের সাধারণ সম্পাদক মাদারীপুর-১ (শিবচর) আসনের টানা ৬ বার নির্বাচিত সফল সংসদ সদস্য নূর-ই-আলম চৌধুরী লিটনের উদ্যোগ দেশে বিরল দৃষ্টান্ত স্থাপন করেছে। শিবচরকে যেন লাল-সবুজের শাড়ি পরানো হয়েছে! শহরের রাস্তাঘাট, দেওয়াল, দোকানপাট সব লাল-সবুজে সজ্জিত হয়েছে।জানা যায়, ভৌগোলিক কারণে দক্ষিণাঞ্চলের প্রবেশদ্বার মাদারীপুরের শিবচর উপজেলাটি বহুল পরিচিত ও গুরুত্বপূর্ণ। মহান মুক্তিযুদ্ধে এই উপজেলার বীর সন্তানদের রয়েছে অনন্য অবদান। তত্কালীন প্রাদেশিক সরকারের এমপি বঙ্গবন্ধুর ভাগ্নে ইলিয়াছ আহমেদ চৌধুরী দাদা ভাই ছিলেন মুজিব বাহিনীর কোষাধ্যক্ষ ও মুক্তিযুদ্ধের অন্যতম সংগঠক। তার দিক নির্দেশনাতে শিবচর থেকে পার্শ্ববর্তী ৯ উপজেলাসহ দেশের বিভিন্ন স্থানে মুক্তিযুদ্ধ পরিচালিত হয়।উপজেলাটিতে ঢুকতেই প্রথমে বঙ্গবন্ধুর বড় বোন চৌধুরী ফাতেমা বেগম পৌর অডিটোরিয়ামের সামনে প্রবাহমান ৭১ ভাস্কর্য, কলেজ মোড়ে স্বাধীনতা স্তম্ভ, ৭১ সড়কের প্রবেশমুখে শহীদ বুদ্ধিজীবী স্মৃতিস্তম্ভ। উপজেলা পরিষদের সামনে মুক্তিযোদ্ধাদের ভাস্কর্য। শহীদদের কবরের পাশে তৈরি করা হয়েছে শহীদ মুক্তিযোদ্ধা স্মৃতিস্তম্ভ। যেখানে স্থানীয় ১৩ জন শহীদদের নামসহ যুদ্ধের ইতিহাস বর্ণনা করা হয়েছে। শেখ ফজিলাতুন্নেছা সরকারি বালিকা উচ্চ বিদ্যালয়ের ভিতরে তৈরি করা হয়েছে শেখ ফজিলাতুন্নেছার এক অসাধারণ ভাস্কর্য। এ ছাড়া ৭১ চত্বর, বিজয় চত্বর, বরহামগঞ্জ চত্বর, মুক্তিযোদ্ধা কমপ্লেক্স ভবন, বিভিন্ন রাস্তাঘাট শহীদ মুক্তিযোদ্ধাদের নামকরণ, স্কুলের বিভিন্ন ভবন মুক্তিযোদ্ধাদের নামকরণ, বিভিন্ন সেতু মুক্তিযোদ্ধাদের নামকরণসহ বিভিন্ন শিক্ষা প্রতিষ্ঠানে বঙ্গবন্ধুর মুর্যালসহ অসংখ্য মুর্যাল। সব মিলিয়ে এ যেন জাতীয় পতাকার লাল সবুজের সমারোহ ও ভাস্কর্য সমৃদ্ধ এক উপজেলা।উপজেলা নির্বাহী কর্মকর্তা মো. আসাদুজ্জামান বলেন, ‘আমি দেশের অনেক স্থানে দায়িত্ব পালন করেছি। তার মধ্যে মুক্তিযুদ্ধের স্মৃতি সংরক্ষণে শিবচরকে আমার কাছে ব্যতিক্রম মনে হয়েছে। বঙ্গবন্ধুর আদর্শ ও মুক্তিযুদ্ধের চেতনা নতুন প্রজন্মের মাঝে ছড়িয়ে দেওয়ার ক্ষেত্রে শিবচর ও চিফ হুইপ নূর-ই-আলম চৌধুরী লিটন সারাদেশে দৃষ্টান্ত হতে পারে।শিবচরের কৃতী সন্তান জেলা আওয়ামী লীগের সিনিয়র সহ সভাপতি ও বিশিষ্ট ব্যবসায়ী মো. মুনির চৌধুরী বলেন, ‘মুক্তিযুদ্ধের অন্যতম সংগঠক দাদা ভাইয়ের সুযোগ্য উত্তরসূরি বর্তমান চিফ হুইপ নূর-ই-আলম চৌধুরী লিটন শিবচরকে সারাদেশের মধ্যে মুক্তিযুদ্ধময় এক শহরে রূপ দিয়েছেন।



24238,40055
উপজেলা পরিষদ নির্বাচনে গলাচিপায় নৌকার আধিপত্য
অন্যান্য
প্রকাশ : ২৬ মার্চ ২০১৯, ০০:০০
আগামী ৩১ মার্চ গলাচিপা উপজেলা পরিষদ নির্বাচনের দিনক্ষণ যতই ঘনিয়ে আসছে প্রার্থীদের প্রচারণার উত্তাপ ততই বাড়ছে। এ নির্বাচনে তিন পদে আটজন প্রতিদ্বন্দ্বিতা করছেন। চেয়ারম্যান পদে দুইজন, ভাইস চেয়ারম্যান পদে চারজন ও মহিলা ভাইস চেয়ারম্যান পদে দুইজন প্রার্থী লড়ছেন। তবে সাধারণ ভোটারদের মধ্যে আলোচনার কেন্দ্রবিন্দুতে রয়েছেন আওয়ামী লীগ মনোনীত নৌকা মার্কার প্রার্থী উপজেলা আওয়ামী লীগের সাংগঠনিক সম্পাদক  মু. শাহীন শাহ্।অপরদিকে দলীয় সিদ্ধান্ত উপেক্ষা করে উপজেলা আওয়ামী লীগের যুগ্ম সাধারণ সম্পাদক ও বর্তমান উপজেলা পরিষদ চেয়ারম্যান মু. সামসুজ্জামান লিকন বিদ্রোহী প্রার্থী হওয়ায় দলের কাউকেই দেখা যাচ্ছে না তার পাশে। নির্বাচনে চেয়ারম্যান পদে দুইজন প্রার্থী প্রতিদ্বন্দ্বিতা করলেও আলোচনার কেন্দ্রবিন্দুতে রয়েছেন নৌকা মার্কার প্রার্থী আওয়ামী লীগের সাংগঠনিক সম্পাদক, কেন্দ্রীয় আওয়ামী লীগের তথ্য ও গবেষণা বিষয়ক উপ-কমিটির সদস্য মু. শাহীন শাহ্। তিনি তৃণমূল ও উপজেলা আওয়ামী লীগের নেতা-কর্মীদের সঙ্গে নিয়ে বিভিন্ন ইউনিয়নে ব্যাপক পথসভা, উঠান বৈঠকসহ প্রচার প্রচারণা চালিয়ে যাচ্ছেন। নির্বাচনের মাঠ অনেকটাই নৌকার দখলে। নৌকার প্রার্থী যদি শেষ পর্যন্ত তা ধরে রাখতে পারেন তবে বিপুল ভোটের ব্যবধানে বিজয় হবে বলে মনে করেন অনেকেই।এ ব্যাপারে উপজেলা আওয়ামী লীগের সভাপতি ও নৌকা মার্কার নির্বাচনী কমিটির আহবায়ক অধ্যাপক সন্তোষ দে জানান, গলাচিপা উপজেলা আওয়ামী লীগের ঘাঁটি। টানা ছয়বার গলাচিপা-দশমিনা সংসদীয় আসনে আওয়ামী লীগের প্রার্থী বিজয়ী হয়েছেন। এছাড়া উপজেলা পরিষদ নির্বাচনে টানা দুুইবার আওয়ামী লীগের প্রার্থী জয়লাভ করেন। এ নির্বাচনেও এ ধারা অব্যাহত থাকবে বলে তিনি আশাবাদী। 



24239,40056
বরিশালে আন্তর্জাতিক বর্ণ বৈষম্য বিলোপ দিবসে চিত্রাঙ্কন প্রতিযোগিতা
অন্যান্য
প্রকাশ : ২৬ মার্চ ২০১৯, ০০:০০
আন্তর্জাতিক বর্ণ বৈষম্য বিলোপ দিবস উপলক্ষে গতকাল সোমবার দলিত ও মূলস্রোতধারার শিশু-কিশোরদের সমন্বয়ে চিত্রাঙ্কন প্রতিযোগিতা, আলোচনা সভা ও পুরস্কার বিতরণ অনুষ্ঠিত হয়। গতকাল সকাল ১০টায় কীর্তনখোলা মিলনায়তন রীচ টু আনরীচড (রান)-র উদ্যোগে এবং একশনএইড বাংলাদেশ ও বাংলাদেশ ফায়ারস্টার্টার ইনিশিয়েটিভ (বিএফআই) এর সহায়তায় অনগ্রসর দলিত (হরিজন, ডোম, রাবিদাশ) সম্প্রদায়ের জীবনচিত্র তুলে ধরা হয়। অনুষ্ঠানে অতিথি হিসেবে উপস্থিত ছিলেন যুব উন্নয়ন অধিদপ্তরের সিনিয়র প্রশিক্ষণ কর্মকর্তা আব্দুল হাই মল্লিক, সমাজসেবা অফিসার মেমী আখতার, অ্যাডভোকেট হিরন কুমার দাস মিঠু, রনজিত্ কুমার দত্ত, রান নির্বাহী পরিচালক মো. রফিকুল আলম। সভা পরিচালনা করেন রান’র প্রকল্প সমন্বয়কারী ফাতেমা তুজ জোহরা। অনুষ্ঠানে অনগ্রসর দলিত সম্প্রদায়ের তরুণ ও যুব প্রজন্মের জাত-পাতগত বর্ণ বৈষম্য বিলোপ, জীবনযাত্রার মান উন্নয়ন, শিক্ষা, স্বাস্থ্য ও সামাজিক ঝুঁকি সমাধানের প্রত্যাশা চিত্র তুলে ধরার জন্য শিশু-কিশোরদের নিয়ে তিনটি বিভাগে “চিত্রাঙ্কন প্রতিযোগিতা” আয়োজন করা হয়। চিত্রাঙ্কন শেষে সংক্ষিপ্ত আলোচনা ও তিন বিভাগের ১ম, ২য় ও ৩য় বিজয়ীদের মাঝে সুদৃশ্য ক্রেস্টসহ সকল অংশগ্রহণকারীদের মাঝে সান্ত্বনা পুরস্কার বিতরণ করা হয়। 



24240,40057
পিরোজপুরে বিদ্রোহী ও শরিকদের মোকাবিলায় হিমশিম খাচ্ছেন আওয়ামী লীগ প্রার্থীরা
অন্যান্য
প্রকাশ : ২৬ মার্চ ২০১৯, ০০:০০
৩১ মার্চ ৪র্থ ধাপে অনুষ্ঠিতব্য উপজেলা পরিষদ নির্বাচনে পিরোজপুর জেলায় আওয়ামী লীগের নৌকা মার্কার চেয়ারম্যান প্রার্থীদের প্রায় সকলেই চ্যালেঞ্জের মুখে রয়েছেন। ভাণ্ডারিয়া উপজেলায় নৌকার প্রার্থী বিনা প্রতিদ্বন্দ্বিতায় নির্বাচিত হওয়ায় বাকি ছয়টি উপজেলার প্রার্থীরা দলীয় বিদ্রোহী এবং ১৪ দলের শরিকদের চাপের মুখে রয়েছেন। আবার মঠবাড়িয়া উপজেলার মতো বিদ্রোহী প্রার্থীর সহিংসতার কবলে পড়েও নাস্তানাবুদ হচ্ছেন। নির্বাচনী প্রচারণার শুরু থেকে পিরোজপুরের প্রতিটি উপজেলায় নৌকা মার্কার প্রার্থীদের সরব তত্পরতা শুরু হয়।সদর উপজেলায় ক্ষমতাসীন চেয়ারম্যান আওয়ামী লীগের জেলা যুগ্ম সম্পাদক মুজিবুর রহমান খালেক দলীয় মনোনয়ন পেয়ে জোরেসোরে মাঠে রয়েছেন। তার বড় ভাই জেলা আওয়ামী লীগের সভাপতি ও সাবেক এমপি একেএমএ আউয়াল, মেঝো ভাই জেলা আওয়ামী লীগের সহ-সভাপতি পৌর মেয়র হাবিবুর রহমান মালেকসহ সরকারি দলের প্রায় সকলেই খালেকের সাথে রয়েছেন। নির্বাচনী প্রচারণায় তার অবস্থান অত্যন্ত সুদৃঢ় বলে অবস্থাদৃষ্টে নিশ্চিত বলা যায়; কিন্তু সদর উপজেলা আওয়ামী লীগের সভাপতি ও সাবেক উপজেলা চেয়ারম্যান মতিউর রহমান সরদার মাঠে থাকায় এ বিদ্রোহী প্রার্থীর পক্ষে সাধারণ ভোটারদের এক ধরনের সমর্থন লক্ষ্য করা যায়। আরেক বিদ্রোহী প্রার্থী ছাত্রলীগের সাবেক জেলা সভাপতি ও সরকারি কলেজের সাবেক ভিপি-জিএস মাকসুদুল ইসলাম লিটন দলীয় তরুণ কর্মী-সমর্থকদের একাংশকে তার সঙ্গে সম্পৃক্ত করতে পেরেছেন বলে তিনি দাবি করেন।নাজিরপুর উপজেলায় নৌকা মার্কার প্রার্থী সাবেক উপজেলা চেয়ারম্যান প্রবীণ শিক্ষক অমূল্য রঞ্জন হালদারকে সরাসরি মোকাবিলা করতে হচ্ছে স্বেচ্ছাসেবক লীগের এক কেন্দ্রীয় নেতাকে। অ্যাডভোকেট দ্বীপ্তিশ চন্দ্র হালদার বয়সে তরুণ হওয়ায় এ উপজেলায় দলীয় নেতা-কর্মীদের একটি উল্লেখযোগ্য অংশকে তার সাথে রাখতে সক্ষম হয়েছেন। এ উপজেলায় ভোটাররা এ নির্বাচনে পুরনো নেতৃত্ব নাকি বিকল্প নবীন নেতা খুঁজে নেবেন তা নিয়ে মাঠে রয়েছে না জল্পনা-কল্পনা। নেছারাবাদ (স্বরূপকাঠি) উপজেলায় নৌকার প্রার্থী সাবেক উপজেলা চেয়ারম্যান ও উপজেলা আওয়ামী লীগের যুগ্ম সম্পাদক মুইদুল ইসলাম মুহিদকে দলের বিদ্রোহী প্রার্থীকে সামাল দিতে বেশ বেগ পেতে হচ্ছে। সাবেক ইউপি চেয়ারম্যান ও বিগত নির্বাচনে চেয়ারম্যান প্রার্থী আব্দুল হক (হক হাজী) এবার আটঘাট বেঁধেই মাঠ চষে বেড়াচ্ছেন। এ উপজেলাটি একটি নদী দ্বারা বিভক্ত হওয়ায় নির্বাচনে আঞ্চলিকতার প্রভাব ক্রমেই স্পষ্ট হয়ে উঠছে। যা সরকারি দল আওয়ামী লীগের নেতা-কর্মী-সমর্থকদের মাঝেও বিদ্যমান।কাউখালী উপজেলায় নৌকার প্রার্থী উপজেলা আওয়ামী লীগের সহ-সভাপতি ও সাবেক মহিলা ভাইস চেয়ারম্যান কাজী রুহিয়া বেগম হাসি নির্বাচনী ফল তার পক্ষে নিতে সব ধরনের চেষ্টাই চালিয়ে যাচ্ছেন। তার প্রতিদ্বন্দ্বী প্রার্থী জাতীয় পার্টি-জেপি মনোনীত ইউপি চেয়ারম্যান থেকে পদত্যাগ করা আবু সাইদ মিয়া মনু সরাসরি নির্বাচনী যুদ্ধে যথেষ্ট শক্তিশালী। দলীয় প্রতীক সাইকেল নিয়ে তিনি সারা উপজেলায় ভোটারদের মাঝে ঘুরে বেড়াচ্ছেন। এ দুইজন চেয়ারম্যান প্রার্থীই ১৪ দলের শরিক হওয়ায় এ উপজেলার নির্বাচন নিয়ে রয়েছে ভোটারদের ব্যাপক উত্সাহ। ইন্দুরকানি উপজেলায় আওয়ামী লীগের নৌকার প্রার্থী অ্যাডভোকেট মতিউর রহমান ত্রিমুখী লড়াইয়ে অবতীর্ণ। জাতীয় পার্টি-জেপির সাইকেল মার্কার প্রার্থী মো. শাহীন হাওলাদার ও বিএনপির বহিষ্কৃত নেতা উপজেলা ভাইস চেয়ারম্যান ফায়জুল কবির তালুকদার শক্তিশালী প্রার্থী হওয়ায় নৌকার প্রার্থী বেশ চ্যালেঞ্জের মুখে রয়েছেন। ১৪ দলের দুই শরিক আওয়ামী লীগ ও জাতীয় পার্টি-জেপির ভিন্ন ভিন্ন প্রার্থী থাকায় এ উপজেলায় চেয়ারম্যান নির্বাচন নিয়ে ভোটারদের মধ্যে রয়েছে গভীর আগ্রহ।জেলার দক্ষিণ প্রান্তের দূরবর্তী উপজেলা মঠবাড়িয়ায় যেকোনো নির্বাচন নিয়ে আইন-শৃঙ্খলা পরিস্থিতি সব সময়ই দুশ্চিন্তার কারণ হয়ে দাঁড়ায়। চলতি উপজেলা নির্বাচনে ইতোমধ্যে আওয়ামী লীগের নৌকা মার্কার প্রার্থীসহ দলীয় কর্মী-সমর্থকদের ২০ জন বিদ্রোহী প্রার্থীর সমর্থকদের হাতে আক্রান্ত হয়েছেন। শনিবার রাতে নৌকার চেয়ারম্যান প্রার্থী হোসাইন মোশাররফ সাকু বিদ্রোহী প্রার্থী রিয়াজ উদ্দিন আহমেদের কর্মীদের হামলার শিকার হয়েছেন। উপজেলা আওয়ামী লীগের সদস্য রিয়াজ সাবেক উপজেলা চেয়ারম্যান ও আওয়ামী লীগ নেতা আশরাফুর রহমানের ভাই। মঠবাড়িয়ায় দলীয় নেতা-কর্মী ও ভোটারদের মধ্যে আশরাফের প্রভাব বেশ। সব মিলিয়ে এখানে হাড্ডা-হাড্ডি লড়াইয়ের আভাষ পাওয়া যায়।



24241,40058
ভাণ্ডারিয়ায় শ্রেষ্ঠ শিক্ষা প্রতিষ্ঠান মজিদা বেগম মহিলা বিশ্ববিদ্যালয় কলেজ
অন্যান্য
প্রকাশ : ২৬ মার্চ ২০১৯, ০০:০০
জাতীয় শিক্ষা সপ্তাহ-২০১৯ আয়োজিত প্রতিযোগিতায় শিক্ষার গুণগত মানসহ সার্বিক বিষয়ে মূল্যায়নে পিরোজপুরের ভাণ্ডারিয়া উপজেলায় শ্রেষ্ঠ হয়েছে মজিদা বেগম মহিলা বিশ্ববিদ্যালয় কলেজ। আটটি কলেজের মধ্যে মজিদা বেগম মহিলা বিশ্ববিদ্যালয় কলেজ উপজেলায় শ্রেষ্ঠত্ব অর্জন করেছে। এছাড়া প্রতিষ্ঠান হিসেবে উপজেলায় প্রথম হয়েছেন একই কলেজের অধ্যক্ষ মোশারেফ হোসেন মামুন এবং শ্রেষ্ঠ শিক্ষক নির্বাচিত হন ওই কলেজের ই শিক্ষক মো. আমীন খান।মজিদা বেগম মহিলা বিশ্ববিদ্যালয় কলেজ ২০১৬ সালে বরিশাল বিভাগেও শ্রেষ্ঠ শিক্ষা প্রতিষ্ঠান হিসেবে নির্বাচিত হয়েছিল।উল্লেখ্য, নারী শিক্ষার অগ্রযাত্রায় এবং দরিদ্র অসহায় পরিবারের মেধাবী শিক্ষার্থীরা যাতে ঝরে না পড়ে সেজন্য ১৯৮৯ সালে মজিদা বেগম মহিলা বিশ্ববিদ্যালয় কলেজটি প্রতিষ্ঠিত হয়। সাবেক মন্ত্রী এবং জাতীয় পার্টি জেপির চেয়ারম্যান আনোয়ার হোসেন মঞ্জু এমপি তার মা মহীয়সী নারী মাজেদা বেগমের নামে কলেজটি প্রতিষ্ঠিত করেন।



24242,40059
৪১ বছরেও পূর্ণতা পায়নি খুলনা বিসিক
অন্যান্য
প্রকাশ : ২৬ মার্চ ২০১৯, ০০:০০
প্রতিষ্ঠার পর দীর্ঘ ৪১ বছর পেরিয়ে গেলেও খুলনায় বাংলাদেশ ক্ষুদ্র ও কুটির শিল্প করপোরেশনের (বিসিক) শিল্প নগরী আজো পূর্ণতা পায়নি। ৪৪ একর জমির ওপর স্থাপিত ৮৮টি শিল্প প্রতিষ্ঠানের মধ্যে বর্তমানে ৬৪টি প্রতিষ্ঠান চালু হয়েছে। ১০টি উত্পাদনের অপেক্ষায় রয়েছে। এছাড়া ১৪টি শিল্প প্রতিষ্ঠান রুগ্ন হিসেবে চিহ্নিত হয়েছে। এসব প্রতিষ্ঠানের অধিকাংশই ব্যাংকের কাছে ঋণ খেলাপি। ব্যাংকের পাওনা আদায়ের জন্য আগামী মাসে চারটি প্রতিষ্ঠানকে নিলামের লক্ষ্যে সংবাদপত্রে বিজ্ঞপ্তি দেওয়া হবে।খোঁজ নিয়ে জানা যায়, খুলনা মহানগরীর শ্যামগঞ্জ মৌজার শিরোমনিতে শিল্প নগরী হিসাবে গড়ে তুলতে ১৯৬৫ সালের ৮ মার্চ কর্তৃপক্ষ প্রকল্পের অনুমোদন দেয়। ১৯৭৮ সালে প্রকল্পের কাজ শেষ হয়। কর্তৃপক্ষ ২৪০টি প্লটের বিপরীতে ৮৮টি শিল্প ইউনিট স্থাপনের উদ্যোগ নেয়। চালু হওয়া ৬৪টি ইউনিটের মধ্যে ২৩টি খাদ্যজাত, তিনটি পাটজাত, ছয়টি বনজ, ৩০টি কেমিক্যাল, ১৩টি প্রকৌশল শিল্প, পাঁচটি প্রিন্টিং অ্যান্ড প্যাকেজিং, দুইটি ইলেকট্রিক অ্যান্ড ইলেকট্রনিক্স এবং বাকিগুলো চামড়াজাত, বস্ত্রজাত ও গ্লাস সিরামিক। চালু প্রতিষ্ঠানে ৪৫৪৪ জনের কর্মসংস্থান হয়েছে। উক্ত শিল্প প্রতিষ্ঠান থেকে বছরে ৪৮ কোটি টাকা রাজস্ব আদায় হয়।সূত্র জানায়, রুগ্ন শিল্প প্রতিষ্ঠানগুলোর মধ্যে রয়েছে, মহাসিন টেক্সটাইল, নাহিদ উলেন, বারী ইন্ডাস্ট্রিজ, সোহানা ইন্ডাস্ট্রিজ, মধুমতি কোক অ্যান্ড ব্রিকেট, মডার্ন সিপি, জামান অ্যাসোসিয়েট, সায়রা এগ্রো লিমিটেড, এআরএ ফ্লাওয়ার্স মিল, ওয়ার্ক লেদার, এশিয়ান প্যাকেজিং, এক্রোরিসোর্স, এলার্ম ইন্ড্রাস্ট্রিজ, খুলনা পেপার বোর্ড অ্যান্ড প্যাকেজিং ইত্যাদি।বিসিক শিল্প নগরী কর্মকর্তা রওশন আরা বেগম বলেন, ব্যাংক ঋণের বোঝা, পণ্য বাজারজাতকরণ করতে না পারা, শিল্প ইউনিট বরাদ্দ নেওয়ার পর মালিকানা নিয়ে বিরোধ এবং উত্পাদন খরচ বৃদ্ধি পাওয়ায় এসব শিল্প ইউনিট রুগ্ন হিসেবে পরিণত হয়েছে। 



24243,40060
শার্শায় স্বর্ণ ও ফেনসিডিল জব্দ, আটক তিন
অন্যান্য
প্রকাশ : ২৬ মার্চ ২০১৯, ০০:০০
সোমবার ভোরে শার্শায় পৃথক অভিযানে স্বর্ণ ও ফেনসিডিলসহ তিনজনকে আটক করা হয়েছে।উপজেলার কায়বা সীমান্তে অভিযান চালিয়ে খুলনা ২১ বিজিবি ব্যাটালিয়নের সদস্যরা সাত টুকরা স্বর্ণসহ দুই পাচারকারীকে আটক করেছে। এরা হলো মনিরুজ্জামান ও আবুল খায়ের। জব্দ স্বর্ণের মূল্য  প্রায় ৭লাখ টাকা বলে বিজিবি জানিয়েছে। খুলনা ২১ বিজিবির অধিনায়ক ইমরান উল্লাহ্ সরকার জানান, তাদের শার্শা থানায় সোপর্দ করা হয়েছে।এদিকে পুটখালী সীমান্তে অভিযান চালিয়ে ২১ বিজিবি সদস্যরা ফেনসিডিলসহ মাদক ব্যবসায়ী শাহাজাহান কবীরকে আটক করেছে।  তাকে বেনাপোল পোর্ট থানায় সোপর্দ করা হয়েছে। 



24244,40061
আগৈলঝাড়ায় পানিতে ডুবে শিশুর মৃত্যু
অন্যান্য
প্রকাশ : ২৬ মার্চ ২০১৯, ০০:০০
রবিবার সন্ধ্যায় আগৈলঝাড়ায় পানিতে ডুবে এক শিশুর মৃত্যু হয়েছে। তার নাম নিটুল হালদার (১)।শিশুর পরিবার সূত্রে জানা গেছে, উপজেলার রাজিহার ইউনিয়নের বড়বাশাইল গ্রামে বিপুল হালদারের ছেলে নিটুল হালদার ঘটনার সময় সবার অজান্তে খেলতে গিয়ে বাড়ির পুকুরে পড়ে যায়। বাড়ির লোকজন বিভিন্ন স্থানে খোঁজাখুঁজির পর পুকুর থেকে তাকে উদ্ধার করে আগৈলঝাড়া উপজেলা হাসপাতালে নেয়। সেখানে কর্তব্যরত চিকিত্সক তাকে মৃত ঘোষণা করেন। 



24245,40062
সুন্দরবনের পাশে শিল্প না করে পর্যটন কেন্দ্র করা হবে ---------------------- বন উপমন্ত্রী
অন্যান্য
প্রকাশ : ২৬ মার্চ ২০১৯, ০০:০০
বন ও জলবায়ু পরিবর্তন মন্ত্রণালয়ের উপমন্ত্রী বেগম হাবিবুন নাহার বলেছেন, দেশি-বিদেশি ইকো-ট্যুরিস্টদের (পতিবেশ-পর্যটক) ক্রমবর্ধমান চাপ সামাল দিতে বাগেরহাটের পূর্ব সুন্দরবন বিভাগের আলীবান্ধা ও আন্ধারমানিকে নতুন দুইটি পর্যটন কেন্দ্র গড়ে তোলা হবে।সোমবার সকালে বাগেরহাটের পূর্ব সুন্দরবন বিভাগের আলীবান্ধা ও আন্ধারমানিকে নতুন দুইটি পর্যটন কেন্দ্র এলাকা পরিদর্শন শেষে শরণখোলা উপজেলার খুড়িয়াখালী সাইক্লোন শেল্টারে সুন্দরবনের শরণখোলা রেঞ্জ সহ-ব্যবস্থাপনা কমিটির সাথে মতবিনিময় সভায় প্রধান অতিথির বক্তব্যে তিনি এ কথা বলেন।তিনি বলেন, সুন্দরবন আমাদের সম্পদ, তাই এর আশপাশে শিল্প-কারখানা না করে ট্যুরিস্টদের আবাসনসহ অত্যাধুনিক পর্যটন কেন্দ্র গড়ে তুলতে দেশের শিল্পপতিদের প্রতি আহ্বান জানান।শরণখোলা উপজেলা নির্বাহী কর্মকর্তা লিংকন বিশ্বাসের সভাপতিত্বে অনুষ্ঠানে আরো বক্তব্য রাখেন বাগেরহাট-৪ আসনের এমপি ডা. মোজাম্মেল হোসেন, বাগেরহাটের পূর্ব সুন্দরবন বিভাগের বিভাগীয় বন কর্মকর্তা (ডিএফও) মো. মাহমুদুল হাসান প্রমুখ।



24246,40063
ঈশ্বরদীতে কলেজ ছাত্রের লাশ উদ্ধার
অন্যান্য
প্রকাশ : ২৬ মার্চ ২০১৯, ০০:০০
ঈশ্বরদীর মুলাডুলি ইউনিয়নের বাঘহাছলা গ্রামের পাশের রেললাইন থেকে মেহেদী হাসান সুমন নামে এক কলেজ ছাত্রের লাশ পুলিশ উদ্ধার করেছে। সোমবার সকালে ঈশ্বরদী-ঢাকা রেলপথের মুলাডুলি স্টেশনের অদূরে মাঝগ্রাম-দুর্বাচরা ছয় নম্বর রেলওয়ে ব্রিজ থেকে লাশটি উদ্ধার করা হয়।সুমন ঈশ্বরদীর দাশুড়িয়া ইউনিয়নের মদিনাতুল উলুম মাদ্রাসার সহকারী শিক্ষক আইনুল হকের ছেলে এবং পাবনা পলিটেকনিক ইনস্টিটিউটের দ্বিতীয় বর্ষের ছাত্র।  মুলাডুলি ইউপি চেয়ারম্যান সেলিম মালিথা নিহত ছাত্রের পরিবারের বরাত দিয়ে জানান, ছেলেটি মাদ্রাসা হতে আলিম পাস করার পর পলিটেকনিক ইনস্টিটিউটে লেখাপড়া করছিল। হত্যার পর কে বা কারা তার লাশ রেললাইনের উপর ফেলে রেখে যায়।ঈশ্বরদী থানার অফিসার ইনচার্জ বাহাউদ্দীন ফারুকী জানান, স্থানটি রেলওয়ে অঞ্চল হওয়ার কারণে বিষয়টি ঈশ্বরদী জিআরপি পুলিশের আওতাধীন। জিআরপি লাশ উদ্ধার করে সুরতহাল শেষে ময়নাতদন্তের জন্য লাশ মর্গে পাঠাবে। ময়নাতদন্তের পর নিহতের পরিবারের কাছে লাশ হস্তান্তর করা হবে। 



24247,40064
কমিউনিটি ক্লিনিক বন্ধ করে দিয়েছেন খালেদা জিয়া ---------------- তোফায়েল আহমেদ
অন্যান্য
প্রকাশ : ২৬ মার্চ ২০১৯, ০০:০০
ভোলা-১ (সদর) আসনের সংসদ সদস্য, সাবেক মন্ত্রী তোফায়েল আহমেদ বলেছেন, স্বাস্থ্য সেবা মানুষের দৌরগোড়ায় পৌঁছে দিতে প্রধানমন্ত্রী শেখ হাসিনার নেতৃত্বে আমরা গ্রামে গ্রামে কমিউনিটি ক্লিনিক করেছি। কিন্তু ২০০১ সালে খালেদা জিয়া ক্ষমতায় এসে এগুলো বন্ধ করে দিয়েছে। সোমবার শহরের কালিবাড়ি রোড এলাকায় ফাতেমা মেমোরিয়াল হাসপাতালের উদ্বোধনী অনুষ্ঠানে প্রধান অতিথির বক্তব্যে তিনি এসব কথা বলেন।বাণিজ্য মন্ত্রণালয়ের সংসদীয় স্থায়ী কমিটির সভাপতি তোফায়েল আহমেদ আরও বলেন, বর্তমান আওয়ামী লীগ সরকারের আমলে দেশে অনেক উন্নয়ন হয়েছে। গ্রামের অবহেলিত অঞ্চলগুলো এখন সুন্দর পর্যটন কেন্দ্রে রূপান্তরিত হচ্ছে। সুন্দর রাস্তা হওয়ায় যোগাযোগ ব্যবস্থাও এখন উন্নত।উদ্বোধনী অনুষ্ঠানে শুভেচ্ছা বক্তব্য রাখেন ফাতেমা মেমোরিয়াল হাসপাতালের চেয়ারম্যান ও সাবেক সিভিল সার্জন ডা. ফরিদ আহমেদ, ভোলার বর্তমান সিভিল সার্জন ডা. রথিন্দ্রনাথ মজুমদার।অনুষ্ঠানে অন্যদের মধ্যে উপস্থিত ছিলেন জেলা পরিষদ চেয়ারম্যান ও জেলা আওয়ামী লীগের সাধারণ সম্পাদক আব্দুল মমিন টুলু, সদর উপজেলা চেয়ারম্যান মো. মোশারেফ হোসেন প্রমুখ। 



24248,40065
বরিশালে ইয়াবাসহ হাসপাতালের রিসেপশনিস্ট আটক
অন্যান্য
প্রকাশ : ২৬ মার্চ ২০১৯, ০০:০০
বরিশালে সোমবার ডায়াবেটিক হাসপাতাল থেকে ইয়াবাসহ রিসেপশনিস্টকে (অভ্যর্থনাকারী) আটক করেছে পুলিশ। এসময় তার কাছ থেকে উদ্ধার করা হয় ২৫ পিস ইয়াবা। নগরীর বান্দ রোডে ডায়াবেটিক সমিতি পরিচালিত অ্যাডভোকেট হেমায়েত উদ্দিন ডায়াবেটিক হাসপাতালের রিসেপশন থেকে তাকে আটক করা হয়।আটককৃত সাজ্জাদ হোসেন সুমন নগরীর ২৬নং ওয়ার্ডস্থ কালিজিরা এলাকার বাসিন্দা বাবুলের ছেলে।কোতোয়ালি মডেল থানা পুলিশের সেকেন্ড অফিসার এসআই শামীম জানান, দীর্ঘদিন ধরেই ডায়াবেটিক হাসপাতালে রিসিপশনিস্টের চাকরির আড়ালে ইয়াবাসহ বিভিন্ন মাদকের ব্যবসা করে আসছিলো সাজ্জাদ।বরিশালে বিজিবির গাড়িতেমাহিন্দ্রার ধাক্কায় আহত ৩বরিশাল সদর উপজেলায় রবিবার বিজিবির গাড়িতে যাত্রীবাহী থ্রি হুইলার মাহিন্দ্রার ধাক্কায় তিনজন আহত হয়েছেন। সদর উপজেলার চরকাউয়া ইউনিয়নে এআর খান নামক স্থানে এ দুর্ঘটনা ঘটে।আহত যাত্রীরা হচ্ছেন- মাহিন্দ্রা চালক রুবেল ভুঁইয়া, সাতক্ষীরার নূরুন্নাহার এবং অঞ্জলী রাণী। তাদের বরিশাল শেরে বাংলা মেডিক্যাল কলেজ হাসপাতালে ভর্তি করা হয়েছে।বরিশাল মেট্রোপলিটন পুলিশের বন্দর থানার ওসি গোলাম মোস্তফা কামাল হায়দার বলেন, এখন পর্যন্ত দুর্ঘটনার কোনো অভিযোগ পাইনি। অভিযোগ পেলে আইনানুগ ব্যবস্থা নেওয়া হবে।



24249,40066
নিয়ামতপুরে অন্তঃসত্ত্বা গৃহবধূর আত্মহত্যা
অন্যান্য
প্রকাশ : ২৬ মার্চ ২০১৯, ০০:০০
সোমবার ভোররাতে নিয়ামতপুরে অন্তঃসত্ত্বা এক গৃহবধূ আত্মহত্যা করেছে। সে উপজেলার ভাবিচা ইউনিয়নের ভাবিচা স্কুলপাড়ার মো. সেলিম প্রামানিকের স্ত্রী আমেনা খাতুন (২২)। এদিকে তার বাবা উপজেলার একই ইউনিয়নের মানিকপাটন গ্রামের আবেদ মন্ডলের দাবি- মেয়েকে হত্যা করা হয়েছে।  সেলিম প্রামানিক জানান, আমার স্ত্রী বাবার বাড়ি যাওয়ার জন্য বায়না করেছিল। বাধা দেয়ায় কথা কাটাকাটির এক পর্যায়ে চড় মেরেছিলাম। তারপর সব মিটমাট হয়ে একসাথে রাতের খাবার খেয়ে ঘুমিয়ে পড়ি। হঠাত্ ভোররাতে ঘুম ভেঙে দেখি ঘরের তীরের সাথে ওড়না পেঁচিয়ে আমেনা ঝুলছে। পরে থানায় খবর দিলে পুলিশ এসে লাশ উদ্ধার করে। ওসি তোরিকুল ইসলাম বলেন, আমরা লাশ উদ্ধার করে থানার হেফাজতে রেখেছি।



24250,40067
কলেজছাত্র আরিফ হত্যা মামলায় প্রেমিকাসহ গ্রেফতার ৪
অন্যান্য
প্রকাশ : ২৬ মার্চ ২০১৯, ০০:০০
চৌদ্দগ্রামে কলেজছাত্র আরিফ হত্যা মামলায় প্রেমিকাসহ চার আসামিকে গ্রেফতার করেছে পুলিশ। তারা হলেন, উপজেলার মুন্সিরহাট ইউনিয়নের বারাইশ গ্রামের রওশানা বেগম বুলু, তার মেয়ে নুরনাহার আক্তার লিমা, সাইফুল ইসলাম ও তার স্ত্রী ইলিমা।  



24251,40068
নির্বাচন পরবর্তী সহিংসতা
অন্যান্য
প্রকাশ : ২৬ মার্চ ২০১৯, ০০:০০
রামগতিতে নির্বাচনী সহিংসতায় আহত ৩০রামগতি (লক্ষ্মীপুর) সংবাদদাতালক্ষ্মীপুরের রামগতি উপজেলা পরিষদ নির্বাচনে উপজেলার বিভিন্ন এলাকায় গতকাল সোমবার সকালে এবং রবিবার ভোট গ্রহণের সময় ও ফলাফল ঘোষণার পর রাতে বিক্ষিপ্ত সংঘর্ষের ঘটনায় অন্তত ৩০ জন আহত হয়েছেন। চেয়ারম্যান পদে বিজয়ী স্বতন্ত্র প্রার্থী শরাফউদ্দিন আজাদ সোহেল ও পরাজিত আওয়ামী লীগের প্রার্থী আবদুল ওয়াহেদের সমর্থকদের মধ্যে এসব সংঘর্ষের ঘটনা ঘটে।আহতদের কয়েকজন রামগতি উপজেলা স্বাস্থ্য কমপ্লেক্স ও নোয়াখালী জেনারেল হাসপাতালে ভর্তি করা হয়েছে। অপর আহতরা স্থানীয়ভাবে চিকিত্সা নিয়েছেন।রামগতি থানার ভারপ্রাপ্ত কর্মকর্তা (ওসি) এটিএম আরিচুল হক বলেন, নির্বাচনকে ঘিরে ওয়াহেদ ও সোহেলের সমর্থকদের মধ্যে কয়েকটি এলাকায় বিক্ষিপ্ত সংঘর্ষ হয়েছে। গতকাল সোমবার সকালে হাজিরহাট বাজারে সংঘর্ষের খবর পেয়ে ঘটনাস্থলে গিয়ে পুলিশ পরিস্থিতি নিয়ন্ত্রণ করে। এসব ঘটনায় থানায় কেউ অভিযোগ করেননি। অভিযোগ পেলে আইনানুগ ব্যবস্থা নেওয়া হবে। এলাকার পরিস্থিতি পুলিশের নিয়ন্ত্রণে রয়েছে।তজুমদ্দিনে স্বতন্ত্র প্রার্থীরপথসভায় হামলাআহত ১৫তজুমদ্দিন (ভোলা) সংবাদদাতা জানান, ভোলার তজুমদ্দিনে উপজেলা পরিষদ নির্বাচনে স্বতন্ত্র প্রার্থীর পথসভায় প্রতিপক্ষ হামলা চালিয়ে অফিস ও আসবাবপত্র ভাঙচুর করার অভিযোগ পাওয়া গেছে। এ ঘটনায় ১৫ জন আহত হয়েছে। আহতদের তজুমদ্দিন ও ভোলা সদর হাসপাতালে ভর্তি করা হয়েছে। এলাকায় থমথমে অবস্থা বিরাজ করছে। ্রনির্বাচন পরবর্তী সহিংসতাশৈলকুপায় বাড়িঘরেহামলা ভাঙচুরভ্রাম্যমাণ প্রতিনিধি ঝিনাইদহের শৈলকুপার বিভিন্ন স্থানে নির্বাচন পরবর্তী সহিংসতার ঘটনা ঘটেছে। ওই সময় বাড়িঘরে হামলা ও ভাঙচুর করা হয়।জানা গেছে, রবিবার রাতে ভোট শেষে উপজেলার ধর্মপাড়ায় লিটন হোসেন, টেন্টু মিয়া, ইসাহাক আলি, চান্নু মিয়া ও দিলদার হোসেনের বাড়িতে হামলা চালিয়েছে প্রতিপক্ষের লোকজন। এ সময় তারা ভাঙচুর ও লুটপাট করে বলে অভিযোগ করা হয়। খবর পেয়ে পুলিশ ঘটনাস্থলে গিয়ে পরিস্থিতি শান্ত করে।শৈলকুপা থানার ওসি মির্জা সালেহ উদ্দিন বলেন, ঘটনার সঙ্গে জড়িত দু’জনকে গ্রেফতার করা হয়েছে।অপরদিকে উপজেলার পাঁচপাকিয়া গ্রামের আইয়ুব আলি, মমরেজ আলি, ওয়াহেদ আলি ও উজিরের বাড়িতে সোমবার সকালে হামলা করেছে আনারস প্রতীকের সমর্থকরা। তারা বাড়িতে হামলা ও ভাঙচুর করে। খবর পেয়ে পুলিশ ঘটনাস্থলে গিয়ে পরিস্থিতি নিয়ন্ত্রণ করে।



24252,40069
মুক্তিযোদ্ধা সেলিম হত্যাকারী গ্রেপ্তার না হলে ঈশ্বরদীতে কঠোর কর্মসূচির ঘোষণা
অন্যান্য
প্রকাশ : ২৬ মার্চ ২০১৯, ০০:০০
ঈশ্বরদীর রূপপুরের মুক্তিযোদ্ধা ও আওয়ামী লীগ নেতা মোস্তাফিজুর রহমান সেলিম হত্যাকারীদের দ্রুত গ্রেপ্তার ও  শাস্তির দাবি জানিয়েছেন মুক্তিযোদ্ধারা।সোমবার ঈশ্বরদীর দাশুড়িয়াতে উপজেলা মুক্তিযোদ্ধা কমান্ড আয়োজিত মানববন্ধন ও বিক্ষোভ সমাবেশে এ দাবি জানানো হয়। সমাবেশ থেকে প্রশাসনের দৃষ্টি আকর্ষণ করে মুক্তিযোদ্ধারা ঈশ্বরদী অচল, পাবনা জেলা সদরে মানববন্ধন, রাজধানীতে জাতীয় প্রেসক্লাবের সামনে মানববন্ধনসহ প্রধানমন্ত্রীর দপ্তরে যাওয়ার ঘোষণাসহ কঠোর কর্মসূচি পালনের হুঁশিয়ারি দিয়েছেন।মুক্তিযোদ্ধা ফজলুর রহমান ফান্টুর সঞ্চালনায় এ সময় বক্তব্য রাখেন, মুক্তিযোদ্ধা সংসদের পাবনা জেলা কমান্ডের সভাপতি হাবিবুর রহমান হাবিব, জেলা আওয়ামী লীগের সহ-সভাপতি নবনির্বাচিত উপজেলা চেয়ারম্যান মুক্তিযোদ্ধা নুরুজ্জামান বিশ্বাস প্রমুখ। 



24253,40070
শ্যামনগরে প্রতিবন্ধী কিশোরীকে ধর্ষণের অভিযোগে মামলা
অন্যান্য
প্রকাশ : ২৬ মার্চ ২০১৯, ০০:০০
শ্যামনগরে ১২ বছর বয়সী এক প্রতিবন্ধী কিশোরীকে ধর্ষণের অভিযোগে রবিবার রাতে মামলা হয়েছে।এর আগে শনিবার উপজেলার পদ্মপুকুর ইউনিয়নে সোনাখালী গ্রামে ওই কিশোরীকে ধর্ষণ করা হয়। এ ঘটনায় ধর্ষিতার মা ধর্ষক শফিকুলের বিরুদ্ধে শ্যামনগর থানায় মামলা করেন।মামলা সূত্রে জানা যায়, সোনাখালী গ্রামের সিদ্দিক গাজীর ছেলে শফিকুল গাজী প্রায়ই প্রতিবন্ধী কিশোরীর বাড়িতে আসা যাওয়া করতো। এর সুবাদে শনিবার বেলা সাড়ে ১১টার দিকে বাড়িতে অন্য কেউ না থাকার সুযোগে একা পেয়ে শফিকুল তাকে ধর্ষণ করে।শ্যামনগর থানার ওসি হাবিল হোসেন মামলার সত্যতা স্বীকার করে বলেন, ভিকটিমের ডাক্তারি পরীক্ষা সম্পন্ন হয়েছে। শফিকুলকে গ্রেফতারের চেষ্টা অব্যাহত রয়েছে।



24254,40071
নাটোরে ৩শ’ ইয়াবাসহ মাদক ব্যবসায়ী গ্রেফতার
অন্যান্য
প্রকাশ : ২৬ মার্চ ২০১৯, ০০:০০
রবিবার রাতে নাটোরে ৩২০ পিস ইয়াবাসহ এক মাদক ব্যবসায়ীকে গ্রেফতার করেছে র্যাব। গ্রেফতারকৃত হচ্ছে মো. আনোয়ার হোসেন।মাদকের বিরুদ্ধে র্যাবের ধারাবাহিক অভিযানের সূত্র ধরে গোয়েন্দা তথ্যের ভিত্তিতে র্যাব-৫, সিপিসি-২, নাটোর ক্যাম্পের একটি অপারেশন দল কোম্পানি কমান্ডার অতিরিক্ত পুলিশ সুপার মো. যায়েদ শাহরীয়ারের নেতৃত্বে নাটোরের বাগাতিপাড়ার পুরান কলাবাড়িয়া বটতলা এলাকায় অভিযান পরিচালনা করে।  এ সময় আনোয়ার হোসেন গ্রেফতার হয়।



24255,40072
কটিয়াদী উপজেলা নির্বাচন স্থগিতের প্রতিবাদ
অন্যান্য
প্রকাশ : ২৬ মার্চ ২০১৯, ০০:০০
কটিয়াদী উপজেলা পরিষদ নির্বাচন স্থগিতের প্রতিবাদে সোমবার উপজেলা আওয়ামী লীগ কার্যালয়ে সংবাদ সম্মেলন করেছেন আওয়ামী লীগের চেয়ারম্যান প্রার্থী তানিয়া সুলতানা হ্যাপী।তিনি অভিযোগ করেন, রবিবার অনুষ্ঠিত উপজেলা নির্বাচনে পাঁচটি কেন্দ্রে অনিয়মের অভিযোগে নির্বাচন স্থগিত করা হয়; কিন্তু পরবর্তী সময়ে পুরো উপজেলার নির্বাচন স্থগিত করা হয়। গুজবের ভিত্তিতে নির্বাচন কমিশন এ সিদ্ধান্ত নিয়েছেন। আমরা এর তীব্র প্রতিবাদ করছি।এ সময় আরো বক্তব্য রাখেন বর্তমান উপজেলা চেয়ারম্যান ও উপজেলা আওয়ামী লীগের সাধারণ সম্পাদক আব্দুল ওয়াহাব আইন উদ্দিন ও যুগ্ম সম্পাদক গিয়াস উদ্দিন।



24256,40073
সুন্দরবন থেকে হরিণের মাংস মাথা ও চামড়া উদ্ধার
অন্যান্য
প্রকাশ : ২৬ মার্চ ২০১৯, ০০:০০
সুন্দরবনের হাড়বাড়িয়া এলাকা থেকে হরিণের মাংস, মাথা ও চামড়া উদ্ধার করেছে কোস্ট গার্ড। উদ্ধার হওয়া জবাই করা হরিণের শরীরের বিভিন্ন অঙ্গপ্রতঙ্গ সোমবার বনবিভাগের কাছে হস্তান্তর করা হয়েছে।কোস্ট গার্ড পশ্চিম জোন’র (মোংলা সদর দপ্তর) সহকারী গোয়েন্দা পরিচালক লে. কমান্ডার এম, হামিদুল ইসলাম জানান, একদল চোরা হরিণ শিকারী অবস্থান করছে এমন গোপন সংবাদের ভিত্তিতে কোস্ট গার্ড সদস্যরা ওই এলাকায় অভিযান চালায়। 



24257,40074
জীবননগরে স্কুলছাত্রী নিহত
অন্যান্য
প্রকাশ : ২৬ মার্চ ২০১৯, ০০:০০
জীবননগর-চুয়াডাঙ্গা সড়কের মনোহরপুর আখ সেন্টারের সম্মুখে গতকাল সোমবার বেপরোয়া গতির ট্রাকের চাকায় পিষ্ট হয়ে জুঁই (৭) নামে এক স্কুলছাত্রী ঘটনাস্থলেই নিহত হয়েছে। সে মনোহরপুর গ্রামের সিএনজিচালক জসিম উদ্দিনের মেয়ে।



24258,40075
দ্বিগুণ মূল্যে ট্রেনের টিকিট বিক্রির প্রতিবাদ করায় গৌরীপুরে যাত্রীকে মারধর
অন্যান্য
প্রকাশ : ২৬ মার্চ ২০১৯, ০০:০০
গৌরীপুর রেল স্টেশনে টিকিট কাউন্টারে দ্বিগুণ মূল্যে টিকিট বিক্রির প্রতিবাদ করায় মোখলেছুর রহমান মোখলেছ নামে এক বৃদ্ধকে মারধর করে মাথা ফাটিয়ে দেওয়ার অভিযোগ পাওয়া গেছে। সোমবার দুপুরে গৌরীপুর রেলওয়ে স্টেশনে বেসরকারি (মালিকানা) ট্রেন চলাচল প্রতিষ্ঠানের টিকিট কাউন্টারে এই ঘটনা ঘটে। 



24259,40076
সংবাদ সংক্ষেপ
অন্যান্য
প্রকাশ : ২৬ মার্চ ২০১৯, ০০:০০
রংপুরে তিন মুক্তিযোদ্ধাকে সম্মাননাস্টাফ রিপোর্টার, রংপুর রংপুর চেম্বার অব কমার্স অ্যান্ড ইন্ডাস্ট্রির উদ্যোগে সোমবার দুপুরে তিন মুক্তিযোদ্ধাকে সম্মাননা দেওয়া হয়েছে। চেম্বার ভবনের আরসিসিআই অডিটরিয়ামে এর আয়োজন করা হয়। অনুষ্ঠানে বাংলাদেশ মুক্তিযোদ্ধা সংসদ, রংপুর জেলা ইউনিট কমান্ডের আওতাভুক্ত তিনজন মুক্তিযোদ্ধাকে সম্মাননা দেওয়া হয়। রংপুর চেম্বারের সভাপতি মোস্তফা সোহরাব চৌধুরী টিটুর সভাপতিত্বে অনুষ্ঠানে প্রধান অতিথি ছিলেন রংপুর মেট্রোপলিটন পুলিশের কমিশনার মোহা. আবদুল আলীম মাহমুদ, বিপিএম। বিশেষ অতিথি ছিলেন বাংলাদেশ মুক্তিযোদ্ধা সংসদ, রংপুর জেলা ইউনিটের কমান্ডার ও এফবিসিসিআই এর পরিচালক এবং রংপুর চেম্বারের সাবেক সভাপতি মুক্তিযোদ্ধা মো. মোছাদ্দেক হোসেন বাবলু। এ সময় দৈনিক দাবানল সম্পাদক ও সাবেক সংসদ সদস্য মুক্তিযোদ্ধা খন্দকার গোলাম মোস্তফা বাটুল, কাউনিয়ার মুক্তিযোদ্ধা মো. শামছুল হক ও পীরগঞ্জের মুক্তিযোদ্ধা মো. মোজাফফর হোসেনকে রংপুর চেম্বার অব কমার্স অ্যান্ড ইন্ডাস্ট্রির পক্ষ থেকে উত্তরীয় ও উপঢৌকন দেওয়ার মাধ্যমে সম্মাননা দেওয়া হয়।বিরামপুরে গণহত্যা দিবস পালিতবিরামপুর (দিনাজপুর) সংবাদদাতা বিরামপুর উপজেলা প্রশাসন ২৫ মার্চ গণহত্যা দিবস উপলক্ষে সোমবার বিস্তারিত আলোচনা সভার আয়োজন করে। উপজেলা অডিটরিয়ামে ইউএনও তৌহিদুর রহমানের সভাপতিত্বে আলোচনা সভায় বক্তব্য রাখেন সহকারী কমিশনার (ভূমি) নাজমুন্নাহার, থানার ওসি (তদন্ত) সোহেল রানা, মহিলা কলেজের অধ্যক্ষ শিশির কুমার সরকার, সরকারি কলেজের উপাধ্যক্ষ আদিত্য কুমার অপু প্রমুখ।গণহত্যা দিবসে পাকুন্দিয়ায় আলোচনা সভাপাকুন্দিয়া (কিশোরগঞ্জ) সংবাদদাতা ২৫ মার্চ গণহত্যা দিবস উপলক্ষে পাকুন্দিয়ায় সোমবার আলোচনা সভা হয়েছে। উপজেলা প্রশাসনের আয়োজনে পরিষদ হলরুমে এ সভা হয়। উপজেলা নির্বাহী কর্মকর্তা মোহাম্মদ মোকলেছুর রহমানের সভাপতিত্বে বক্তব্য রাখেন উপজেলা স্বাস্থ্য ও পরিবার পরিকল্পনা কর্মকর্তা ডা. জমির মোহাম্মদ হাসিবুস ছাত্তার, পাকুন্দিয়া সরকারি কলেজের অধ্যক্ষ মো. কফিল উদ্দিন, উপজেলা প্রাথমিক শিক্ষা অফিসার মো. ফাইজ উদ্দিন আকন্দ, উপজেলা মত্স্য কর্মকর্তা জিয়াউল হাসান জুয়েল, সাবেক মুক্তিযোদ্ধা কমান্ডার মো. মজিবুর রহমান প্রমুখ।গুডনেইবারস্ উচ্চ বিদ্যালয়ে বিজ্ঞান উত্সবঘাটাইল (টাঙ্গাইল) সংবাদদাতা আন্তর্জাতিক স্বেচ্ছাসেবী সংস্থা গুডনেইবারস্ বাংলাদেশ সিডিপির উদ্যোগে ঘাটাইলে সোমবার দিনব্যাপী বিজ্ঞান উত্সবের আয়োজন করা হয়। শালিয়াজানি গুডনেইবারস্ উচ্চ বিদ্যালয় প্রাঙ্গণে খুদে বিজ্ঞানমনস্ক শিক্ষার্থীরা ৫টি স্টলে ৫০টি আবিষ্কারকৃত নতুন প্রযুক্তি প্রদর্শন করেন। ৬ষ্ঠ থেকে ১০ম শ্রেণির শিক্ষার্থীরা মেলায় অংশ নেয়। সকালে মেলার উদ্বোধন করেন পাকুটিয়া স্কুল এন্ড কলেজের অধ্যক্ষ জীবুন নেছা।কোস্টগার্ডের নৌযান চলাচল বন্ধকরণ সংক্রান্ত সমন্বয় সভাভোলা (উত্তর) প্রতিনিধি ভোলায় বাংলাদেশ কোস্টগার্ড দক্ষিণ জোনের  আয়োজনে লঞ্চ মালিক ও বিভিন্ন নৌযান মালিকদের নিয়ে সমন্বয় সভা অনুষ্ঠিত হয় সোমবার। উপকূলীয় অঞ্চলে মৌসুমী অশান্ত নৌপথে ১৫ মার্চ থেকে ১৫ অক্টোবর পর্যন্ত সি-সার্ভে/বেক্রসিং সনদধারী নৌযান ব্যতীত সকল যাত্রিবাহী নৌযান চলাচল নিষিদ্ধের লক্ষ্যে এ সভা হয়। কোস্টগার্ড দক্ষিণ জোনের সম্মেলন কক্ষে সভায় কোস্টগার্ড, জেলা প্রশাসকের প্রতিনিধি, পুলিশ সুপার, বিআইডব্লিউটিএ’র সহাকারী পরিচালক, লঞ্চ মালিক, বিভিন্ন রুটের খেয়াঘাটের ইজারাদার প্রমুখ এ সময় উপস্থিত ছিলেন।বরিশালে পরিষ্কার অভিযানবরিশাল অফিস বরিশালে ইশ্বরের মণ্ডলী নামক কোরিয়ান স্বেচ্ছাসেবী সংগঠনের উদ্যোগে সোমবার পরিষ্কার অভিযান পরিচালিত হয়। সংগঠনের উদ্যোগে নগরীর সিএন্ডবি রোড এলাকার সড়কের দুপাশে আবর্জনা পরিষ্কার করা হয়। প্রায় ৫০ জন সদস্যের অংশগ্রহণে দিনব্যাপী এ পরিষ্কার-পরিচ্ছন্ন কার্যক্রম পরিচালিত হয়। বরিশাল সিটি করপোরেশনের সিএন্ডবি রোডের এ কার্যক্রমে সার্বিক সহযোগিতা করেন ঢাকা শিক্ষাবোর্ড চেয়ারম্যান মু. জিয়াউল হক।‘জাটকা সংরক্ষণ কৌশল’ শীর্ষক কর্মশালাকক্সবাজার প্রতিনিধি কক্সবাজারে ‘ইলিশ সম্পদ সংরক্ষণ ও ব্যবস্থাপনা:জাটকা সংরক্ষণ কৌশল’ শীর্ষক প্রশিক্ষণ কর্মশালা রবিবার শেষ হয়। সমাপনী দিনে বক্তব্য রাখেন কক্সবাজারস্থ সামুদ্রিক মত্স্য গবেষণা ও প্রযুক্তি কেন্দ্রের মুখ্য বৈজ্ঞানিক কর্মকর্তা ড. মো. জুলফিকার আলী। আরো বক্তব্য দেন সামুদ্রিক মত্স্য গবেষণা ও প্রযুক্তি কেন্দ্রের উপ-পরিচালক ড. আবদুর রাজ্জাক ও সিনিয়র বৈজ্ঞানিক কর্মকর্তা ড. শফিকুর রহমান প্রমুখ।কালাইয়ে গণহত্যা দিবস পালনকালাই (জয়পুরহাট) সংবাদদাতা কালাইয়ে ২৫ মার্চ গণহত্যা দিবস পালন উপলক্ষে সোমবার উপজেলা প্রশাসন আয়োজনে আলোচনা সভা হয়। এ সময় কালাই উপজেলার ভারপ্রাপ্ত নির্বাহী অফিসার মোহা. যোবায়ের হোসেন, কালাই থানার অফিসার ইনচার্জ আব্দুল লতিফ খান, কালাই সরকারি মহিলা কলেজের অধ্যক্ষ মো. নাজিম উদ্দিন, উপজেলা পরিষদের মহিলা ভাইস-চেয়ারম্যান মোছা. সাবানা আক্তার প্রমুখ বক্তব্য রাখেন।হাতিয়ায় গণহত্যা দিবসের আলোচনা সভাহাতিয়া (নোয়াখালী) সংবাদদাতা গণহত্যা দিবস উপলক্ষে সোমবার  হাতিয়া উপজেলার এএম উচ্চ বিদ্যালয় মিলনায়তনে আলোচনা সভা ও পুরস্কার বিতরণী হয়। বিদ্যালয় ম্যানেজিং কমিটির সভাপতি অধ্যাপক আশরাফুল ইসলামের সভাপতিত্বে সভায় প্রধান অতিথি ছিলেন সাবেক সাংসদ ও যুদ্ধকালীন কমান্ডার অধ্যাপক ওয়ালী উল্যাহ। বক্তব্য রাখেন— মুক্তিযোদ্ধা রফিকুল আলম, কাজী আওরঙ্গজেব, বিনয় ভূষণ দাস, খোন্দকার আবুল কালাম প্রমুখ।মৌলভীবাজারে গণহত্যা দিবস পালিতমৌলভীবাজার প্রতিনিধি গণহত্যা দিবস উপলক্ষে সোমবার মৌলভীবাজারে জেলা প্রশাসক সম্মেলন কক্ষে এক আলোচনা সভা হয়। জেলা প্রশাসক মো. তোফায়েল ইসলামের সভাপতিত্বে আলোচনা সভায় প্রধান অতিথি ছিলেন মৌলভীবাজার-৩ আসনের সংসদ সদস্য নেছার আহমদ। বিশেষ অতিথি ছিলেন সংসদ সদস্য সৈয়দা জহুরা আলাউদ্দিন।বালিয়াকান্দিতে চেয়ারম্যান আজাদ, ভাইস চেয়ারম্যান মনির-খোদেজাবালিয়াকান্দি (রাজবাড়ী) সংবাদদাতা বালিয়াকান্দি উপজেলা পরিষদের নির্বাচনে চেয়ারম্যান পদে নৌকা প্রতীক নিয়ে নির্বাচিত হয়েছেন তিনবারের উপজেলা চেয়ারম্যান মুক্তিযোদ্ধা মো. আবুল কালাম আজাদ। ভাইস চেয়ারম্যান পদে উপজেলা স্বেচ্ছাসেবক লীগের যুগ্ম সাধারণ সম্পাদক মনিরুজ্জামান মনির (তালা) বিজয়ী হন। মহিলা ভাইস চেয়ারম্যান পদে নির্বাচিত হয়েছেন উপজেলা মহিলা আওয়ামী লীগের সভানেত্রী খোদেজা বেগম (হাঁস)। রবিবার বালিয়াকান্দিতে উপজেলা পরিষদ নির্বাচন অনুষ্ঠিত হয়।গৌরনদীতে বার্ষিক ক্রীড়া ও সাংস্কৃতিক প্রতিযোগিতাগৌরনদী (বরিশাল) সংবাদদাতা গৌরনদীর কুতুবপুর মডেল উচ্চ বিদ্যালয় ও একই স্থানে প্রতিষ্ঠিত গোলাম হাফিজ মৃধা সরকারি প্রাথমিক বিদ্যালয়ের দুই দিনব্যাপী বার্ষিক ক্রীড়া-সাংস্কৃতিক প্রতিযোগিতা, পুরস্কার প্রদান ও স্কুল ড্রেস বিতরণী শনিবার অনুষ্ঠিত হয়। বিদ্যালয় পরিচালনা কমিটির সভাপতি মো. দেলোয়ার হোসেন খানের সভাপতিত্বে অনুষ্ঠানে প্রধান অতিথি ছিলেন গৌরনদীর পৌর মেয়র মো. হারিছুর রহমান। বিশেষ অতিথি ছিলেন, উপজেলা আওয়ামী লীগের সভাপতি এইচ এম জয়নাল আবেদীন, গৌরনদী মডেল থানার ওসি গোলাম সরোয়ার এবং উপজেলা মাধ্যমিক শিক্ষা অফিসার আ. জলিল প্রমুখ।গণহত্যা দিবস উপলক্ষে শ্রীবরদীতে আলোচনা সভাশ্রীবরদী (শেরপুর) সংবাদদাতা শ্রীবরদীতে ২৫ মার্চ গণহত্যা দিবস উপলক্ষে আলোচনা সভা হয়েছে। উপজেলা প্রশাসনের আয়োজনে উপজেলা পরিষদ হলরুম সোমেশ্বরীতে এ আলোচনা সভা অনুষ্ঠিত হয়। এতে সভাপতিত্ব করেন উপজেলা নির্বাহী কর্মকর্তা সেঁজুতি ধর। আলোচনা সভায় বক্তব্য রাখেন, উপজেলা কৃষি কর্মকর্তা কৃষিবিদ মোহাম্মদ নাজমুল হাসান, মুক্তিযোদ্ধা আব্দুল্লাহ সালেহ, পল্লী উন্নয়ন কর্মকর্তা ফরহাদ আহম্মদ আকন্দ প্রমুখ।বকশীগঞ্জে প্রিমিয়ার লিগ ক্রিকেট টুর্নামেন্টের ফাইনাল খেলাবকশীগঞ্জ (জামালপুর) সংবাদদাতা বকশীগঞ্জ উপজেলার মেরুরচর প্রিমিয়ার লিগ ক্রিকেট টুর্নামেন্টের ফাইনাল খেলা অনুষ্ঠিত হয় রবিবার। মেরুরচর হাছেন আলী উচ্চ বিদ্যালয় মাঠে অনুষ্ঠিত খেলায় মনিরুজ্জামান ক্রিকেট একাদশ চ্যাম্পিয়ন ও মোস্তাফিজুর রহমান ক্রিকেট একাদশ রানার্সআপ হয়। ম্যান অব দ্য সিরিজ হন বিজয়ী দলের অধিনায়ক মনিরুজ্জামান মনির। পরে উভয় দলের মাঝে পুরস্কার বিতরণ করা হয়। অনুষ্ঠানে প্রধান অতিথি ছিলেন বকশীগঞ্জ প্রেসক্লাবের সভাপতি ও মেরুরচর হাছেন আলী উচ্চ বিদ্যালয়ের সভাপতি এম শাহীন আল আমীন। 



24260,40077
নিম্ন আদালতে সুবিধা বেড়েছে, কষ্ট কমেনি বিচারপ্রার্থীদের
অন্যান্য
প্রকাশ : ২৬ মার্চ ২০১৯, ০০:০০
প্রতি বছরই মামলা বৃদ্ধির পাশাপাশি বাড়ছে বিচারপ্রার্থীর সংখ্যাও। রয়েছে বিচারক ও এজলাস সংকট। মামলা হ্রাসে বিচারক নিয়োগের পাশাপাশি বৃদ্ধি পেয়েছে নিম্ন আদালতের অবকাঠামোগত সুযোগ-সুবিধা। অবকাঠামোগত সুবিধা বাড়লেও কমেনি মামলা জট। বছরের পর বছর চলে যাচ্ছে; কিন্তু শেষ হচ্ছে না বিচার কাজ। বিচারপ্রার্থীরাও যেন অনেকটা অসহায়। মামলা চালাতে গিয়ে অনেককে হতে হচ্ছে নিঃস্ব। আবার আদালতে হাজিরা থেকে শুরু করে বিচারপ্রর্থীকে নানা দুর্ভোগের শিকার হতে হচ্ছে। যেমনটির দেখা মিলল ঢাকার নিম্ন আদালতে। সেখানে প্রতিদিনই ভিড় করছেন হাজারো মানুষ। এদের মধ্যে অনেকে আসছেন মামলার হাজিরা দিতে। কেউ আসছেন কারাবন্দি আসামির সঙ্গে দেখা করতে। ফলে লোকে লোকারণ্য হয়ে পড়ছে আদালত প্রাঙ্গণ। অনেকে হাজতখানায় থাকা স্বজনদের সঙ্গে দেখা করতে অপেক্ষা করছেন ঘণ্টার পর ঘণ্টা। অথচ তাদের বসার জন্য নেই কোনো ব্যবস্থা। নেই পর্যাপ্ত টয়লেট সুবিধাও। রেবতী ম্যানশনে নারী ও শিশু বিচারপ্রার্থীর বিশ্রামাগার থাকলেও সেখানে যান না অনেকেই। গতকাল সোমবার ঢাকার নিম্ন আদালত ঘুরে এমন চিত্রই চোখে পড়ে।শুধু তাই নয়, ঢাকার বিভিন্ন আদালত ভবনের সামনের চত্বরে নানা পণ্যের পসরা নিয়ে বসছেন হকাররা। কেউ বিক্রি করছেন ডাব, কেউবা শসা, সিগারেট, ছোলা মুড়ি। আবার অনেকে দালালদের খপ্পরে পড়ে হচ্ছেন নিঃস্ব। তবে এজলাস সংকট ও বিচারপ্রার্থীদের ভোগান্তি দূর করতে ঢাকার চিফ জুডিশিয়াল ম্যাজিস্ট্রেট আদালত ভবন নির্মাণ কাজ শেষ হয়েছে। ১০ তলা এই ভবনটি আগামী মাসে উদ্বোধন করা হতে পারে। ওই ভবনে সার্বক্ষণিক জেনারেটর সুবিধাসহ ৪টি লিফট রয়েছে। রয়েছে পর্যাপ্ত টয়লেটের ব্যবস্থাও। প্রতিবন্ধীদের জন্যও বিশেষ সুবিধা রাখা হয়েছে। রয়েছে পুরুষ ও নারী আসামিদের জন্য আধুনিক সুবিধা সম্বলিত পৃথক হাজতখানা। ঢাকার সিএমএম আদালত ভবন ঊর্ধ্বমুখী সম্প্রসারণের ফলে বিচারকদের এজলাসসহ অন্যান্য অবকাঠামো এবং হাজতখানা-কাম-পুলিশ ব্যারাকের কলেবর বৃদ্ধি পেয়েছে। এতে বিচারক, আইনজীবী ও বিচারপ্রার্থী জনগণ এবং বিচার কাজে সংশ্লিষ্ট সকলে উপকৃত হচ্ছেন।তুরাগ থানার একটি মাদক মামলায় গতকাল হাজির করা হয় তিন আসামিকে। তাদের সঙ্গে দেখা করতে এসেছেন ৮/৯ জন স্বজন। প্রতিদিনই হাজিরা দিতে আসা অসংখ্য আসামির সঙ্গে এভাবে দেখা করতে আসেন স্বজনরা। ফলে বাড়ছে ভিড়। একাদশ জাতীয় সংসদ নির্বাচনের আগে বিভিন্ন নাশকতার মামলায় হাজিরা দিচ্ছেন বিএনপিসহ বিভিন্ন দলের অসংখ্য নেতা-কর্মী। যারা মামলার আসামি তাদের সঙ্গেও দেখা করতে আসছেন কর্মী ও সমর্থকরা। ফলে ভিড় বেড়েই চলছে আদালতে।এ প্রসঙ্গে হাইকোর্টের স্পেশাল অফিসার ব্যারিস্টার মো. সাইফুর রহমান ইত্তেফাককে বলেন, আদালতে আসামি হাজিরা দিতে আসলে তার সঙ্গে দেখা করতে পরিবারের ৩/৪ জন লোক আসেন। এ কারণে আদালত লোকে লোকারণ্য থাকে। এই অহেতুক ভিড় করার জন্য বিনষ্ট হয় আদালতের পরিবেশ। এমনকি কর্মঘণ্টাও নষ্ট হওয়ায় আদালতের সহায়ক কর্মচারীরা ঠিকভাবে তাদের কাজটি করতে পারেন না। তিনি বলেন, দেশের অনেক জেলা আদালতে জেলা ও দায়রা জজগণ নিজ উদ্যোগে বিচারপ্রার্থীদের বসার জন্য পৃথক শেডের ব্যবস্থা করেছেন। আছে বিশুদ্ধ পানি সরবরাহের ব্যবস্থাও। এছাড়া ওয়ান স্টপ ইনফরমেশন ডেস্কও রাখা হয়েছে। যেখান থেকে বিচারপ্রার্থীরা লিগ্যাল এইডসহ বিভিন্ন বিষয়ে তথ্য সুবিধা পেয়ে থাকেন। যদিও এই সুবিধা ঢাকার আদালতে নেই।ঢাকা আইনজীবী সমিতির সাধারণ সম্পাদক অ্যাডভোকেট আসাদুজ্জামান খান রচি বলেন, বিচারপ্রার্থীদের বসার জায়গা কোথাও নেই। এরা সাধারণত আইনজীবীর চেম্বারে বসেন। আবার আইনজীবীর উপস্থিতি কম থাকলে কোর্টে বসতে পারেন। প্রচুর লোকের উপস্থিতির কারণে নিম্ন আদালতের পরিবেশ ঠিক রাখা যাচ্ছে না।অবকাঠামোগত সুবিধা বাড়ছে: ২০০৯ সালে প্রধানমন্ত্রী শেখ হাসিনা বিচার বিভাগের জন্য অবকাঠামো তৈরির বিশেষ উদ্যোগ নেন। ওই উদ্যোগের অংশ হিসেবে ৬৪টি জেলা সদরে চিফ জুডিশিয়াল ম্যাজিস্ট্রেট আদালত ভবন নির্মাণ প্রকল্প নেওয়া হয়। এই প্রকল্পের আওতায় ৪টি জেলায় সম্পূর্ণ ভবন নির্মাণ শেষে বিচার কার্যক্রম চলছে। ৪টি জেলায় ভবনের কাজ প্রায় সম্পন্ন ও ব্যবহার উপযোগী। ১৬ জেলায় গত ডিসেম্বরের মধ্যে ভবন নির্মাণ কাজ শেষ হওয়ার কথা ছিল। ১০টি জেলায় চলতি বছরের জুনের মধ্যে নির্মাণ কাজ শেষ হবে। নতুন অন্তর্ভুক্ত ৮টি জেলার মধ্যে ৬টিতে ভবন নির্মাণ কাজ চলছে। এছাড়া ২২টি জেলায় আদালত ভবন নির্মাণের জন্য ভূমি অধিগ্রহণ করা হয়েছে। শুধু সিজেএম আদালত ভবন নির্মাণ প্রকল্প গ্রহণ করে থেমে থাকেনি। ২৮টি জেলায় আনুষঙ্গিক সুবিধাসহ জেলা জজ আদালত ভবনের ঊর্ধ্বমুখী সম্প্রসারণ প্রকল্প নেওয়া হয়েছে।প্রসঙ্গত বর্তমানে নিম্ন আদালতে বিচারাধীন মামলা ৩০ লাখ ৩২ হাজার ৬৫৬টি। কর্মরত বিচারক রয়েছেন ১ হাজার ৮১৯ জন। গত বছর নিষ্পত্তি হয়েছে ২ লাখ ৬৮ হাজার ৮৯৭টি মামলা। সর্বশেষ একশ জন বিচারক (সহকারী জজ) নিয়োগ প্রক্রিয়া শেষ হওয়ার পথে রয়েছে। আইন বিশেষজ্ঞরা মনে করেন, মামলা নিষ্পত্তিতে যে বিলম্ব সেটা যদি নিরসন করা যায় তা হলে বিচার প্রার্থীদের ভোগান্তি অনেকাংশে লাঘব হবে। 



24261,40078
আজ মহান স্বাধীনতা দিবস
অন্যান্য
প্রকাশ : ২৬ মার্চ ২০১৯, ০০:০০
২৫ মার্চের মধ্যরাত থেকে শুরু হওয়া ধ্বংসস্তূপের মধ্য থেকে উঠে দাঁড়িয়ে বাঙালি এই দিন থেকে মুক্তিযুদ্ধ ও দেশ স্বাধীন করার শপথ গ্রহণ করে। জাতির জনক বঙ্গবন্ধু শেখ মুজিবুর রহমানের আহ্বানে প্রতিটি বাঙালির মনে নতুন রাষ্ট্র বাংলাদেশের বীজ রোপিত হয়। শুরু হয় মুক্তিযুদ্ধ। স্বাধীন বাংলার অবরুদ্ধ রাজধানী ঢাকা ছাড়া সমগ্র বাংলাদেশে বঙ্গবন্ধু শেখ মুজিবুর রহমান ঘোষিত স্বাধীনতা যুদ্ধের সূচনা দিনে স্বাধীন বাংলার পতাকা উত্তোলিত হয়।আজ মহান স্বাধীনতা দিবস এবং ৪৯তম জাতীয় দিবস। বাংলাদেশের মানুষের কাছে মুক্তির মন্ত্রে প্রতিজ্ঞাবদ্ধ হবার দিন। আজ একইসঙ্গে বেদনা ও আনন্দের দিন। বেদনাকে প্রতিজ্ঞায় পরিণত করে যুদ্ধের শপথ নেওয়ার দিন আজ। মহান স্বাধীনতা দিবস উপলক্ষে রাষ্ট্রপতি আবদুল হামিদ ও প্রধানমন্ত্রী শেখ হাসিনা বাণী দিয়েছেন।মহান স্বাধীনতা দিবস উপলক্ষে পুরো রাজধানী সেজে উঠেছে লাল সবুজ আলোক-সজ্জায়। সরকারি ভবন, পথ-ঘাটের সড়ক ও সড়কদ্বীপগুলো সাজিয়ে তোলা হয়েছে জাতীয় পতাকা এবং উজ্জ্বল আলোয়। সে আলোর রোশনাই উপভোগ করতে গত রাত থেকেই রাজধানীবাসী ঘুরেছেন পথে পথে।মহান স্বাধীনতা ও জাতীয় দিবস পালন উপলক্ষে এবার জাতীয় পর্যায়ে বিসত্মারিত কর্মসূচি গ্রহণ করা হয়েছে। আজ ভোরে রাজধানীতে একত্রিশ বার তোপধ্বনির মাধ্যমে দিনটির সূচনা হয়। সূর্যোদয়ের সাথে সাথে রাষ্ট্রপতি মো. আবদুল হামিদ ও প্রধানমন্ত্রী শেখ হাসিনা সাভার জাতীয় স্মৃতিসৌধে পুষ্পসত্মবক অর্পণ করবেন। এরপর মুক্তিযুদ্ধ বিষয়ক মন্ত্রীর নেতৃত্বে উপস্থিত বীরশ্রেষ্ঠ পরিবার, যুদ্ধাহত মুক্তিযোদ্ধা ও বীর মুক্তিযোদ্ধাগণ পুষ্পসত্মবক অর্পণ করবেন। বাংলাদেশে অবস্থিত বিদেশি কূটনীতিক, বিভিন্ন রাজনৈতিক ও সামাজিক সংগঠনসহ সর্বসত্মরের জনগণ পুষ্পসত্মবক অর্পণ করে মহান মুক্তিযুদ্ধে শহিদ বীর মুক্তিযোদ্ধাদের প্রতি শ্রদ্ধা জানাবেন।এদিকে ৪৯তম স্বাধীনতা ও জাতীয় দিবসে বঙ্গবন্ধু জাতীয় স্টেডিয়ামে প্রধানমন্ত্রী শেখ হাসিনার উপস্থিতিতে জাতীয় সংগীত পরিবেশন করা হবে। বঙ্গবন্ধু জাতীয় স্টেডিয়ামে শিশু-কিশোর সমাবেশ অনুষ্ঠিত হবে। এসময় সারাদেশে একযোগে জাতীয় সংগীত পরিবেশিত হবে। বিদেশে বাংলাদেশ মিশন পরিচালিত শিক্ষা প্রতিষ্ঠানসমূহে সম্ভব হলে বাংলাদেশের সাথে একই সময়ে এবং অন্যান্যরা একই দিনে সুবিধাজনক সময়ে জাতীয় সংগীত পরিবেশন কর্মসূচি পালন করবে।১৯৭১ সালের ২৬ মার্চের প্রথম প্রহরে পাকিসত্মানি সামরিক বাহিনী গণহত্যার সূচনা করে। নিরস্ত্র নিরপরাধ বাঙালির বিরুদ্ধে অঘোষিত যুদ্ধ ঘোষণা করে। তখন মুক্তি সংগ্রামের সর্বাধিনায়ক বঙ্গবন্ধু শেখ মুজিবুর রহমান ঘোষণা করেন, ‘পাকিসত্মান সেনাবাহিনী অতর্কিতে পিলখানায় ইপিআর ঘাঁটি, রাজারবাগ পুলিশ লাইন আক্রমণ করেছে এবং শহরের লোকদের হত্যা করেছে। ঢাকা, চট্টগ্রামের রাসত্মায় রাসত্মায় যুদ্ধ চলছে। আমি বিশ্বের জাতিসমূহের কাছে সাহায্যের আবেদন করছি। আমাদের মুক্তিযোদ্ধারা বীরত্বের সঙ্গে মাতৃভূমি মুক্ত করার জন্য শত্রুদের সাথে যুদ্ধ করছে। সর্বশক্তিমান আল্লাহর নামে আপনাদের কাছে আমার আবেদন ও আদেশ দেশকে স্বাধীন করার জন্য শেষ রক্তবিন্দু থাকা পর্যন্ত্ম যুদ্ধ চালিয়ে যান।’ কোনো আপোষ নাই, জয় আমাদের হবেই। আমাদের পবিত্র মাতৃভূমি থেকে শেষ শত্রুকে বিতাড়িত করবেন। সকল দেশপ্রেমিক ও স্বাধীনতা প্রিয় লোকদের এ সংবাদ পৌঁছে দিন। আল্লাহ আপনাদের মঙ্গল করবেন। জয় বাংলা।বন্দর নগরী চট্টগ্রামকে সশস্ত্র যুদ্ধের কেন্দ্রবিন্দুতে পরিণত করে দেশের সর্বত্র চলে সশস্ত্র প্রতিরোধ। বঙ্গবন্ধু ঘোষিত বাংলাদেশের স্বাধীনতার আনুষ্ঠানিক ঘোষণা হ্যান্ডবিল আকারে ইংরেজি ও বাংলায় ছাপিয়ে চট্টগ্রামে বিলি করা হয়।আওয়ামী লীগের শ্রম সম্পাদক জহুর আহমেদ চৌধুরী বঙ্গবন্ধুর স্বাধীনতার ঘোষণা চট্টগ্রামের ইপিআর সদর দফতর থেকে দেশের বিভিন্ন স্থানে ওয়ারলেস মারফত প্রেরণের ব্যবস্থা করেন। চট্টগ্রাম জেলা আওয়ামী লীগের সাধারণ সম্পাদক এম এ হান্নান দুপুর ২টা ১০ মিনিটে এবং ২ টা ৩০ মিনিটে চট্টগ্রাম বেতার থেকে বঙ্গবন্ধুর স্বাধীনতার ঘোষণাপত্র পাঠ করেন।১৯৭১ সালে মুক্তিযুদ্ধে “স্বাধীন বাংলা বিপ্লবী বেতার কেন্দ্র” নামে যুদ্ধের এক নতুন অধ্যায় শুরু করেন তত্কালীন পাকিসত্মান বেতারের তিনজন পথপ্রদর্শক শব্দসৈনিক বেলাল মোহাম্মদ, আবদুল্লাহ্ আল ফারুক এবং প্রয়াত আবুল কাশেম সন্দীপ। ২৬ মার্চ ১৯৭১ সন্ধ্যাবেলায় কালুরঘাট বেতার কেন্দ্রে ৮৭০ কিলোওয়াট ট্রান্সমিটার থেকে এই বেতারকেন্দ্র প্রতিষ্ঠার মাধ্যমেই মুক্তিযুদ্ধকে সংগঠিত করা হয়। বঙ্গবন্ধু শেখ মুজিবুর রহমানের ৭ই মার্চের ভাষণ ও ২৫ শে মার্চ ১৯৭১’এ পাঠানো স্বাধীনতার ঘোষণাভিত্তিক তারবার্তার আদলে স্বাধীনতা এবং স্বাধীনতা যুদ্ধ সম্পর্কিত অনুষ্ঠান ২৬ শে মার্চ ১৯৭১ কালুরঘাট থেকে সমপ্রচার করেন এম এ হান্নান, সুলতানুল আলম, বেলাল মোহাম্মদ, আবদুল্লাহ আল ফারুক, আবুল কাশেম সন্দীপ, কবি আবদুস সালাম এবং মাহমুদ হাসান। এসময় বারবার বঙ্গবন্ধুর স্বাধীনতার ঘোষণা দেয়া বার্তা পাঠ করেন তারা।এদিন ঢাকা সেনানিবাসের অভ্যন্ত্মরের আদমজী কলেজ থেকে বন্দি অবস্থায় বঙ্গবন্ধু শেখ মুজিবুর রহমানকে ফ্ল্যাগ স্টাফ হাউজে নিয়ে যাওয়া হয়। সেখানে তাকে সারাদিন আটক রেখে সন্ধ্যায় অজ্ঞাত স্থানে নিয়ে যাওয়া হয়।পাকিস্তানি হানাদার বাহিনী ঢাকায় দিনরাত কারফিউ দিয়ে দলে দলে রাস্তায় নেমে ভবন, বস্তি ও আওয়ামী লীগ নেতৃবৃন্দের বাসভবনের ওপর ভারি মেশিনগান ও কামানের গোলা নিক্ষেপ করতে থাকে। এলাকার পর এলাকা আগুন লাগিয়ে নারী-পুরুষ ও শিশুদের অগ্নিদগ্ধ করে এবং গুলি করে হত্যা করে। বিদেশি সাংবাদিকদের হোটেল ইন্টারকন্টিনেন্টালে অবরুদ্ধ রাখা হয়। অবাঙালি নাগরিকদের সহযোগিতায় পাকিস্তানি সেনারা দুপুরে ঢাকা আক্রমণ করে এবং মধ্যরাত পর্যন্ত ধ্বংসযজ্ঞ চালায়। এ সময় পাকিস্তানি হানাদার বাহিনী দৈনিক ইত্তেফাক, সংবাদ, দি পিপল, বাংলার বাণী অফিসে এবং কেন্দ্রীয় শহীদ মিনার ট্যাঙ্কের গোলায় ধ্বংস করে দেয়।বিশ্ববিদ্যালয় এলাকায় একাধিক গণকবর খুঁড়ে সেখানে শত শত লাশ মাটি চাপা দিয়ে তার ওপর বুলডোজার চালায়। নগরীর বিভিন্ন স্থানে সারারাত ধরে হাজার হাজার লাশ মাটি চাপা দেয়া হয়। পুরনো ঢাকায় নিহতদের লাশ বুড়িগঙ্গায় ভাসিয়ে দেয়া হয়।এদিন সকালে পিপলস পার্টির প্রধান জুলফিকার আলী ভুট্টো কড়া সামরিক প্রহরায় ঢাকা ত্যাগ করেন। করাচি বিমানবন্দরে পৌঁছে তিনি ঢাকায় ২৫ মার্চের সেনাবাহিনীর অপারেশনের প্রশংসা করে বলেন, আল্লাহকে অশেষ ধন্যবাদ। সেনাবাহিনী পাকিস্তানকে রক্ষা করেছে।রাষ্ট্রপতি, প্রধানমন্ত্রীর বাণীস্বাধীনতা দিবস উপলক্ষে রাষ্ট্রপতি ও প্রধানমন্ত্রী পৃথক বাণী দিয়েছেন।রাষ্ট্রপতি আবদুল হামিদ বলেন, গণতন্ত্র ও উন্নয়ন একে অপরের পরিপূরক। সংসদকে কার্যকর করতে এবং জনকল্যাণে সরকারের উন্নয়ন ভাবনাসমূহের বাস্তবায়নে প্রয়োজন সকলের সম্মিলিত উদ্যোগ। এ জন্য সরকারি দলের পাশাপাশি বিরোধী দলকেও গঠনমূলক ভূমিকা পালন করতে হবে। ত্রিশ লাখ শহীদের আত্মত্যাগের বিনিময়ে অর্জিত স্বাধীনতাকে আরো অর্থবহ করতে দলমত নির্বিশেষে সকলে মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে ঐক্যবদ্ধভাবে কাজ করি- এটাই হোক স্বাধীনতা ও জাতীয় দিবসের অঙ্গীকার।প্রধানমন্ত্রী শেখ হাসিনা বলেন, মহান মুক্তিযুদ্ধের চেতনায় উদ্বুদ্ধ হয়ে আমরা ঐক্যবদ্ধভাবে দেশের এই উন্নয়ন ও গণতন্ত্রের ধারাবাহিকতা রক্ষা করি। দেশ ও জাতির কল্যাণে আত্মনিয়োগ করি। গড়ে তুলি জাতির পিতার ক্ষুধা-দারিদ্র্যমুক্ত ও সুখী-সমৃদ্ধ সোনার বাংলাদেশ। আজকের এ ঐতিহাসিক দিনে এই হোক আমাদের অঙ্গীকার।দিনটি উপলক্ষে যত কর্মসূচিদিনটি সরকারি ছুটির দিন। ঢাকার বিভিন্ন পথে এবং সদরঘাট থেকে আশুলিয়ায় নৌপথে দেশাত্মবোধক গান গাইবেন শিল্পীরা। এদিন সংবাদপত্রগুলো বিশেষ ক্রোড়পত্র প্রকাশ করেছে। এ উপলক্ষে ইলেকট্রনিক মিডিয়াগুলো মাসব্যাপী মুক্তিযুদ্ধের অনুষ্ঠানমালা প্রচার করছে। শিল্পকলা একাডেমি, বাংলা একাডেমি, জাতীয় জাদুঘর, মুক্তিযুদ্ধ জাদুঘর, বাংলাদেশ শিশু একাডেমিসহ বিভিন্ন সামাজিক ও সাংস্কৃতিক সংগঠন মুক্তিযুদ্ধভিত্তিক আলোচনা, সাংস্কৃতিক অনুষ্ঠান, শিশুদের চিত্রাঙ্কন, রচনা ও ক্রীড়া প্রতিযোগিতা এবং মুক্তিযুদ্ধভিত্তিক প্রামাণ্যচিত্র প্রদর্শনের আয়োজন করবে।এছাড়া মহানগর, জেলা ও উপজেলায় বীর মুক্তিযোদ্ধা এবং শহীদ পরিবারের সদস্যদের সংবর্ধনা প্রদান করা হবে। বাংলাদেশ ডাক বিভাগ স্মারক ডাকটিকিট প্রকাশ করবে। ধর্মীয় প্রতিষ্ঠানসমূহে দেশের শান্তি, সমৃদ্ধি ও অগ্রগতি কামনা করে বিশেষ দোয়া ও উপাসনার আয়োজন করা হবে। দেশের সকল হাসপাতাল, জেলখানা, শিশু পরিবার, বৃদ্ধাশ্রম, ভবঘুরে প্রতিষ্ঠান ও শিশু দিবাযত্ন কেন্দ্রসমূহে উন্নত খাবার পরিবেশন করা হবে। দেশের সকল শিশুপার্ক ও জাদুঘরসমূহ সবার জন্য উন্মুক্ত রাখা হবে। চট্টগ্রাম, খুলনা, মংলা ও পায়রা বন্দর এবং ঢাকার সদরঘাট, নারায়ণগঞ্জের পাগলা, বরিশাল ও চাঁদপুর বিআইডব্লিউটিএ ঘাটে নৌবাহিনী ও কোস্টগার্ডের জাহাজগুলো বিকাল ২টা থেকে সন্ধ্যা পর্যন্ত জনসাধারণের জন্য উন্মুক্ত রাখা হবে। দেশের সকল বিভাগ, জেলা ও উপজেলা সদরে সকালে কুচকাওয়াজ, শিক্ষাপ্রতিষ্ঠানের ছাত্র-ছাত্রীদের সমাবেশ, জাতীয় সংগীত পরিবেশন প্রতিযোগিতায় বিজয়ীদের পুরস্কার প্রদান এবং ক্রীড়া প্রতিযোগিতা অনুষ্ঠিত হবে। জেলা ও উপজেলা পর্যায়ে এবং বিদেশে অবস্থিত বাংলাদেশ দূতাবাসেও দিনটির তাত্পর্য তুলে ধরে কর্মসূচি পালন করবে।আওয়ামী লীগের কর্মসূচিস্বাধীনতা দিবস উপলক্ষে আওয়ামী লীগ দুই দিনের কর্মসূচি নিয়েছে। এর মধ্যে রয়েছে, আজ ভোরে বঙ্গবন্ধু ভবন ও দেশব্যাপী দলীয় কার্যালয়ে জাতীয় ও দলীয় পতাকা উত্তোলন, সকাল ৬টায় সাভারের জাতীয় স্মৃতিসৌধে শ্রদ্ধার্ঘ্য নিবেদন, সকাল ৭টায় বঙ্গবন্ধু জাদুঘরে বঙ্গবন্ধুর প্রতিকৃতিতে ও সকাল ১০টায় টুঙ্গিপাড়ায় বঙ্গবন্ধুর সমাধিসৌধে শ্রদ্ধার্ঘ্য অর্পণ। এ ছাড়া, আগামীকাল বুধবার বিকাল সাড়ে ৩টায় বঙ্গবন্ধু আন্তর্জাতিক সম্মেলন কেন্দ্রে অনুষ্ঠিত হবে আলোচনা সভা। এতে প্রধানমন্ত্রী ও আওয়ামী লীগ সভাপতি শেখ হাসিনা সভাপতিত্ব করবেন।স্বাধীনতা দিবস উপলক্ষে বিএনপির কর্মসূচিসকালে জাতীয় স্মৃতিসৌধে বীর শহীদদের প্রতি শ্রদ্ধা নিবেদন এবং পরে শেরে বাংলানগরে প্রয়াত রাষ্ট্রপতি জিয়াউর রহমানের কবরে পুষ্পমাল্য অর্পণ। এছাড়া ২৬ মার্চ ভোরে নয়াপল্টনের বিএনপির কার্যালয় ও গুলশানে দলের চেয়ারপারসনের কার্যালয়ে ভোরে জাতীয় ও দলীয় পতাকা উত্তোলন করবে। দিবসটি উপলক্ষে ক্রোড়পত্র ও পোস্টার প্রকাশ করবে দলটি।স্বাধীনতা দিবসে অন্যান্য কর্মসূচিকেন্দ্রীয় কচি-কাঁচার আসর: সেগুনবাগিচায় কচি-কাঁচা মিলনায়তনে রয়েছে স্বাধীনতা দিবসের আলোচনা ও সাংস্কৃতিক অনুষ্ঠান। বিকাল সাড়ে চারটায় শুরু হবে অনুষ্ঠান। প্রধান অতিথি থাকবেন অধ্যাপক সৈয়দ আনোয়ার হোসেন।ঢাকা বিশ্ববিদ্যালয়: মহান স্বাধীনতা ও জাতীয় দিবস ২৬ মার্চ উদযাপন উপলক্ষে নানা কর্মসূচি গ্রহণ করেছে ঢাকা বিশ্ববিদ্যালয়। কর্মসূচির মধ্যে রয়েছে আজ সকাল ৬টায় বিশ্ববিদ্যালয়ের সকল কেন্দ্রীয় ভবন ও আবাসিক হলে জাতীয় পতাকা উত্তোলন, সকাল ৬টায় অপরাজেয় বাংলার পাদদেশে জমায়েত, সকাল ৬টা ১৫ মিনিটে জাতীয় স্মৃতিসৌধের উদ্দেশ্যে যাত্রা ও পুষ্পস্তবক অর্পণ, সকাল ৯টায় বিশ্ববিদ্যালয় কর্মচারীদের সন্তানদের মধ্যে মিষ্টি বিতরণ এবং সন্ধ্যা সাড়ে ৬টায় ছাত্র-শিক্ষক কেন্দ্র মিলনায়তনে স্বাধীনতা, মুক্তিযুদ্ধের গান, কবিতা, নৃত্য পরিবেশন ও নাটক মঞ্চায়ন করা হবে। এছাড়া জোহর নামাজের পর মসজিদুল জামিয়ায় বিশেষ মোনাজাত এবং বিশ্ববিদ্যালয় এলাকার অন্যান্য ধর্মীয় উপাসনালয়ে অনুষ্ঠিত হবে বিশেষ প্রার্থনা। দিবসটি উপলক্ষে কার্জন হল ও টিএসসিতে আলোক সজ্জার ব্যবস্থা করা হয়েছে।ভিকারুননিসা নূন স্কুল এন্ড কলেজ: বেইলি রোডে সকাল ১০টায় শুরু হবে অনুষ্ঠান। এতে প্রধান অতিথি থাকবেন রেলপথ মন্ত্রী নূরুল ইসলাম সুজন এমপি।অফিসার্স ক্লাব: ক্লাব প্রাঙ্গণে উদযাপন করা হবে মহান স্বাধীনতা দিবস। রয়েছে আলোচনা ও সাংস্কৃতিক অনুষ্ঠান। এতে প্রধান অতিথি থাকবেন প্রধানমন্ত্রীর রাজনৈতিক উপদেষ্টা এইচ টি ইমাম।মুক্তিযুদ্ধ জাদুঘর: সকাল সাড়ে আটটায় মুক্তিযুদ্ধ জাদুঘরে শিশু-কিশোরদের সাংস্কৃতিক অনুষ্ঠান। এর আগে সকালে কেন্দ্রীয় শহীদ মিনার থেকে জাতীয় স্মৃতিসৌধ পর্যন্ত মুক্তিযুদ্ধ জাদুঘর ও অভিযাত্রী পরিচালিত পদযাত্রা অনুষ্ঠিত হবে। 



24262,40079
একাত্তরের গণহত্যার আন্তর্জাতিক স্বীকৃতি আদায়ে সবাইকে কাজ করতে হবে
অন্যান্য
প্রকাশ : ২৬ মার্চ ২০১৯, ০০:০০
প্রধানমন্ত্রী শেখ হাসিনা একাত্তরের গণহত্যার আন্তর্জাতিক স্বীকৃতি আদায়ে সকলকে একযোগে কাজ করার আহ্বান জানিয়ে বলেছেন, ‘আজ ২৫ মার্চ গণহত্যা দিবস। ইতিমধ্যে আমরা কিছু উদ্যোগ নিয়েছি— যেন এই দিনটি গণহত্যা দিবস হিসেবে আন্তর্জাতিক স্বীকৃতি পায় সেজন্য আমাদের প্রচেষ্টা চালাতে হবে।’ গতকাল সোমবার সকালে বঙ্গবন্ধু আন্তর্জাতিক সম্মেলন কেন্দ্রে স্বাধীনতা পুরস্কার ২০১৯ বিতরণ অনুষ্ঠানে প্রধান অতিথির বক্তৃতায় তিনি একথা বলেন।প্রধানমন্ত্রী বলেন, ‘দেশের উন্নয়ন বৃদ্ধি এবং দেশের মানুষকে ঐক্যবদ্ধ করার চিন্তা থেকেই বাকশাল করেছিলেন বঙ্গবন্ধু। জাতির পিতা যে পদ্ধতিটা নিয়েছিলেন, এটা যদি কার্যকর করা যেত তাহলে বাংলাদেশে আর কখনো জনগণের ভোটের অধিকার নিয়ে কেউ খেলতে পারত না। জনগণ তার পছন্দ মতো প্রার্থীকে ভোট দিয়ে নির্বাচিত করতে পারত।’স্বাধীনতা পরবর্তী বাংলাদেশকে এগিয়ে নিতে জাতির পিতার কর্মসূচি ও দেশি-বিদেশি বিভিন্ন চক্রান্ত-ষড়যন্ত্রের কথা তুলে প্রধানমন্ত্রী বলেন, ‘এমনই একটি অবস্থার মাঝে জাতির পিতা সিদ্ধান্ত নেন, যে করেই হোক আমাদের অর্থনৈতিকভাবে স্বাবলম্বী হতে হবে। দেশের উন্নয়ন বাড়াতে হবে এবং দেশের মানুষকে ঐক্যবদ্ধ করতে হবে। সেই চিন্তা থেকেই তিনি বাংলাদেশ কৃষক শ্রমিক আওয়ামী লীগ। যেটাকে সংক্ষিপ্ত রূপে বাকশাল নামে পরিচিত করানো হয়েছিল। বাকশাল গঠনের পর এর বিরুদ্ধে অপপ্রচার চালানো হয়েছিল।’প্রধানমন্ত্রী দেশের ১৩ জন বিশিষ্ট ব্যক্তি ও একটি প্রতিষ্ঠানকে স্ব স্ব ক্ষেত্রে গৌরবময় ও অসামান্য অবদান রাখার স্বীকৃতি স্বরূপ অনুষ্ঠানে স্বাধীনতা পুরস্কার-২০১৯ প্রদান করেন। গত ১০ মার্চ এ বছরের স্বাধীনতা পুরস্কারের জন্য ১৩ জন বিশিষ্ট ব্যক্তি ও একটি প্রতিষ্ঠানের নাম ঘোষণা করে সরকার। পুরস্কারের জন্য মনোনীত ব্যক্তিগণ হচ্ছেন— স্বাধীনতা ও মুক্তিযুদ্ধে শহীদ বুদ্ধিজীবী মোফাজ্জল হায়দার চৌধুরী (মরণোত্তর), শহীদ এ টি এম জাফর আলম (মরণোত্তর), এ কে এম মোজাম্মেল হক, ইঞ্জিনিয়ার মোশাররফ হোসেন, ড. কাজী মিসবাহুন নাহার, আব্দুল খালেক (মরণোত্তর) ও অধ্যাপক মোহাম্মাদ খালেদ (মরণোত্তর), শওকত আলী খান (মরণোত্তর), চিকিত্সা বিজ্ঞানে ব্রিগেডিয়ার জেনারেল নুরুন্নাহার ফাতেমা বেগম, সমাজ সেবায় ড. কাজী খলীকুজ্জামান আহমেদ, সংস্কৃতিতে মুর্তজা বশীর, সাহিত্যে হাসান আজিজুল হক, গবেষণা ও প্রশিক্ষণে অধ্যাপক ড. হাসিনা খাঁন। বিজ্ঞান ও প্রযুক্তিতে অবদানের স্বীকৃতিস্বরূপ বাংলাদেশ ইনস্টিটিউট অব এগ্রিকালচারকে (বিআইএনএ) এ পুরস্কারে ভূষিত করা হয়। পুরস্কার হিসেবে ৩ লাখ টাকার চেক, ১৮ ক্যারেট স্বর্ণের ৫০ গ্রাম ওজনের একটি পদক এবং সনদপত্র প্রদান করা হয়। অনুষ্ঠানে স্বাধীনতা পুস্কারপ্রাপ্তদের পক্ষে ইঞ্জিনিয়ার মোশাররফ হোসেন অনুভূতি ব্যক্ত করে বক্তৃতা করেন। মন্ত্রিপরিষদ সচিব মোহম্মদ শফিউল আলম অনুষ্ঠানটি সঞ্চালনা করেন এবং পদক বিজয়ীদের পরিচিতি তুলে ধরেন।প্রধানমন্ত্রী বলেন, আমাদের এক দশকের প্রচেষ্টার ফলে এই অর্থ বছরের শেষ নাগাদ জাতীয় প্রবৃদ্ধি আমরা ৮ ভাগে নিয়ে যেতে সক্ষম হব। আমাদের মাথাপিছু আয় ১ হাজার ৭৫১ ডলার থেকে বেড়ে ১ হাজার ৯০৯ মার্কিন ডলার হতে যাচ্ছে। তিনি বলেন, আজকের বাংলাদেশ বিশ্বে উন্নয়নের রোল মডেল।পঁচাত্তরের পরে নির্বাচন ব্যবস্থা ধসে পড়া এবং শিক্ষাঙ্গনে সন্ত্রাস ও অপরাজনীতির অনুপ্রবেশের উল্লেখ করে প্রধানমন্ত্রী কৃষক শ্রমিক আওয়ামী লীগ তথা বাকশাল প্রতিষ্ঠার মূল উদ্দেশ্য আলোচনায় তুলে ধরেন। ’৭৩-এর নির্বাচনে আওয়ামী লীগের বাইরে থাকা দলগুলো ৯টি আসনে জয়লাভ করেছিল উল্লেখ করে তিনি বলেন, যারা কখনো নির্বাচনে জয়ী হতে পারে না সেসব রাজনৈতিক দলের সবাইকে ঐক্যবদ্ধ করে জাতির পিতা বাংলাদেশ কৃষক-শ্রমিক আওয়ামী লীগ গড়েছিলেন। এটি একটি জাতীয় ঐক্যভিত্তিক প্লাটফর্ম ছিল। যেখানে ঐক্যের মধ্যদিয়ে সকলেই দেশের কাজ করবে এবং সেখানে সমাজের সর্বস্তরের জনগণকে সম্পৃক্ত করে তিনি উন্নয়নের ব্যবস্থা নিয়েছিলেন। প্রধানমন্ত্রী বলেন, জাতির পিতা যেই ব্যবস্থাটা নিয়েছিলেন সেটা কার্যকর করা গেলে বাংলাদেশে জনগণের ভোটের অধিকার নিয়ে আর কেউ খেলতে পারতো না। নিজের মনের মতো প্রার্থীকে ভোট দিয়ে জনগণ নির্বাচিত করতে পারতো।প্রধানমন্ত্রী বলেন, জাতির পিতা সেসময় নির্বাচনের যে পদ্ধতি করেছিলেন সে অনুযায়ী যার যার নির্বাচন সে সে করতে পারবে। নির্বাচনের খরচ প্রতিটি প্রার্থীকে দিয়ে দেওয়া হবে রাষ্ট্রের তরফ থেকে। প্রতি আসনের জন্য পৃথক একটি করে পোস্টারে সকল প্রার্থীর নাম ছাপিয়ে দেওয়া হবে কাজেই জনগণের সাথে যার যোগাযোগ আছে, সম্পৃক্ততা আছে তারা নির্বাচিত হবেন। অর্থাত্ ভোটের অধিকার তৃণমূল পর্যায়ের মানুষের কাছে যাতে পৌঁছায়, তারা যেন স্বাধীনভাবে মতপ্রকাশ করতে পারে সেই সুযোগ তিনি করে দিয়েছিলেন। প্রধানমন্ত্রী বলেন, ‘দু’টি নির্বাচন হয়েছিল সেসময়। এর একটি কিশোরগঞ্জে অপরটি পটুয়াখালীতে। সেখানে বড় কোনো দলের কেউ নয়, সাধারণ একজন স্কুল মাস্টার জনগণের ভোটে নির্বাচিত হয়েছিল। অর্থাত্ অর্থ-বিত্ত দিয়ে কেউ নির্বাচনকে প্রভাবিত করতে পারেনি।’প্রধানমন্ত্রী বলেন, জাতির পিতার একটা কথা ছিল একটা বিপ্লবের পর সমাজে একটা বিবর্তন আসে। যেসব দেশ মুক্তিযুদ্ধ করেছে সেসব দেশেই এমনটি হয়, পরিবর্তন বা বিবর্তনের পরে কিছু লোক আর্থিকভাবে শক্তিশালী হয়ে যায়। সেটা যেন সমাজে স্থান না পায় সেদিকে লক্ষ্য রেখেই তিনি এই বাকশাল প্রতিষ্ঠার উদ্যোগ নিয়েছিলেন। সেই সঙ্গে আমাদের জনসংখ্যা বেশি এবং চাষের জমি কম থাকায় সেখানে তিনি ব্যবস্থা নিয়েছিলেন সমবায়ের মাধ্যমে আমাদের দেশে উত্পাদন হবে। তিনি বলেন, জমির মালিকানা মালিকের কাছেই থাকবে। কোনো মালিকানা নেওয়া হবে না। কিন্তু জমিটি সমবায়ের মাধ্যমেই চাষাবাদ হবে। উত্পাদিত ফসলের একটা অংশ যারা শ্রম দেবে তারা পাবে, একটা অংশ মালিক পাবে আর একটা অংশ পাবে সমবায় এবং আধুনিক প্রযুক্তি কৃষিতে ব্যবহার করে উত্পাদন বাড়ানো হবে।ড. কুদরত-ই-খুদাকে প্রধান করে শিক্ষা কমিশন রিপোর্ট বাস্তবায়নকালেই ’৭৫-এর ১৫ আগস্ট বঙ্গবন্ধুকে সপরিবারে হত্যা করায় সে রিপোর্ট আর বাস্তবায়িত হতে পারেনি উল্লেখ করে বঙ্গবন্ধু কন্যা বলেন, ‘তিনি বেঁচে থাকলে আর ৫-৭ বছরের মধ্যেই বাংলাদেশ উন্নত এবং সমৃদ্ধশালী হয়ে গড়ে উঠতে পারতো।’প্রধান বিচারপতি সৈয়দ মাহমুদ হোসেন, জাতীয় সংসদের ডেপুটি স্পিকার ফজলে রাব্বি মিয়া, মন্ত্রিপরিষদ সদস্যগণ, প্রধানমন্ত্রীর উপদেষ্টাগণ, বিচারপতিগণ, সংসদের সদসগণ, তিন বাহিনী প্রধানগণ, বিদেশি কূটনীতিকবৃন্দ, সরকারের পদস্থ সামরিক এবং বেসামরিক কর্মকর্তাবৃন্দ, মুক্তিযোদ্ধা, রাজনীতিবিদ কবি-সাহিত্যিক-বুদ্ধিজীবী এবং দেশবরেণ্য ব্যক্তিবর্গসহ আমন্ত্রিত অতিথিবৃন্দ অনুষ্ঠানে উপস্থিত ছিলেন। 



24263,40080
নির্বাচনী কোন্দলে মঠবাড়িয়ায় স্বেচ্ছাসেবক লীগ নেতাকে কুপিয়ে হত্যা
অন্যান্য
প্রকাশ : ২৬ মার্চ ২০১৯, ০০:০০
পিরোজপুরের মঠবাড়িয়ার উপজেলা পরিষদ নির্বাচনকে কেন্দ  করে হলতা গুলিশাখালী ইউনিয়ন স্বেচ্ছাসেবক লীগের সহ-সভাপতি জনি তালুকদারকে (২৫) কুপিয়ে হত্যা করা হয়েছে। তিন দিন ধরে চলমান নির্বাচনী সহিংসতার জেরে গতকাল সোমবার সকালে এ হত্যাকাণ্ড ঘটে। উপজেলার গুলিশাখালী ইউনিয়ন বাজারে প্রতিপক্ষের হামলায় গুরুতর জখম হওয়া জনিকে বরিশাল নেওয়ার পথে তিনি মারা যান। এ ঘটনার পর থেকে মঠবাড়িয়ায় উত্তেজনা বিরাজ করছে। পরিস্থিতি মোকাবিলায় অতিরিক্ত পুলিশ মোতায়েন করা হয়েছে এবং আজ মঙ্গলবার থেকে আগাম বিজিবি মোতায়েন করা হচ্ছে।জানা গেছে, ৩১ মার্চ মঠবাড়িয়া উপজেলা পরিষদ নির্বাচনকে সামনে রেখে মনোনয়ন জমাদানের পর থেকে আওয়ামী লীগ প্রার্থী ও স্বতন্ত্র প্রার্থীর সমর্থকদের মাঝে উত্তেজনাকর পরিস্থিতি সৃষ্টি হয়। গত শনিবার রাতে গুলিশাখালী ইউনিয়ন বাজারে স্বতন্ত্র চেয়ারম্যান প্রার্থী রিয়াজ উদ্দিনের সমর্থক ইউপি সদস্য আলাউদ্দিনের ওপর নৌকার সমর্থকরা হামলা চালায় । এর জের ধরে স্বতন্ত্র প্রার্থীর সমর্থকরা নৌকার প্রার্থী হোসাইন মোশররফ সাকু ও উপজেলা আওয়ামী লীগের সাংগঠনিক সম্পাদক গুলিশাখালী ইউপি চেয়ারম্যান রিয়াজুল আলম ঝনোসহ ২০জনকে ধারালো অস্ত্র দিয়ে কুপিয়ে গুরুতর জখম করে। এ ঘটনার পর দুই প্রার্থীর সমর্থকরা মারমুখী অবস্থান নেয়। গতকাল সোমবার সকাল সাড়ে নয়টার দিকে স্বতন্ত্র (আনারস) প্রার্থীর সমর্থক স্বেচ্ছাসেবক লীগ নেতা জনি তালুকদার বাড়ি থেকে স্থানীয় গুলিশাখালী বাজারে যাওয়ার পথে প্রতিপক্ষের সমর্থকরা ধাওয়া করে। এক পর্যায়ে তাকে ধরে ফেলে কুপিয়ে সড়কের ওপর ফেলে রাখে। পরে স্থানীয়রা আহত অবস্থায় তাকে উদ্ধার করে প্রথমে মঠবাড়িয়া উপজেলা স্বাস্থ্য কমপ্লেক্সে ভর্তি করে। সেখানে তার অবস্থার অবনতি হলে দুপুরে এ্যাম্বুলেন্সে করে বরিশাল শেরে বাংলা মেডিক্যাল কলেজ হাসপাতালে নিয়ে যাওয়ার পথে তিনি মারা যান। মঠবাড়িয়া থানার অফিসার ইনচার্জ শওকত আনোয়ার বলেন, এ ব্যাপারে মামলা দায়েরের প্রক্রিয়া চলছে। ঘটনায় জড়িতদের গ্রেফতারে পুলিশ তত্পর রয়েছে।নিহত জনি উপজেলার কবুতরখালী গ্রামের সাবেক পুলিশ সদস্য মৃত হাতেম আলী তালুকদারের ছেলে। তার তিন বছর বয়সী একটি কন্যাসন্তান আছে। এদিকে শনিবার রাতে প্রতিপক্ষের আক্রমণে আওয়ামী লীগ প্রার্থী হোসাইন মোশাররফসহ ২০জন আহত হওয়ার ঘটনায় দায়ের করা মামলায় পুলিশ এ পর্যন্ত সাতজনকে গ্রেফতার করেছে। আহতরা বরিশাল ও মঠবাড়িয়ার বিভিন্ন হাসপাতালে চিকিত্সাধীন রয়েছে। মঠবাড়িয়ায় নির্বাচনী সহিংসতা মোকাবিলায় কঠোর নিরাপত্তা ব্যবস্থা গ্রহণ করা হয়েছে বলে পিরোজপুরের জেলা প্রশাসক আবু আলী মো. সাজ্জাদ হোসেন জানান। গতকাল বিকালে জেলার সাংবাদিকদের সঙ্গে তিনি নির্বাচন বিষয়ে এক মতবিনিময় সভায় বলেন, পরিস্থিতি নিয়ন্ত্রণে সেখানে দুই দিন আগেই আজ মঙ্গলবার থেকে নির্বাচন কমিশনের নির্দেশে বিজিবি মোতায়েন করা হচ্ছে।গতকাল রাতে মঠবাড়িয়ায় পিরোজপুরের পুলিশ সুপার মোহাম্মদ সালাম কবির সাংবাদিকদের বলেন, পরিস্থিতি নিয়ন্ত্রণের জন্য পুলিশ কঠোর ব্যবস্থা গ্রহণ করছে। ইতোমধ্যে জড়িত সন্দেহে কয়েকজনকে আটক করা হয়েছে।



24264,40081
ব্যাংকারদের ঘুষ না খাওয়ার শপথ করালেন অর্থমন্ত্রী
অন্যান্য
প্রকাশ : ২৬ মার্চ ২০১৯, ০০:০০
সোনালী ব্যাংকের কর্মকর্তা-কর্মচারীদের ঘুষ না খাওয়ার শপথ পড়িয়েছেন অর্থমন্ত্রী আ হ ম মুস্তফা কামাল। গতকাল সোমবার রাজধানীর আইডিবি ভবনে ব্যাংকের বার্ষিক সম্মেলনে এ শপথ পড়ান তিনি। অনুষ্ঠানের প্রধান অতিথি অর্থমন্ত্রী কুরআনের একটি আয়াত সকলকে তিলাওয়াত করিয়ে ঘুষ না খাওয়ার প্রতিশ্রুতি নেন কর্মকর্তাদের কাছ থেকে।  অনুষ্ঠানে সভাপতিত্ব করেন সোনালী ব্যাংকের চেয়ারম্যান আশরাফুল মকবুল। বিশেষ অতিথি হিসেবে উপস্থিত ছিলেন বাংলাদেশ ব্যাংকের গভর্নর ফজলে কবির, অর্থ মন্ত্রণালয়ের আর্থিক প্রতিষ্ঠান বিভাগের সচিব মো. আসাদুল ইসলাম।অনুষ্ঠানে অর্থমন্ত্রী বলেন, ঘুষ খাওয়া এবং দেওয়া দু’টিই সমান অপরাধ। তাকে ইনজেকশন দিয়েও কেউ ঘুষ খাওয়াতে পারবে না। আগামীতে ঘুষ না খেয়ে ভালো গ্রাহকদের ঋণ দিতে হবে। যে কোনো মূল্যে খেলাপি ঋণ কমাতে হবে। সবাই মিলে চাইলে সেটা সম্ভব। পরিকল্পনামন্ত্রী থাকা অবস্থায় ট্যাগলাইন দিয়েছিলাম, ‘এখানে আপনার একটি স্বপ্ন আছে’। এ শ্লোগান সফল হয়েছে জানিয়ে তিনি বলেন, অর্থ মন্ত্রণালয়ের এবারের ট্যাগলাইন ‘আমরা আপনার সততায় বিশ্বাসী’। আমি বিশ্বাস করি সততার সঙ্গে কাজ করলে কাঙ্ক্ষিত লক্ষ্যে আমরা অবশ্যই পৌঁছাব।অর্থমন্ত্রী বলেন, বর্তমানে বাংলাদেশের জিডিপি প্রবৃদ্ধি ৮ দশমিক ১৩ শতাংশ এবং মাথাপিছু আয় এক হাজার ৯০৯ মার্কিন ডলার। বাংলাদেশ পৃথিবীর বুকে উন্নয়নের রোল মডেল হিসেবে বিবেচিত হচ্ছে। আগামী চার বছরের মধ্যে আমাদের জিডিপি প্রবৃদ্ধি দুই অঙ্কের ঘরে পৌঁছাবে বলে আশাবাদ ব্যক্ত করেন তিনি।বিশেষ অতিথির বক্তব্যে বাংলাদেশ ব্যাংকের গভর্নর ফজলে কবির বলেন, অনেক সেক্টরে ভালো করলেও সোনালী ব্যাংকের প্রভিশন ঘাটতি অনেক বেশি। অবলোপনকৃত লোনের পরিমাণ খুব একটা কমেনি এবং শ্রেণিকৃত ঋণেরও তেমন উন্নতি দেখা যাচ্ছে না। শ্রেণিকৃত ঋণের ৯০ শতাংশই কঠিন।আর্থিক প্রতিষ্ঠান বিভাগের সচিব আসাদুল ইসলাম বলেন, সোনালী ব্যাংককে দৃষ্টান্ত স্থাপন করতে হবে। যাতে অন্য ব্যাংকগুলো সোনালীকে অনুসরণ করে।সোনালী ব্যাংকের ব্যবস্থাপনা পরিচালক ওবায়েদ উল্লাহ আল মাসুদ বলেন, ২০১৬ সালে দায়িত্ব নেওয়ার সময় ব্যাংকের নানা সমস্যা ছিল। এখন অর্জন হয়েছে। অর্জন সংহত রাখাই হবে আমাদের সবার দায়িত্ব।এদিকে সম্মেলনে উপস্থাপিত প্রতিবেদনে দেখা গেছে, খেলাপি ঋণ আগের বছরের প্রায় ১৫ হাজার কোটি টাকা থেকে কমে ১২ হাজার কোটি টাকায় নেমেছে। খেলাপিদের থেকে আদায় বেড়েছে তিনগুণেরও বেশি। ঋণখেলাপিদের থেকে ব্যাংকটি এবারে মোট তিন হাজার ৬৬৭ কোটি টাকা আদায় করেছে। এর মধ্যে শুধু শীর্ষ ২০ খেলাপি থেকে আদায় হয়েছে এক হাজার ৮১১ কোটি টাকা। সম্মেলনে ২০১৯ সালকে ‘অর্জন সংহত করার বছর’ ঘোষণা করা হয়। 



24265,40082
রাশিয়ার সঙ্গে ষড়যন্ত্র করেননি ট্রাম্প
অন্যান্য
প্রকাশ : ২৬ মার্চ ২০১৯, ০০:০০
যুক্তরাষ্ট্রের ২০১৬ সালের নির্বাচনে প্রেসিডেন্ট ডোনাল্ড ট্রাম্প বা তার প্রচারণা টিমের কেউ রাশিয়ার সঙ্গে মিলে কোনো ষড়যন্ত্র করেননি। তদন্তে এ সংক্রান্ত প্রমাণ মেলেনি বলে স্পেশাল কাউন্সেল বা বিশেষ কৌঁসুলি রবার্ট মুলার তার বহুল কাঙ্ক্ষিত প্রতিবেদনে বলেছেন। প্রেসিডেন্ট ট্রাম্প তার পদকে ব্যবহার করে বিচার বাধাগ্রস্ত করেছেন কিনা সে বিষয়ে কোনো সিদ্ধান্ত দেননি মুলার। তবে প্রেসিডেন্ট ট্রাম্পকে এ অভিযোগ থেকে অব্যাহতিও দেননি। রবিবার তার প্রতিবেদনের সারাংশ মার্কিন কংগ্রেসে উপস্থাপন করেন অ্যাটর্নি জেনারেল উইলিয়াম বার। এদিকে মুলারের তদন্ত থেকে এক প্রকারে অব্যাহতি পাওয়ায় উচ্ছ্বাস প্রকাশ করে এক টুইটে ট্রাম্প বলেছেন, কোনো আঁতাত হয়নি, কোনো বাধাও তৈরি করা হয়নি। বিশ্লেষকরা বলছেন, রবিবার ছিল প্রেসিডেন্ট হিসেবে ট্রাম্পের সবচেয়ে ভালো দিন। এদিকে মুলারের প্রতিবেদনে রিপাবলিকানরা উচ্ছ্বসিত হলেও হতাশা দেখা গেছে ডেমোক্র্যাটদের মধ্যে। হাউস অব রিপ্রেজেন্টেটিভসের স্পিকার ন্যান্সি পেলোসি সাংরাশ’কে অপর্যাপ্ত উল্লেখ করে পূর্ণাঙ্গ প্রতিবেদন প্রকাশের দাবি জানিয়েছেন। খবর:সিএনএন, বিবিসি ও রয়টার্সের।নির্বাচনে ট্রাম্পের রুশ সংযোগ তদন্তের জন্য বিশেষ কৌঁসুলি নিযুক্ত হওয়ার ২২ মাসের মাথায় এই তদন্ত প্রতিবেদন জমা দেন রবার্ট মুলার। এর দুই দিন পর প্রতিবেদনের সংক্ষিপ্তসার কংগ্রেসে পেশ করেন অ্যাটর্নি জেনারেল উইলিয়াম বার। প্রতিবেদন জমা দেওয়ার আগেই ট্রাম্পের সাবেক ছয়জন ঘনিষ্ঠ সহযোগী এবং কয়েক ডজন রুশ নাগরিককে অভিযুক্ত করেন তিনি। কোনো কোনো ক্ষেত্রে তাদের জেলে পাঠানো হয়েছে। তবে পূর্ণাঙ্গ তদন্ত প্রতিবেদনে মুলার ট্রাম্পের বিরুদ্ধে নতুন করে অভিযোগ তোলার সুপারিশ করেননি।বিবিসি’র খবরে বলা হয়েছে, অ্যাটর্নি জেনারেল বারের তৈরি করা তদন্ত প্রতিবেদনের সারসংক্ষেপে বলা হয়েছে, কোনো মার্কিন নাগরিক বা ট্রাম্পের প্রচারণা দলের কোনো সদস্য জ্ঞানত রাশিয়ার সঙ্গে আঁতাত করেছেন, এমন প্রমাণ পাননি বিশেষ কৌঁসুলি। দ্বিতীয় অংশে তদন্ত বাধাগ্রস্ত করা হয়েছিল কিনা সে প্রসঙ্গে আলোকপাত করা হয়েছে। সেখানে বলা হয়েছে, প্রথামাফিক রায় দেবার সুযোগ ছিল না মুলারের রিপোর্টে। বিশেষ কৌঁসুলি এ বিষয়ে কোনো উপসংহার টানেননি। মূল রিপোর্ট থেকে আরও তথ্য প্রকাশ করা হবে, তবে কিছু বিষয়ে গোপনীয়তাও রক্ষা করতে হবে বলে জানিয়েছেন বার। যদিও চলতি মাসেই মার্কিন প্রতিনিধি পরিষদে মুলারের প্রতিবেদন নিয়ে ভোটাভুটি হয়। এতে ৪২০ জন আইনপ্রণেতা কংগ্রেস ও জনগণের কাছে তদন্ত প্রতিবেদনটি উন্মুক্ত করার পক্ষে অবস্থান নেন।প্রেসিডেন্ট ট্রাম্প প্রথম থেকেই এই তদন্ত প্রক্রিয়াকে তার বিরুদ্ধে রাজনৈতিক প্রতিহিংসা হিসেবে দাবি করে এসেছেন। রবিবার তিনি বলেন, এটা এ দেশের জন্য লজ্জার যে, এমন একটা ব্যাপার হলো। পুরো তদন্তকে তিনি অবৈধ দাবি করে বলেন- এটা ব্যর্থ হয়েছে। ডেমোক্রেট দলীয় নেতৃবৃন্দ পূর্ণাঙ্গ রিপোর্ট ও প্রয়োজনীয় প্রমাণাদি দ্রুত প্রকাশের দাবি জানিয়েছেন।২০১৬ সালের নভেম্বরে মার্কিন নির্বাচনে রুশ সংযোগের বিষয়টি অনেকদিন ধরেই আলোচনার কেন্দ্রে রয়েছে। নির্বাচনকে প্রভাবিত করে ট্রাম্পকে জেতাতে মস্কো মিথ্যা প্রচারণা চালিয়েছে এবং সামাজিক যোগাযোগমাধ্যমকে ব্যবহার করেছে বলে অভিযোগ রয়েছে। ট্রাম্পের পাশাপাশি রাশিয়াও বরাবরই  নির্বাচনে হস্তক্ষেপের অভিযোগ অস্বীকার করে আসছে।



24266,40083
গরিব ৫ কোটি পরিবারকে বছরে ৭২ হাজার টাকা করে দেওয়ার প্রতিশ্রুতি রাহুল গান্ধীর
অন্যান্য
প্রকাশ : ২৬ মার্চ ২০১৯, ০০:০০
ক্ষমতায় গেলে ভারতের ৫ কোটি গরিব পরিবারকে বছরে ৭২ হাজার রুপি করে দেওয়া হবে বলে প্রতিশ্রুতি দিয়েছেন কংগ্রেস সভাপতি রাহুল গান্ধী। গতকাল সোমবার নয়াদিল্লিতে এক সাংবাদিক সম্মেলনে এই ঘোষণা দেন তিনি। বিশ্লেষকরা বলছেন, এই ঘোষণা দিয়ে নতুন করে ভারতের প্রধানমন্ত্রী নরেন্দ্র মোদিকে চাপে ফেলে দিয়েছেন তিনি।লোকসভা নির্বাচনের ভোট গ্রহণের দিন যতই ঘনিয়ে আসছে, উত্তাপ ততই বাড়ছে। চলছে প্রতিশ্রুতির ছড়াছড়ি। সেই উত্তাপ আরো বাড়িয়ে দিলেন রাহুল গান্ধী। তিনি বলেন, কংগ্রেস                 ক্ষমতায় গেলে দেশের ২০ শতাংশ মানুষের অ্যাকাউন্টে বছরে ৭২ হাজার রুপি দেবে সরকার। মোদি ধনীদের টাকা দেন। কংগ্রেস গরিবদের টাকা দেবে। দারিদ্র্য দূর করা হবে। মাথাপিছু দৈনিক আয় ৪০ টাকার নিশ্চয়তা দেওয়া হবে।? ভারতের বর্তমান জনসংখ্যা ১৩০ কোটিরও বেশি। সেই হিসাবে ২৬ কোটিরও বেশি মানুষকে তিনি এই প্রতিশ্রুতি দিলেন। এর ফলে ৫ কোটি পরিবার উপকৃত হবেন। দেশের ২৫ কোটি মানুষ দারিদ্র্যসীমার উপরে উঠে আসবে।রাহুল গান্ধী এই নতুন প্রকল্পের নাম দিয়েছেন ‘ন্যায়’। প্রিয়ঙ্কা গান্ধী যখন আহমেদাবাদে কংগ্রেস নেতাদের আলোচনা সভায় যোগ দিতে গিয়েছিলেন, তখনই ন্যূনতম আয় প্রকল্পের নামকরণ করেছিলেন ‘ন্যায়’। রাহুল বলেন, একবিংশ শতাব্দীতেও ভারতে গরিবের উপস্থিতি কংগ্রেস কখনো সমর্থন করে না। তাই দেশে দারিদ্র্য দূরীকরণের প্রস্তুতি শুরু হয়ে গেছে। রাহুল বলেন, আমরা গত ৪ থেকে ৫ মাস ধরে এই প্রকল্প নিয়ে কাজ করেছি। এবার গরিবদের জন্য সুবিচার চাই। এটা অত্যন্ত ‘শক্তিশালী’, ‘প্রগতিশীল’ এবং ‘সুচিন্তিত’ একটা প্রকল্প। পাশাপাশি তিনি বলেন, মোদি ভারত ভাগ করছেন। আমরা দুটো ভারত হতে দেব না। একটাই ভারত, সবার ভারত।নির্বাচনের ঠিক আগে রাহুলের এই নতুন প্রতিশ্রুতি নরেন্দ্র মোদিকে আরো চাপে ফেলবে বলেই মনে করছে ভারতের রাজনৈতিক মহলের একাংশ। যদিও রাহুলের এই প্রকল্পের বিরোধিতায় ইতোমধ্যে নেমে পড়েছে বিজেপি। তারা বলছে, এই প্রকল্প বাস্তবায়নে যে পরিমাণ অর্থের প্রয়োজন, তা ভারত সরকারের ভাণ্ডারে নেই।



24267,40084
সোনালী ব্যাংকের সাবেক জিএমসহ ১২ জনের বিরুদ্ধে চার্জশিট
অন্যান্য
প্রকাশ : ২৬ মার্চ ২০১৯, ০০:০০
সোনালী ব্যাংকের ৩৮ কোটি ৭২ লাখ টাকা আত্মসাতের অভিযোগে ব্যাংকটির সাবেক জিএম ও ডিজিএমসহ ১২ জনের বিরুদ্ধে চার্জশিট অনুমোদন দিয়েছে দুর্নীতি দমন কমিশন (দুদক)। গতকাল সোমবার মামলার তদন্ত কর্মকর্তা দুদকের সহকারী পরিচালক মুজিবুর রহমান ও ইকবাল হোসেনের তদন্ত প্রতিবেদন যাচাই বাছাই করে কমিশন ওই ১২ জনের বিরুদ্ধে চার্জশিট অনুমোদন করে।শিগগিরই বিচারিক আদালতে চার্জশিট দাখিল করা হবে বলে দুদকের উপ-পরিচালক ও জনসংযোগ কর্মকর্তা প্রণব ভট্টাচার্য জানিয়েছেন। ২০১৭ সালের ১৩ ফেব্রুয়ারি গাজীপুরের কালিয়াকৈর থানায় মামলাটি দায়ের করা হয়।অনুমোদিত চার্জশিটে এজাহারভুক্ত আসামিদের মধ্যে যাদের নাম রয়েছে- তারা হলেন, মেসার্স ফেয়ার কেমিক্যালস (প্রাঃ) লিঃ এর ব্যবস্থাপনা পরিচালক মোঃ ফখরুল ইসলাম, তার স্ত্রী ও প্রতিষ্ঠানটির পরিচালক ফাতেমা ইসলাম, লালবাগের বাকের হোসেন, জামির হোসেন, মোসাঃ জরিনা আক্তার ও ওমর ফারুক। আর তদন্তে চার্জশিটে যাদের নাম এসেছে- তারা হলেন, সোনালী ব্যাংক লি: এর মতিঝিলের লোকাল অফিসের সাবেক জিএম ও শাখা ব্যবস্থাপক শওকত আলী, একই শাখার সাবেক ডিজিএম আব্দুল কাদির খান, ওই শাখার সাবেক গোডাউন কিপার কাম ক্লার্ক, বর্তমানে অফিসার কৃষি ভিত্তিক প্রকল্প অর্থায়ন বিভাগের অফিসার আব্দুল মতিন, মেসার্স ফেয়ার কেমিক্যালস (প্রাঃ) লিঃ এর সাবেক গোডাউন চৌকিদার বর্তমানে সোনালী ব্যাংকের প্রধান শাখার সাপোর্টিং স্টাফ মোঃ সরওয়ার্দি, মোঃ কালিয়াকৈর সাব রেজিস্ট্রি অফিসের দলিল লেখক সানোয়ার হোসেন ও গাজীপুরের কালিয়াকৈর থানা এলাকার আঃ ওহাব।দুদকের তদন্ত সূত্র বলছে, ফখরুল ইসলাম গাজীপুর জেলার কালিয়াকৈর থানার কৌচাকুড়ি মৌজায় ফেয়ার কেমিক্যাল নামে একটি নারকেল তেল উত্পাদন কারখানা স্থাপন করেন। ওই প্রতিষ্ঠানে তিনি নিজে ব্যবস্থাপনা পরিচালক এবং তার স্ত্রী ফাতেমা ইসলাম পরিচালক। প্রতিষ্ঠানটির অনুকূলে ধাপে ধাপে সোনালী ব্যাংকের মতিঝিলের স্থানীয় কার্যালয় (লোকাল অফিস) থেকে ২২ কোটি ৩০ লাখ ৫৪ হাজার টাকা ঋণ মঞ্জুর করে উত্তোলন করে। ২০০৪ সাল নাগাদ ওই ঋণ সুদাসলে ৩৭ কোটি ২২ লাখ ৩ হাজার ৯৬৮ টাকায় দাঁড়ায়।অপরদিকে ঋণের বিপরীতে বিভিন্ন সময়ে কালিয়াকৈর সাব-রেজিস্ট্রি অফিসের ৫টি বন্ধকীয় দলিলের মাধ্যমে ৮৩ দশমিক ২৫ শতাংশ জমি, ওই জমির ওপর স্থাপিত/স্থাপিতব্য দালান, কারখানা, যন্ত্রপাতিসহ সব কিছু সোনালী ব্যাংকের স্থানীয় কার্যালয়ের অনুকূলে বন্ধক রাখা হয়। অথচ স্থাবর অস্থাবরসহ বন্ধকি এই জমি ফখরুল ইসলাম কালিয়াকৈর সাব-রেজিস্ট্রি অফিসের সাব-কবলা দলিলমূলে মো. বাকের হোসেন, বাকের হোসেনের স্ত্রী জরিনা আক্তার, ছেলে জমির হোসেন ও ভাগনে ওমর ফারুকের কাছে দেড় কোটি টাকায় ওই জমি বিক্রি করেন। জমি বিক্রি করার সময় ওই জমিতে ব্যাংকের কাছে বন্ধক রাখা পাঁচ কোটি টাকারও বেশি যন্ত্রপাতি ছিল। যা অন্যত্র বিক্রয় করে আত্মসাত্ করা হয়।এদিকে ওই সব মালামাল তদারকির কাজে ব্যাংকের নিয়োজিত আবদুল মতিন ও মো. সরওয়ার্দি ব্যাংকের স্বার্থ অক্ষুণ্ন না রেখে ফখরুল ইসলামকে ওই সব পণ্য বিক্রি করে আত্মসাতে সহযোগিতা করেন। একই সঙ্গে বন্ধক মালামাল তদারকির জন্য শাখা ব্যবস্থাপক ও উপ-মহাব্যবস্থাপককে প্রতি তিন মাস পর পর সরেজমিনে পরিদর্শন করার নির্দেশনা থাকলেও তারা তা করেননি। দায়িত্বপ্রাপ্ত শাখা ব্যবস্থাপক ও জিএম শওকত আলী এবং আইসিডি শাখার দায়িত্বপ্রাপ্ত উপ-মহাব্যবস্থাপক আবদুল কাদির খান বন্ধককৃত জমি, স্থাপনা ও প্লেজ মালামাল কখনো পরিদর্শন করেননি। কাউকেও পরিদর্শনের নির্দেশ দেননি এবং আসামিরা ওই সম্পদ বিক্রি করে আত্মসাত্ করার পরও কোনো আইনি ব্যবস্থাও নেননি। তারা তাদের ওপর অর্পিত দায়িত্ব সঠিকভাবে পালন না করে ফখরুল ইসলাম ও ফাতেমা ইসলামকে ওই সম্পদ বিক্রি করে আত্মসাতে সহযোগিতা করেছেন।অপরদিকে ব্যাংকে বন্ধক রয়েছে জেনেও বাকের হোসেন, জামির হোসেন, জরিনা আক্তার ও ওমর ফারুক ওই জমি কিনে ফখরুল ইসলাম ও ফাতেমা ইসলামকে ওই জমি আত্মসাতে সহযোগিতা করেছেন। একই সঙ্গে ব্যাংকের কাছে বন্ধককৃত জমি বিক্রি করে আত্মসাতের সঙ্গে দলিল লেখক সানোয়ার হোসেনও জড়িত। তিনি জমির মালিকানাসংক্রান্ত ২৫ বছরের ধারাবাহিকতা তল্লাশি করে জমি ব্যাংকের কাছে বন্ধকের বিষয়টি জেনেও ‘ওই জমি কোথাও দায়বদ্ধ নয়’ মর্মে মুসাবিদা লেখেন এবং নিজে স্বাক্ষর করেন। এ ক্ষেত্রে তিনি বন্ধককৃত জমি বিক্রি করে আত্মসাতের বিষয়ে ফখরুল ইসলামকে সহযোগিতা করেছেন। দলিলে জমির শনাক্তকারী আবদুল ওহাব জমিটি ব্যাংকের কাছে বন্ধক আছে জেনেও তা গোপন করে ফখরুল ইসলামকে জমি বিক্রি করে আত্মসাতে সহযোগিতা করেছেন। 



24268,40085
বাঁশখালীতে ‘বন্দুকযুদ্ধে’ জলদস্যু নিহত
অন্যান্য
প্রকাশ : ২৬ মার্চ ২০১৯, ০০:০০
চট্টগ্রামের বাঁশখালীর ছনুয়া ইউনিয়নে র্যাব এর সাথে ‘বন্দুক যুদ্ধে’ এক জলদস্যু নিহত হয়েছে। গত রবিবার গভীর রাতে র্যাবের সঙ্গে গুলিবিনিময়কালে গুলিবিদ্ধ হয়ে মৃত্যু ঘটে তার। ঘটনাস্থল হতে একটি বিদেশি রিভলভার, সাতটি অস্ত্র ও ২২ রাউন্ড গুলি উদ্ধার করে র্যাব।র্যাব-৭ চট্টগ্রাম-এর দায়িত্বরত কর্মকর্তা মেজর মেহেদী হাসান জানান, ওই এলাকায় অভিযান পরিচালনা করা হয়। রাত সোয়া ৪ টার দিকে জলদস্যুরা র্যাবের উপস্থিতি টের পেয়ে গুলি বর্ষণ করলে র্যাবের পক্ষ থেকেও পাল্টা গুলি করা হয়। এ সময় এক জলদস্যু গুলিবিদ্ধ হয়ে ঘটনাস্থলে মৃত্যুবরণ করে। তার নাম, ঠিকানা এখনো নিশ্চিত হওয়া যায়নি। ঘটনাস্থল হতে অস্ত্র ও গুলি উদ্ধার করা হয়েছে।   এদিকে তাত্ক্ষণিকভাবে র্যাবের পক্ষ থেকে গুলিবিদ্ধ ওই জলদস্যুর নাম, ঠিকানা নিশ্চিত করা না হলেও স্থানীয় লোকজনের নিকট হতে নিহত ওই জলদস্যু কুতুবদিয়া উপজেলার আবু তালেব বলে জানা গেছে।



24269,40086
মাদারীপুরে ছাত্রলীগ নেতার ঝুলন্ত লাশ উদ্ধার
অন্যান্য
প্রকাশ : ২৬ মার্চ ২০১৯, ০০:০০
মাদারীপুর জেলা ছাত্রলীগের সহ-সভাপতি লিমন মজুমদারের (২৮) ঝুলন্ত লাশ শহরের বাদামতলা এলাকার একটি ছাদ থেকে গতকাল সোমবার পুলিশ উদ্ধার করেছে। রবিবার রাতে তার রহস্যজনক মৃত্যু হয়েছে বলে এলাকাবাসীর দাবি। এলাকাবাসী, পুলিশ ও অন্যান্য সূত্রে জানা যায়, লিমন মজুমদারের বাড়ি মাদারীপুর সদর উপজেলার তালতলা এলাকায়। কিন্তু তিনি মাদারীপুর পুরান শহরের একটি বাসায় সপরিবারে বসবাস করতেন। লিমন সম্প্রতি বিয়ে করেছেন। তার পিতার নাম বাবুল মজুমদার।মাদারীপুর মডেল থানার ভারপ্রাপ্ত কর্মকর্তা (তদন্ত) মো. সিরাজুল হক সরদার জানান, এলাকাবাসীর কাছ থেকে খবর পেয়ে বাড়ির ছাদ থেকে ঝুলন্ত অবস্থায় লিমনের লাশ উদ্ধার করা হয়। পুলিশ তার ব্যবহূত মোবাইল সেট উদ্ধার করেছে। এ ঘটনায় মাদারীপুর মডেল থানায় একটি মামলা দায়ের করা হয়েছে। মাদারীপুর মর্গে লাশের ময়না তদন্ত শেষে তার আত্মীয়রা লাশ বাড়িতে নিয়ে যায়। ময়না তদন্ত রিপোর্ট পাওয়া গেলে হত্যা না আত্মহত্যা তা বলা যাবে এবং সেভাবে তদন্ত চলবে বলে পুলিশ জানিয়েছে। 



24270,40087
ছুটি
অন্যান্য
প্রকাশ : ২৬ মার্চ ২০১৯, ০০:০০
মহান স্বাধীনতা ও জাতীয় দিবস উপলক্ষে আজ মঙ্গলবার দৈনিক ইত্তেফাক অফিস বন্ধ থাকবে। তবে বিশেষ ব্যবস্থায় কাল বুধবার  পত্রিকা প্রকাশিত হবে।             —কর্তৃপক্ষ



24271,40088
নওগাঁয় ভূমিহীনদের ৪০ ঘরে অগ্নিসংযোগ
অন্যান্য
প্রকাশ : ২৬ মার্চ ২০১৯, ০০:০০
নওগাঁর ধামইরহাটে ক্ষুদ্র নৃগোষ্ঠি ও মুসলমানদের ৪০টি বসতঘরে হামলা, ভাংচুর ও পেট্রোল ঢেলে অগ্নিসংযোগ করা হয়েছে। এ ঘটনায় নৃগোষ্ঠির ৬ ব্যক্তি আহত হয়েছেন। রবিবার রাত ১২টার দিকে উপজেলার আলমপুর ইউনিয়নের বস্তাবর গ্রামের কাগজকুটা গ্রামের পুকুর পাড়ে এই ঘটনা ঘটে। হামলাকারিদের কাউকে আটক করতে পারেনি ধামইরহাট থানা পুলিশ। তবে স্থানীয় এক আওয়ামীলীগ নেতার বিরুদ্ধে এ ব্যাপারে অভিযোগ উঠেছে। অগ্নিসংযোগ ও হামলার ঘটনাটি জানতে পেরে বিজিবি-১৪ পত্নীতলার ব্যাটালিয়নের বস্তাবর বিজিবি ক্যাম্পের সদস্যরা দ্রুত ঘটনা স্থলে যায়। তাদের উপস্থিতি টের পেয়ে হামলাকারিরা দ্রুত ঘটনাস্থল থেকে পালিয়ে যায়। এলাকায় থমথমে পরিস্থিতি বিরাজ করছে। অনেকেই খোলা আকাশের নীচে অবস্থান নিয়েছে। স্থানীয় সূত্রে জানা গেছে, জায়গাটি একই এলাকার আবু বক্কর সিদ্দিকী নামে এক ব্যক্তি উপজেলা ভূমি অফিস থেকে লীজ নেন। বস্তাবর গ্রামের মোশারফ হোসেন নামে এক আওয়ামীলীগ নেতার দাবি, তিনি চার বছর আগে কাগজকুটা পুকুরসহ তিন বিঘা জমি কিনে নেন। তবে ওই জায়গা সরকারি খাস সম্পত্তি দাবি করে কয়েক মাস আগে এলাকার ভূমিহীন ৪০টি ক্ষুদ্র নৃগোষ্ঠি ও মুসলিম পরিবার টিনের ছাউনি এবং বাঁশের বেড়া দিয়ে ঘর তৈরী করে বসবাস শুরু করে। এ ঘটনায় একাধিক মামলা চলমান রয়েছে। এমতাবস্থায় রবিবার মধ্যরাতে ঘুমন্ত ওই পরিবারগুলোর উপর শতাধিক লোকজন হামলা চালায়। এ সময় পেট্রোল ঢেলে অগ্নিসংযোগ করা হয়। অগ্নিসংযোগে ধান, চাল, কাপড় চোপড়, হাঁস-মুরগী, ছাগল, নগদ টাকা ও জিনিসপত্র পুড়ে যায়। তারা এই হামলার ঘটনায় আওয়ামী লীগ নেতা মোশারফ হোসেন ও তার সমর্থকদের দায়ি করেছে। ঘটনার শিকার মনোয়ারা বেগম বলেন, সন্ত্রাসীরা ধারালো হাসুয়া, কুড়াল, তীর ধনুক, লাঠি ও পেট্রোল নিয়ে হামলা চালায়। এ সময় তাদের ব্যাপক মারপিট করাসহ বাড়ি-ঘরে আগুন ধরিয়ে দেয়া হয়। অন্যদিকে, শান্তি পাহান জানান, তাদের চিত্কার ও আগুনের লেলিহান শিখায় স্থানীয় বিজিবি ক্যাম্পের সদস্যরা দ্রুত এগিয়ে আসেন। একারণে তারা প্রাণে বেঁচে যান। হামলায় শান্তি পাহানের হাত ভেঙ্গে যায় এবং তার ৫ বছরের ছেলে আকাশসহ ৬/৭ জন আহত হয়েছে।ওই জমির দাবীদার মোশারফ হোসেন বলেন, ওই জমিটি আমাদের দলিলকৃত।  কতিপয় লোক অবৈধভাবে এটি দখলের জন্য ছোট ছোট ঘর নির্মাণ করে। বিষয়টি নিয়ে চলতি মাসের ১০তারিখে ধামইরহাট থানায় একটি মামলা করা হয়। ওই জমিতে নওগাঁর অতিরিক্ত জেলা ম্যাজিস্ট্রেটের আদালত থেকে ১৪৪ ধারা জারি করা হয়। আদালতের আদেশ অমান্য করে তারা বসতবাড়ী নির্মাণ করেছে। তবে ওইসব বাড়ীঘরে তিনি বা তার কোন লোকজন আগুন দেয়নি বলে দাবি করেন।  বিজিবি-১৪ পত্নীতলার ব্যাটলিয়নের অধিনায়ক লে: কর্ণেল খিজির খান জানান, ঘটনাটি দেখতে পেয়ে বস্তাবর বিজিবি ক্যাম্পের সদস্যরা দ্রুত ঘটনা স্থলে যান। তাদের উপস্থিতি টের পেয়ে হামলাকারিরা দ্রুত ঘটনাস্থল থেকে পালিয়ে যায়। এতে বড় ধরনের দুর্ঘটনা থেকে রক্ষা করা সম্ভব হয়েছে।ধামইরহাট থানার ওসি জাকিরুল ইসলাম বলেন, ওই সম্পত্তি ব্যক্তিগত। কিছু লোক জোর করে বাড়িঘর তৈরী করে। এ নিয়ে একাধিক মামলা রয়েছে। আগের মামলায় ক্ষুদ্র নৃগোষ্ঠির দুই জনকে আটক করা হয়েছে। বর্তমানে পরিস্থিতি স্বাভাবিক আছে। তবে আগুন লাগানোর ঘটনায় কেউ মামলা করেনি। মামলা হলে দোষীদের বিরুদ্ধে প্রয়োজনীয় আইনগত ব্যবস্থা গ্রহণ করা হবে। অন্যদিকে, ধামইরহাট উপজেলা নির্বাহী কর্মকর্তা গণপতি রায় বলেন, ওই সম্পত্তি কি অবস্থায় আছে তা খতিয়ে দেখে প্রয়োজনীয় ব্যবস্থা গ্রহণ করা হবে। 



24272,40089
লাল সবুজের বাংলাদেশ
অন্যান্য
প্রকাশ : ২৬ মার্চ ২০১৯, ০০:০০
বাংলার আদিগন্ত প্রকৃতি গাঢ় সবুজে ঢাকা। এই বাংলাদেশকে অর্জন করতে প্রাণ দিয়েছে ৩০ লাখ মানুষ। আমাদের পূর্ববর্তী প্রজন্ম রক্তের দামে কিনেছে বাংলাদেশ। সে জন্যই আমাদের জাতীয় পতাকা গাঢ় লাল সবুজের। বিপ্লবী স্বাধীন বাংলার পতাকা ছিল ভিন্ন। সবুজ জমিনে লাল বৃত্তের মাঝে হলুদ রঙে বাংলাদেশের মানচিত্র। পতাকার এই লাল সবুজ রঙ হাল আমলে এসে উঠে এসেছে তরুণ প্রজন্মের পোশাকে। পতাকার সবুজ রং বাংলাদেশের সবুজ প্রকৃতি ও তারুণ্যের প্রতীক, বৃত্তের   লাল রং উদীয়মান সূর্য, স্বাধীনতা যুদ্ধে আত্মোত্সর্গকারীদের রক্তের প্রতীক। বাংলাদেশের জাতীয় পতাকার এই রূপটি ১৯৭২ সালের ১৭ জানুয়ারি সরকারিভাবে গৃহীত হয়। ১৯৭১ সালে বাংলাদেশের স্বাধীনতা যুদ্ধের সময় প্রায় একই রকম দেখতে একটি পতাকা ব্যবহার করা হতো, যেখানে মাঝের লাল বৃত্তের ভেতর হলুদ রংয়ের একটি মানচিত্র ছিল। ১২ জানুয়ারি, ১৯৭২ তারিখে বাংলাদেশের পতাকা থেকে মানচিত্রটি সরিয়ে ফেলা হয়।সবুজ শাড়ি আর লাল ব্লাউজ পরার চল তো অনেক দিনের। এর পাশাপাশি সবুজ লাল কম্বিনেশনে আধুনিক ডিজাইনে তা স্থান পেয়েছে শাড়িতে। শুধু শাড়ি কেন সালোয়ার কামিজ, ছেলেদের পাঞ্জাবি— সবকিছুতেই। তবে বাংলাদেশের পোশাকে জাতীয় পতাকা সবচেয়ে ভালো ফুটে ওঠে টি-শার্টে। গাঢ় সবুজ টিশার্টে বুকের মাঝে লাল বৃত্তটা যখন স্থান পায় তখন মনে হয় হূদয়ে ‘বাংলাদেশ’।স্বাধীনতা দিবসকে উপলক্ষ করে ফ্যাশন হাউসগুলো সেজেছে মুক্তিযুদ্ধের চেতনায়। তরুণরা বলছে, পোশাক পরে শুধু স্টাইল করার জন্য নয়, হূদয়ে ধারণ করার বহিঃপ্রকাশ এটা। ডিজাইনগুলোও করা হয় সেদিকটাকে ঠিক রেখে। এবারের পোশাকগুলোতে লাল-সবুজের সঙ্গে সাদা ও কালোর সংমিশ্রণে ব্লক প্রিন্ট করা হয়েছে। রয়েছে এম্ব্রয়ডারি এবং কারচুপির কাজ। এছাড়া মুক্তিযুদ্ধের কবিতা ও গানের পংক্তিও ব্যবহার করা হয় ডিজাইন হিসেবে। যা ফ্যাশন ট্রেন্ডে যোগ করেছে নতুন মাত্রা। ‘পূর্ব দিগন্তে সূর্য উঠেছে’, ‘তোমাকে পাওয়ার জন্যে হে স্বাধীনতা’— এমনি জনপ্রিয় সব কবিতা ও গানের লাইন উঠে আসে শাড়ি, পাঞ্জাবি ও সালোয়ার কামিজে।স্বাধীনতার মহিমাকে পোশাকে ধরে রাখতে দেশীয় ফ্যাশন হাউসগুলো সবচেয়ে বড় ভূমিকা রাখে। তাদের অনুসরণ করে দেশের আনাচে কানাচে গড়ে ওঠা বুটিক হাউজগুলোতেও এখন স্থান পেয়েছে লাল সবুজে পোশাক। স্বাধীনতার মাসে স্বাধীনতার মহিমাকে পোশাকের মাধ্যমে সমুন্নত করতে সচেষ্ট হয়েছে ফ্যাশন হাউসগুলো। তরুণ প্রজম্মের মধ্যে স্বাধীনতার আবেগ ছড়িয়ে দিতে প্রতিবারই থাকে বিশেষ পোশাকের আয়োজন যা লাল সবুজে উজ্জীবিত। এবারও রয়েছে সেই লাল সবুজের সম্ভার, সাথে অন্য রং এবং শিল্পের ছোঁয়া।স্বাধীনতা দিবসকে কেন্দ্র করে মার্চ আর বিজয় দিবসকে কেন্দ্র করে  ডিসেম্বর জুড়েই স্বাধীনতা দিবসের পোশাক পাওয়া যায় বিভিন্ন দেশীয় ফ্যাশন আউটলেটে। সব বয়সীর পোশাক পাওয়া গেলেও তরুণ প্রজন্মের কথা মাথায় রেখেই ডিজাইন করা হয় এসব পোশাক। তবে মেয়েরা শাড়িতেই প্রধানত ধরে রাখে এই লাল সবুজকে। আর ছেলেদের জন্য রয়েছে পাঞ্জাবি, ফতুয়া। বাচ্চাদের জন্যও রয়েছে আয়োজন। টি-শার্ট, টপস এবং ফতুয়া, পাঞ্জাবি এবং শাড়িও। তরুণ-তরুণীদের জন্য বিশেষ ডিজাইনে বানানো হয় শর্ট, পাঞ্জাবি, টি-শার্ট, ফতুয়া, পাঞ্জাবি, শর্ট কামিজ, টপস, শাড়ি, সালোয়ার-কামিজ প্রভৃতি। দামও খুব বেশি নয়।এক্সক্লুসিভ ডিজাইনের পোশাক মূলত পাওয়া যাবে আড়ং, অঞ্জনস, বিবিয়ানা, রঙ বাংলাদেশ, নিপুণ প্রভৃতি ফ্যাশন হাউজে। এছাড়াও শাড়ির জন্য বেইলি রোড ও ধানমন্ডি হকার্স মার্কেটেও এখন সুতি ও বেনারসি শাড়ি পাওয়া যায় লাল সবুজ কম্বিনেশনে।  



24273,40090
স্বাধীনতাবিরোধী শক্তি নিঃশেষ হয়ে যায়নি :নাসিম
অন্যান্য
প্রকাশ : ২৬ মার্চ ২০১৯, ০০:০০
আওয়ামী লীগের প্রেসিডিয়াম সদস্য, কেন্দ্রীয় ১৪ দলের মুখপাত্র ও খাদ্য মন্ত্রণালয় সম্পর্কিত সংসদীয় স্থায়ী কমিটির সভাপতি মোহাম্মদ নাসিম এমপি বলেছেন, স্বাধীনতাবিরোধী অপশক্তি ও তাদের দোসররা নিস্তেজ হলেও নিঃশেষ হয়ে যায়নি। দেশের প্রতি ইঞ্চি জমিতে তাদের চক্রান্ত প্রতিহত করা হবে। বিএনপি-জামায়াতকে বাংলার জমিনে কোনোদিন ক্ষমতায় আসতে দেওয়া হবে না, ২৫ মার্চের এই দিনে এ শপথ নিতে হবে আমাদের। জাতীয় গণহত্যা দিবসকে আন্তর্জাতিক স্বীকৃতির দাবিতে জাতিসংঘে পদক্ষেপ নিতে পররাষ্ট্র মন্ত্রণালয়ের প্রতি ১৪ দলের পক্ষ থেকে তিনি আহ্বান জানান। গতকাল সোমবার বিকালে ঐতিহা?সিক সোহরাওয়ার্দী উদ্যানে জাতীয় গণহত্যা দিবস উপলক্ষে আয়োজিত এক সমাবেশে প্রধান অতিথির বক্তব্যে তিনি এ কথা বলেন।মোহাম্মদ নাসিম বলেন, আগামী জাতিসংঘের অধিবেশনে ২৫ মার্চকে আন্তর্জাতিক গণহত্যা দিবস ঘোষণার   দাবি জানাতে হবে। ওয়ার্কার্স পার্টির সভাপতি রাশেদ খান মেনন এমপি বলেন, গণহত্যার আন্তর্জাতিক স্বীকৃতি আদায় করতে হবে। এক্ষেত্রে সঠিকভাবে দাবি উত্থাপন করতে হবে। জাসদের সভাপতি হাসানুল হক ইনু বলেন, বিএনপি-জামায়াত পিছু হটলেও এখনো আত্মসমর্পণ করেনি। অতীতের কর্মকাণ্ডের জন্য তারা এখনো ক্ষমা চায়নি। এ কারণে আনন্দে ভাসা কিংবা স্বস্তির নিঃশ্বাস না ফেলে মুক্তিযুদ্ধের পক্ষের শক্তির ঐক্যবদ্ধ থাকতে হবে।সভাপতির বক্তৃতায় সাম্যবাদী দলের সাধারণ সম্পাদক দিলীপ বড়ুয়া বলেন,  সুখী সমৃদ্ধ ও মুক্তিযুদ্ধের চেতনা বাস্তবায়নের জন্য শেখ হাসিনাকে ক্ষমতায় রাখতে হবে। জাতীয় পার্টির (জেপি) সাধারণ সম্পাদক ও সাবেক মন্ত্রী শেখ শহীদুল ইসলাম বলেন, মুক্তিযুদ্ধবিরোধী সকল শক্তিকে নিশ্চিহ্ন করে দিতে হবে। ক্ষুধা-দারিদ্র্য ও দুর্নীতিমুক্ত দেশ গড়তে পারলেই বঙ্গবন্ধুর স্বপ্ন বাস্তবায়িত হবে। তিনি বলেন, বঙ্গবন্ধু কন্যা শেখ হাসিনার বিরুদ্ধে যারা ষড়যন্ত্র করছেন তাদের বিরুদ্ধে প্রতিরোধ গড়ে তুলতে হবে। আওয়ামী লীগের যুগ্ম সাধারণ সম্পাদক মাহবুব-উল-আলম হানিফ বলেন, পাকিস্তানের দোসর বিএনপি-জামায়াতকে জাতির কাছে ক্ষমা চাওয়া উচিত। আওয়ামী লীগের কেন্দ্রীয় কার্য?নির্বাহী ক?মি?টির সদস্য মোফাজ্জল হোসেন চৌধুরী মায়া বীরবিক্রম বলেন, এদেশে স্বাধীনতাবিরোধীদের কোনো জায়গা হবে না— এই হোক আমাদের অঙ্গীকার। সাবেক খাদ্যমন্ত্রী কামরুল ইসলাম বলেন, একাত্তরের ঘাতকদের চিরতরে রাজনীতি থেকে খতম করতে হবে।সমাবেশে আরও বক্তব্য রাখেন জাসদ নেতা মঈন উ?দ্দিন খান বাদল,  ক?মিউ?নিস্ট  কেন্দ্রের আহ্বায়ক  ডা. ওয়াজেদুল ইসলাম খান, গণতন্ত্রী পা?র্টির সাধারণ সম্পাদক ডা. শাহাদাত্  হোসেন, বাসদের রেজাউর র?শিদ খান, গণ আজাদী লীগের এস কে শিকদার, ঢাকা মহানগর দক্ষিণ আওয়ামী লীগের সাধারণ সম্পাদক শাহে আলম মুরাদ প্রমুখ।



24274,40091
তৃতীয় ধাপে ভোটের হার ৪১.৪১ শতাংশ
অন্যান্য
প্রকাশ : ২৬ মার্চ ২০১৯, ০০:০০
উপজেলা পরিষদ নির্বাচনের তৃতীয় ধাপে চেয়ারম্যান পদে ভোট পড়েছে ৪১ দশমিক ৪১ শতাংশ। যেসব উপজেলায় চেয়ারম্যান পদে ভোট হয়নি কিন্তু অন্য দুটি পদে ভোট হয়েছে, সেসব উপজেলার ভোটের হার পাওয়া যায়নি। প্রথম ধাপে ভোট পড়েছিল ৪৩ দশমিক ৩২ শতাংশ এবং দ্বিতীয় ধাপে ভোট পড়ে ৪১ দশমিক ২৫ শতাংশ। সে হিসেবে দ্বিতীয় ধাপের চেয়ে সামান্য বেশি ভোট পড়েছে তৃতীয় ধাপে। নির্বাচন কমিশন (ইসি) সচিবালয় সূত্রে এ তথ্য জানা গেছে।গত রবিবার তৃতীয় ধাপে ১২৫টি উপজেলায় ভোট হওয়ার কথা ছিল। এরমধ্যে ছয়টি উপজেলায় কোনো পদে প্রতিদ্বন্দ্বী না থাকায় ভোট হয়নি। ওইসব উপজেলায় আওয়ামী লীগের প্রার্থীরা ভোট ছাড়াই নির্বাচিত হয়েছেন। আদালতের নির্দেশে দুটি উপজেলায় (চট্টগ্রাম জেলার লোহাগড়া ও কক্সবাজার জেলার কুতুবদিয়া) এবং ইসি একটি উপজেলার (কিশোরগঞ্জের কটিয়াদি) ভোট স্থগিত করে। বাকি ১১৬টি উপজেলায় ভোট নেয়া হয়। এর মধ্যে চেয়ারম্যান পদে প্রতিদ্বন্দ্বিতা হয় ৯১টি উপজেলায়। এই ৯১টি উপজেলার মধ্যে ৩৭টিতে ৪০ শতাংশের কম ভোট পড়েছে। তৃতীয় ধাপে ১২২ উপজেলার মধ্যে আওয়ামী লীগের ৮৩ প্রার্থী চেয়ারম্যান নির্বাচিত হয়েছেন। এরমধ্যে ৩১ জন বিনা প্রতিদ্বন্দ্বিতায় নির্বাচিত হয়েছেন। জাতীয় পার্টি-জাপা থেকে নির্বাচিত হয়েছেন একজন আর স্বতন্ত্র প্রার্থী ৩৮ জন চেয়ারম্যান নির্বাচিত হয়েছেন।ফলাফল বিশ্লেষণে দেখা যায়, মানিকগঞ্জ, গাজীপুর, নরসিংদী, লক্ষ্মীপুর, চট্টগ্রাম ও কক্সবাজার জেলার উপজেলাগুলোতে ভোটের হার তুলনামূলক কম। তৃতীয় ধাপের নির্বাচনে মোট ভোটার ছিল এক কোটি ৮২ লাখ এক হাজার ৭৭০ জন। ভোট দিয়েছেন ৭৫ লাখ  ৩৬ হাজার ৯২৬ জন। এর মধ্যে বাতিল ভোটের সংখ্যা এক লাখ ৬৫ হাজার ৮৩৩টি। তৃতীয় ধাপে সবচেয়ে বেশি ভোট পড়েছে গোপালগঞ্জের টুঙ্গিপাড়া উপজেলায় ৭২ দশমিক ৯১ শতাংশ। এই উপজেলায় মোট ভোটার ছিল ৭৫ হাজার চারজন। ভোট দিয়েছেন ৫৪ হাজার ৬৮৬ জন। গোপালগঞ্জে চেয়ারম্যান পদও উন্মুক্ত রেখেছিল আওয়ামী লীগ। এখানে নৌকার কোনো প্রার্থী ছিলেন না। সবচেয়ে কম ভোট পড়েছে লক্ষ্মীপুর সদর উপজেলায় ১৯ দশমিক ২৬ শতাংশ। এ উপজেলায় মোট ভোটার ছিল পাঁচ লাখ দুই হাজার ৫৬টি। ভোট পড়েছে ৯৬ হাজার ৬৮৩টি।২০১৪ সালে অনুষ্ঠিত চতুর্থ উপজেলা পরিষদের নির্বাচনের তুলনায় এবার অনেক কম ভোট পড়েছে। তখন ছয় ধাপে উপজেলা নির্বাচন হয়। সেই সময়ে প্রথম ধাপে ৬২ দশমিক ৪৪ শতাংশ, দ্বিতীয় ধাপে ৬৩ দশমিক ৩১ শতাংশ, তৃতীয় ধাপে ৬৩ দশমিক ৫২ শতাংশ, চতুর্থ ধাপে ৫৬ দশমিক ১২ শতাংশ, পঞ্চম ধাপে ৬০ দশমিক ৮৯ শতাংশ এবং ষষ্ঠ ধাপে ৫৯ দশমিক ৪৭ শতাংশ ভোট পড়ে। ১০ বছর আগে ২০০৯ সালের ২২ জানুয়ারি তৃতীয় উপজেলা পরিষদের নির্বাচনে ভোট পড়ে ৬৮ দশমিক ৩২ শতাংশ। এবার ভোট কম পড়ার কারণ হিসাবে সংশ্লিষ্টরা বলছেন, সরকার বিরোধী বেশিরভাগ রাজনৈতিক দল উপজেলা নির্বাচন বর্জন করেছে। এই বর্জনের কারণে বেশিরভাগ উপজেলায় আওয়ামী লীগের প্রতিদ্বন্দ্বী আওয়ামী লীগের প্রার্থীরা। এ কারণে ভোটারদের মধ্যে উত্সাহ কম লক্ষ্য করা যাচ্ছে।  



24275,40092
জীবনের শেষ ইচ্ছা যখন জেলে যাওয়া
অন্যান্য
প্রকাশ : ২৬ মার্চ ২০১৯, ০০:০০
মানুষের কত বিচিত্র ইচ্ছাই না থাকে যা জীবনের শেষ দিন পর্যন্ত পূরণের প্রত্যাশা থেকে যায়। কারো স্বপ্ন থাকে দামি গাড়িতে চড়ার, কারো স্বপ্ন থাকে দামি হোটেলে অন্তত একরাত থাকা। কারো আবার স্বপ্ন থাকে পছন্দের কোনো দেশ ভ্রমণ। কিন্তু বৃটেনের ১০৪ বছর বয়সী নারী অ্যানি ব্রোকেনব্রো’র মৃত্যুর আগের শেষ স্বপ্ন ছিল জেলে যাওয়া! হ্যাঁ, ঠিকই পড়ছেন, জেলে যাওয়া। ১০৪ বছর পর্যন্ত আইন অমান্য না করায় কোনো দিন জেলে যাওয়ার অভিজ্ঞতা ছিল না ঐ নারীর। সেই স্বপ্ন পূরণের জন্যই তিনি পুলিশের কাছে ইচ্ছা পূরণের আবেদন করেছিলেন।অ্যানি ব্রোকেনব্রো স্টোকবিশপ এলাকার স্টোকেলেঘ কেয়ার হোম নামের একটি বৃদ্ধাশ্রমে থাকেন। সম্প্রতি ‘উইশিং ওয়াশিং লাইন ইনিশিয়েটিভ’ নামের একটি ইভেন্টে অংশগ্রহণ করেছিলেন তিনি। বয়স্ক মানুষদের মনের ইচ্ছাপূরণ করতেই ওই ইভেন্টের আয়োজন করা হয়। নিজের অপূর্ণ ইচ্ছার কথা জানাতে গিয়ে অ্যানি লিখেছিলেন, ‘আমার ইচ্ছা, আমাকে গ্রেফতার করুক পুলিশ। আমার বয়স ১০৪ এবং আমি কখনও আইনভঙ্গ করিনি।’ এই ইচ্ছা প্রকাশের পর ওই সংস্থার পক্ষ থেকে বিষয়টি জানানো হয় অ্যাভন ও সমারসেট পুলিশকে। শেষমেশ অ্যানির ইচ্ছাপূরণ করেছে সমারসেটের পুলিশ। শেষ ইচ্ছা অনুযায়ী ঐ বৃদ্ধাশ্রম থেকে তাকে গ্রেফতার করে নিয়ে আসার সময় খুশির ঝলক দেখা যায় অ্যানির মুখে। পুলিশ যখন তাকে গ্রেফতার করে নিয়ে যাচ্ছিলো হাসতে হাসতে পুলিশের গাড়িতে উঠে বসেন তিনি। অ্যানিকে গ্রেফতারের পর বিষয়টিকে আরো বেশি বাস্তবধর্মী করে তোলার জন্য জোরে জোরে সাইরেন বাজাতে থাকে পুলিশ, গাড়ির উপরে জ্বলতে থাকে লাইট। যুক্তরাজ্যের ঐ দাতব্য সংস্থার সহযোগিতায় ‘বিশ্ব সুখী দিবসে’ তাকে গ্রেফতার করে সমারসেট পুলিশ। তবে এইভাবে অ্যানিকে গ্রেফতার করতে হলেও পুলিশের কাছে অন্তত তার বিরুদ্ধে কোনো অভিযোগ দাঁড় করানোর দরকার ছিল। নিয়ম রক্ষার্থে পুলিশ অ্যানির বিরুদ্ধে ‘একজন আপত্তিকর নাগরিকের’ অভিযোগ তোলে। পুলিশের হাতে গ্রেফতার হয়ে হাজতবাসের অভিজ্ঞতা লাভ করে দারুণ উচ্ছ্বসিত অ্যানি ব্রোকেনব্রো।  অ্যানির ইচ্ছাপূরণ করার কথা নিজেদের ফেসবুক পেজে জানিয়েছে সমারসেট পুলিশ। সঙ্গে আইন মেনে জীবনযাপন করার জন্য অ্যানিকে ধন্যবাদও জানিয়েছেন পুলিশ। - ডেইলি মেইল



24276,40093
ক্যাপসন নিউজ
অন্যান্য
প্রকাশ : ২৬ মার্চ ২০১৯, ০০:০০



24277,40094
১ এপ্রিল থেকে ৬ মে সব কোচিং বন্ধ
অন্যান্য
প্রকাশ : ২৬ মার্চ ২০১৯, ০০:০০
আসন্ন এইচএসসি ও সমমানের পরীক্ষা উপলক্ষে ১ এপ্রিল থেকে ৬ মে পর্যন্ত সব ধরনের কোচিং সেন্টার বন্ধ রাখার নির্দেশ দিয়েছেন শিক্ষামন্ত্রী ডা. দীপু মনি। আগামী ১ এপ্রিল শুরু হবে পরীক্ষা। গতকাল সোমবার এইচএসসি ও সমমান পরীক্ষা সুষ্ঠুভাবে আয়োজনের লক্ষ্যে আইন-শৃঙ্খলা সংক্রান্ত বৈঠক শেষে এক সংবাদ সম্মেলনে মন্ত্রী এই ঘোষণা দেন।শিক্ষামন্ত্রী বলেন, দেশে নানা ধরনের কোচিং সেন্টার আছে। শুধু যে পরীক্ষা হচ্ছে সেই কোচিং সেন্টারই বন্ধ রাখলে চলতো। কিন্তু দেখা যায়, নিষেধ করা সত্ত্বেও কিছু কোচিং সেন্টার নানাভাবে খোলা রাখা হয়। তাই বাধ্য হয়ে আমরা সব কোচিংই বন্ধ ঘোষণা করছি। এতে এইচএসসি ছাড়া অন্য স্তরের শিক্ষার্থীদের সমস্যা হতে পারে, সেটা আমরা জানি। ভবিষ্যতে আমরা আরো ভালো কোনো ব্যবস্থা নেওয়ার কথা ভাবছি, যাতে এক স্তরের পরীক্ষার সময় অন্যদের সমস্যায় পড়তে না হয়।সম্প্রতি শেষ হওয়া এসএসসি পরীক্ষায় নিয়মিত ও অনিয়মিত পরীক্ষার্থীদের প্রশ্নপত্র নিয়ে তালগোল পাকিয়ে ফেলা হয়েছিলো। এতে অনেক জায়গায় পরীক্ষা শুরু হতেও দেরি হয়। তাই এবারের এইচএসসি পরীক্ষায় নিয়মিত ও অনিয়মিত পরীক্ষার্থীদের ভিন্ন ডিজিটের রোল নম্বর দেওয়া হয়েছে। তাদের জন্য আলাদা কক্ষ, আসন বিন্যাস ও পৃথক প্রশ্ন প্রণয়ন করা হয়েছে।সংবাদ সম্মেলনে জানানো হয়, এবার আটটি সাধারণ বোর্ডসহ ১০টি বোর্ডের অধীনে ১৩ লাখ ৫১ হাজার ৩০৯ জন  পরীক্ষার্থী অংশ নিচ্ছে। নয় হাজার ৮১টি শিক্ষাপ্রতিষ্ঠানের পরীক্ষার্থীরা দুই হাজার ৫৮০ কেন্দ্রে এই পরীক্ষায় অংশ নিবে। প্রথমে বহুনির্বাচনী ও পরে সৃজনশীল বা রচনামূলক (তত্ত্বীয়) পরীক্ষা অনুষ্ঠিত হবে। বহুনির্বাচনী পরীক্ষার জন্য ৩০ মিনিট ও তত্ত্বীয় পরীক্ষার জন্য আড়াই ঘণ্টা নির্ধারিত থাকবে। ১২ মে থেকে ব্যবহারিক পরীক্ষা শুরু হয়ে ২১ মে পর্যন্ত চলবে।শিক্ষামন্ত্রী জানান, আগের মতোই এবারও পরীক্ষা শুরুর ৩০ মিনিট আগে শিক্ষার্থীদের কেন্দ্রে প্রবেশ করতে হবে। শুধু কেন্দ্র সচিব একটি সাধারণ ফোন ব্যবহার করতে পারবেন। পরীক্ষা শুরুর ২৫ মিনিট আগে সেট কোড কেন্দ্রে জানানো হবে। এরপর প্রশ্নপত্রের প্যাকেট খোলা হবে। অনিবার্যকারণে পরীক্ষা শুরু হতে দেরি হলেও শিক্ষার্থীদের প্রশ্নে উল্লেখিত সময় দিতে হবে।এবার যেসব ব্যবস্থা নেওয়া হয়েছে সে ব্যাপারে মন্ত্রী জানান, সামাজিক যোগাযোগ মাধ্যম পর্যবেক্ষণে বোর্ড কর্তৃক মনিটরিং কমিটি গঠন করা হয়েছে। প্রশ্নপত্রের প্যাকেট গতানুগতিক খামের পরিবর্তে অধিকতর নিরাপত্তা বিশিষ্ট এলুমিনিয়াম ফয়েল ব্যবহার করা হয়েছে।সভায় আরো উপস্থিত শিক্ষা মন্ত্রণালয়ের মাধ্যমিক ও উচ্চ শিক্ষা বিভাগের সিনিয়র সচিব মো. সোহরাব হোসাইন, কারিগরি ও মাদ্রাসা বিভাগের সচিব মো. আলমগীরসহ বিভিন্ন মন্ত্রণালয় ও আইন-শৃঙ্খলা রক্ষাকারি বাহিনীর ঊর্ধ্বতন কর্মকর্তাবৃন্দ। 



24278,40095
থাইল্যান্ডে নির্বাচনে ফল প্রকাশে বিলম্ব, জালিয়াতির অভিযোগ
অন্যান্য
প্রকাশ : ২৬ মার্চ ২০১৯, ০০:০০
থাইল্যান্ডের নির্বাচনে জালিয়াতির অভিযোগ উঠেছে। যদিও নির্বাচন কমিশন জানিয়েছে, ভোটাভুটিতে সামরিক জান্তা সমর্থিত দল এগিয়ে আছে। কিন্তু কমিশন ফল প্রকাশে বিলম্ব করছে বলে অভিযোগ করছে গণতন্ত্রীপন্থি দল। সাবেক প্রধানমন্ত্রী থাকসিন সিনাওয়াত্রা অভিযোগ করেছেন, সরকার নির্বাচনী ফলে জালিয়াতি করছে। খবর ব্রিটিশ পত্রিকা দ্য গার্ডিয়ান ও রয়টার্সেরসাবেক প্রধানমন্ত্রী ইংলাক সিনাওয়াত্রাকে ক্ষমতাচ্যুত করার পর এই প্রথম থাইল্যান্ডে নির্বাচন অনুষ্ঠিত হল। নির্বাচনে দুটি পক্ষের মধ্যে লড়াই হয়। একটি পক্ষ সামরিক জান্তা সমর্থিত এবং অন্য পক্ষ থাকসিন সিনাওয়াত্রা সমর্থিত গণতন্ত্রীপন্থি দল। রবিবার ৯৩ ভাগ ভোট গণনার পর দেখা যায়, ১২৯ টি আসনে গণতন্ত্রীপন্থি পিউ থাই পার্টি সামান্য ব্যবধানে এগিয়ে আছে। আর সামরিক জান্তা সমর্থিত দল ১১৭ আসনে এগিয়ে। এর অর্থ কোনো দলই সংখ্যাগরিষ্ঠতা পাচ্ছে না। সংখ্যাগরিষ্ঠ সরকার গঠন করতে ২৫১টি আসন দরকার হয়। ফলে সরকার গঠন করতে বড় দলকে ছোট দলগুলোর সহায়তা নিতে হবে। বিবিসি জানিয়েছে, ৯০ ভাগ ভোট    গণনার পর দেখা গেছে, সামরিক সমর্থিত দল প্ল্যাং প্রচা রাথ পার্টি পপুলার ভোটের ৭৬ লাখ ভোট পেয়েছে। আর পিউ থাই পার্টি পেয়েছে ৫ লাখ ভোট।এদিকে কমিশনের বিভিন্ন সূত্রের বরাত দিয়ে স্থানীয় মিডিয়া বিভিন্ন আসনের ফল ঘোষণা করেছে। এতে উভয় দলেরই জয়ের খবর পাওয়া গেছে। নির্বাচন কমিশন সচিব চারু ভুত ফুম্মা জানিয়েছেন, মানুষের ভুলের কারণে ভোটের ফলে কিছু সমস্যা হয়েছে। সোমবার ফল বিলম্বের ব্যাখা দেওয়ার কথা থাকলেও নির্বাচন কমিশন দেয়নি। জানা গেছে, আগামী ৯ মে’র আগে পুর্নাঙ্গ ফল পাওয়া যাবে না। ভোটের হার ৬৪ ভাগ। এরই মধ্যে গতকাল কমিশনে বিভিন্ন আসন থেকে নির্বাচনে জালিয়াতির অভিযোগ আসতে শুরু করেছে। উল্লেখ্য, ভোটাররা ভোট দিয়ে পার্লামেন্টের নিম্নকক্ষের ৫শ’ সদস্য নির্বাচিত করেন। আর দেশটির সংবিধান অনুযায়ী, উচ্চকক্ষ সিনেটের ২৫০ সদস্য সেনাবাহিনীর মাধ্যমে নির্বাচিত হয়ে আছেন। দুই কক্ষ একত্রে প্রধানমন্ত্রী নির্বাচন করে।সামরিক বাহিনীর জন্য এই ফল আশাব্যঞ্জক বলে মনে করছেন বিশ্লেষকরা। তাদের মধ্যে পরাজয়ের আশংকা ছিল। গত ৫ বছরে অর্থনীতি ক্ষতিগ্রস্ত হয়েছে। ধনী ও গরীবের মধ্যে আয় বৈষম্য বেড়েছে।  ২০১৬ সালে সংবিধানে পরিবর্তন আনা হয়। এতে সামরিক জান্তাকে উচ্চকক্ষ সিনেটে ২৫০ সিনেটর নিয়োগ দেওয়ার ক্ষমতা দিয়েছে যারা প্রধানমন্ত্রী নির্বাচিত করেন। 



24279,40096
ক্ষমতা দখলের জন্য হিংসা করা উচিত নয় :ড. কামাল
অন্যান্য
প্রকাশ : ২৬ মার্চ ২০১৯, ০০:০০
জাতীয় ঐক্যফ্রন্টের আহ্বায়ক ও গণফোরাম সভাপতি ড. কামাল হোসেন বলেছেন, রাজনৈতিক ক্ষমতা দখল করার জন্য হিংসা করা উচিত নয়। রাজনীতিতে ধর্মের অপব্যবহার করা যাবে না। মানুষের মধ্যে ধর্মের ভিত্তিতে  কোনো বৈষম্য করা যায় না। এটা সারা দেশের মানুষ বিশ্বাস করে। বৈষম্য হলো নীতি, ঐতিহ্য ও ধর্মের পরিপন্থি। এ মূল্যবোধ জাগ্রত করেই এবারের স্বাধীনতা দিবস পালনের আহ্বান জানান তিনি। গতকাল সোমবার জাতীয় প্রেসক্লাব মিলনায়তনে নিউজিল্যান্ডের ক্রাইস্টচার্চ মসজিদে সন্ত্রাসী হামলায় আহত ও নিহতদের প্রতি শোক ও সংহতি শীর্ষক আলোচনা সভায় তিনি এই আহ্বান জানান।সভায় বেশিরভাগ বক্তা বলেন, সারা বিশ্বে যখন ঘৃণা-বিভাজনের রাজনীতির উত্থান ঘটছে, তখন নিউজিল্যান্ডের প্রধানমন্ত্রী জাসিন্ডা আর্ডেন এক নতুন দৃষ্টান্ত স্থাপন করেছেন। ঘৃণা-বিভাজনের রাজনীতি দিয়ে কোনো দেশ এগোতে পারে না। সাম্প্রতিক সময়ে বাংলাদেশে বিভাজনের রাজনীতি ভয়ঙ্কর আকার ধারণ করেছে। তাই ঘৃণা, বিদ্বেষ, বিভাজনের রাজনীতি পরিহারের আহ্বান জানান তারা। ক্রাইস্টচার্চে হামলার পর শান্তি ও সম্প্রীতির অনন্য নজির স্থাপনের জন্য জাসিন্ডাকে শান্তিতে নোবেল দেওয়ার দাবি জানান তারা।বিএনপির স্থায়ী কমিটির সদস্য নজরুল ইসলাম খান বলেন, নিউজিল্যান্ডের প্রধানমন্ত্রীর কাছ থেকে অনেক কিছু শেখার আছে। দেশেও অনেক নিহত হওয়ার ঘটনা ঘটেছে। বিএনপির হাজার হাজার নেতাকর্মী গুম-খুনের শিকার হয়েছেন; কিন্তু কাউকে লজ্জিত হতে দেখা যায়নি। বাসদের সাধারণ সম্পাদক খালেকুজ্জামান বলেন, ধর্ম যখন রাজনৈতিকভাবে ব্যবহূত হয়, তখনই তা মানবতাবিরোধী কাজে লিপ্ত হয়। নাগরিক ঐক্যের আহ্বায়ক মাহমুদুর রহমান মান্না বলেন, নিউজিল্যান্ডের ঠিক একটা বিপরীত জগতে আমরা বসবাস করছি। আমরা মানবতার চাষ করি না, হিংসার চাষ করি। আমাদের মনে রাখতে হবে, রাষ্ট্র ও রাজনীতির মধ্যে ধর্ম আনা যাবে না।বাংলাদেশে কোনো ঘটনা ঘটলেই ঘৃণা ও বিভাজন ছড়িয়ে দেওয়া হয় বলে উল্লেখ করেন সুপ্রিম কোর্টের আইনজীবী ড. শাহদীন মালিক। তিনি বলেন, মতবিরোধ, সমালোচনা থাকবে; কিন্তু বিভাজন দূর করে রাজনীতিকে এগিয়ে নিয়ে যেতে হবে। বিভাজনের রাজনীতি বন্ধ করতে জাসিন্ডা নতুন দৃষ্টান্ত দেখিয়েছেন।জাসিন্ডাকে প্রকৃত মানবতার মা উপাধি দিয়ে ঢাকা বিশ্ববিদ্যালয়ের শিক্ষক ড. আসিফ নজরুল বলেন, বর্বরোচিত হামলার মাধ্যমে হামলাকারী যে অন্ধকার ছড়িয়ে দিতে চেয়েছেন, তা প্রতিরোধ করে দিয়েছেন নিউজিল্যান্ডের প্রধানমন্ত্রী ও সাধারণ মানুষ। বিভেদ, বিদ্বেষ ও চরমপন্থার বিরুদ্ধে সংহতি জানিয়ে অনুষ্ঠানে আরো বক্তব্য রাখেন- গণস্বাস্থ্য কেন্দ্রের প্রতিষ্ঠাতা ডা. জাফরুল্লাহ চৌধুরী, অধ্যাপক দিলারা চৌধুরী, মেজর জেনারেল (অব.) ফজলে এলাহী আকবর, সাবেক সচিব মোফাজ্জল করিম চৌধুরী, সাবেক পররাষ্ট্র প্রতিমন্ত্রী আবুল হাসান চৌধুরী প্রমুখ। সূচনা বক্তব্য দেন কল্যাণ পার্টির সভাপতি সৈয়দ মুহাম্মদ ইবরাহিম এবং সভা সঞ্চালনা করেন জামায়াতের বহিষ্কৃত নেতা মজিবুর রহমান (মঞ্জু)। 



24280,40097
চালকসহ তিন জনের বিরুদ্ধে হত্যামামলা, ক্লাস পরীক্ষা স্থগিত
অন্যান্য
প্রকাশ : ২৬ মার্চ ২০১৯, ০০:০০
সিলেট কৃষি বিশ্ববিদ্যালয় (সিকৃবি) শিক্ষার্থী  আফনানকে বাস চাপা দিয়ে ‘হত্যা’র প্রতিবাদে সোমবার বিশ্ববিদ্যালয়ের সকল ক্লাস ও পরীক্ষা বর্জন করে শিক্ষার্থীরা। এরপর বিকালে ক্যাম্পাসে মানববন্ধন কর্মসূচি পালিত হয়। সিকৃবি বায়োটেকনোলজি ও জেনেটিক ইঞ্জিনিয়ারিং অনুষদের সহকারী অধ্যাপক শরীফুল ইসলাম বলেন, ওয়াসিম হত্যার প্রতিবাদে শিক্ষার্থীদের আন্দোলনের সঙ্গে একাত্মতা ঘোষণা করে আমরা ২৭ মার্চ পর্যন্ত সকল ক্লাস ও পরীক্ষা স্থগিত করেছি। এই হত্যার ঘটনায় বিশ্ববিদ্যালয় কর্তৃপক্ষ আইনি পদক্ষেপ হিসাবে সোমবার বিকালে মৌলভীবাজার থানায় একটি হত্যা মামলা করেছেন।মামলায় গাড়ির চালক মো. জুয়েল (২৬),  হেলপার মাসুক মিয়া (৩৮) ও সুপারভাইজার সেবুলকে আসামি করা হয়। এজাহারে ভাড়া নিয়ে বাকবিতণ্ডার জেরে ওয়াসিমকে বাস থেকে ধাক্কা দিয়ে ফেলা হয় মর্মে অভিযোগ আনা হয়। এজাহার দায়েরকালে ওয়াসিমের সঙ্গে ওই বাসে থাকা সিকৃবির ১০ শিক্ষার্থীও থানায় উপস্থিত ছিল। মৌলভীবাজার সদর থানার ওসি সুহেল আহাম্মদ মামলার বিষয়টি নিশ্চিত করে বলেন, ইতোমধ্যে দুই আসামিকে   আটক করা হয়েছে। তাদের এই মামলায় গ্রেপ্তার দেখানো হয়েছে। ঘটনায় জড়িত উদার পরিবহনের বাসটিও জব্দ করা হয়েছে।উল্লেখ্য, শনিবার সন্ধ্যার দিকে ভাড়া নিয়ে কথা কাটাকাটির জের ধরে ‘উদার পরিবহন’ এর একটি বাস থেকে সিকৃবি শিক্ষার্থী ওয়াসিমকে বাসের হেল্পার ধাক্কা দিয়ে ফেলে দেয়। ওয়াসিমের বন্ধুরা জানায়, হেল্পার মাসুক মিয়া তাদের কাছে ১০০ টাকা ভাড়া দাবি করলে সবাই তর্কে জড়িয়ে পড়ে। এক পর্যায়ে তারা ঢাকা-সিলেট মহাসড়কের শেরপুর মুক্তিযোদ্ধা চত্বরে নেমে যায়। নামার সময় পেছন থেকে বাসের হেল্পার তাদের গালিগালাজ করতে থাকে। ওয়াসিম ফিরে এসে বাসের সিঁড়িতে উঠে হাতল ধরে ঝুলে তাদের কেন গালি দিল তা জিজ্ঞেস করে। এসময় চালক গাড়ির গতি বাড়িয়ে দেয়। তখন সহকারী মাসুক মিয়া ওয়াসিমকে ধাক্কা দিয়ে নিচে ফেলে দিলে বাসের পেছনের চাকার নিচে পড়ে ওয়াসিম গুরুতর আহত হয়। পরে তাকে সিলেট এমএজি ওসমানী হাসপাতালে নেওয়া হলে কর্তব্যরত চিকিত্সক মৃত ঘোষণা করেন। 



24281,40098
চট্টগ্রামে অটিস্টিক শিশুদের পুনর্বাসনে অপর্যাপ্ত উদ্যোগ
অন্যান্য
প্রকাশ : ২৬ মার্চ ২০১৯, ০০:০০
চট্টগ্রামে অটিস্টিক শিশুর সংখ্যা বাড়ছে। কিন্তু তাদের পরিচর্যা ও সামাজিকভাবে পুনর্বাসনে সরকারি-বেসরকারি উদ্যোগ অপর্যাপ্ত বলে মনে করছেন অভিভাবকরা। বহু পরিবার লজ্জায় কিংবা অসচেতনতার কারণে পরিবারে অটিস্টিক শিশু থাকার কথা জানাতে চান না বলে জানান সংশ্লিষ্ট বিশেষজ্ঞরা। এ ধরনের রাখঢাকের কারণে চট্টগ্রামে কত পরিবারে কতজন অটিস্টিক শিশু বা ব্যক্তি রয়েছেন তারও সঠিক পরিসংখ্যান নেই।   চট্টগ্রামে অটিস্টিক শিশুদের শিক্ষা ও পরিচর্যায় নিয়োজিত অন্যতম বেসরকারি সংগঠন ‘নিষ্পাপ’। অটিস্টিক শিশুদের শিক্ষা ও পরিচর্যায় তারা একটি স্কুল  চালাচ্ছে নগরীর প্রবর্ত্তক মোড় এলাকায়। ২০১০ সালে ইঞ্জিনিয়ার ঝুলন কুমার দাশের উদ্যোগে নিষ্পাপ অটিজম ফাউন্ডেশন প্রতিষ্ঠিত হয়। সেখানে বিভিন্ন পর্যায়ের ৮৫ জন শিশু শিক্ষা, প্রশিক্ষণ এবং পরিচর্যা নিচ্ছে। দুই শিফটেই চলে স্কুল। বয়সভেদে এবং সমস্যার স্তরভেদে এখানে অটিস্টিক শিশুদের রয়েছে ভিন্ন ভিন্ন শিক্ষা কারিকুলাম। ২৪ জন শিক্ষক-শিক্ষিকা এদের শিক্ষা প্রদানসহ নানা ধরনের প্রশিক্ষণ প্রদান করে থাকেন। জানা গেল এই শিক্ষা প্রতিষ্ঠান থেকে এ পর্যন্ত ১৭টি শিশু মূলধারার স্কুলে গিয়ে ভর্তি হতে পেরেছে।ইঞ্জিনিয়ার ঝুলন কুমার দাশ ইত্তেফাককে বলেন, চট্টগ্রামে অটিস্টিক শিশু যেভাবে বাড়ছে, সে তুলনায় এসব শিশুর শিক্ষা ও মূলধারায় নিয়ে আসার কার্যক্রমের জন্য যে কয়টি স্কুল ও প্রতিষ্ঠান রয়েছে সেগুলো সংখ্যার দিক থেকে এমনকি উপকরণ ও সক্ষমতার দিক থেকে যথেষ্ট নয়। আবার নানা কারণে বিভিন্ন স্কুল থেকে শিশুরা ঝরেও পড়ছে। অটিস্টিক শিশুদের শিক্ষা ও প্রশিক্ষণ প্রদানের এই পেশায় মেধাবী ব্যক্তিদের এগিয়ে আসা খুব প্রয়োজন। এ জন্য তাদের প্রশিক্ষণ, সমর্থন ও তাদের মধ্যে সচেতনতা বৃদ্ধি অপরিহার্য। এ ব্যাপারে সরকারের পক্ষ থেকেও বিশেষ ধরনের সহযোগিতা প্রত্যাশা করা হচ্ছে।তিনি বলেন, এই মুহূর্তে বলা যাবে না যে, চট্টগ্রামে অটিস্টিক শিশুর সংখ্যা কত। কারণ এবিষয়ে জরিপ পরিচালনা করতে গিয়ে দেখা গেছে, অটিস্টিক শিশু রয়েছে এমন অনেক পরিবারের অভিভাবকরা সেকথা স্বীকার করতে চাইছেন না। পর্যবেক্ষণ করে দেখা গেছে সামাজিকভাবে হেয় হতে হবে এজন্য অনেক পরিবার তাদের অটিস্টিক শিশুদের কথা গোপন করছে।তারপরও চট্টগ্রামে অটিস্টিক শিশুদের শিক্ষা ও প্রশিক্ষণ প্রদানে যেসব স্কুল/প্রতিষ্ঠান কাজ করে যাচ্ছে সেগুলোর কয়েকটির নাম জানালেন নিষ্পাপ অটিজম স্কুলের জয়েন্ট সেক্রেটারি সুজিত কুমার দত্ত। সেগুলো হচ্ছে—ফাউন্ডেশন ফর অটিজম রিসার্চ এন্ড এডুকেশন (ফেয়ার), চট্টগ্রাম সেনানিবাসে সেনাবাহিনী পরিচালিত স্কুল প্রয়াস, বন্দরটিলায় নৌবাহিনী পরিবার কল্যাণ সংস্থা পরিচালিত আশার আলো, পাঁচলাইশ মোড়ের ড্রিম স্টারস অটিজম একাডেমি, মাতৃস্নেহ অটিজম একাডেমি, হালিশহরের প্রেরণা এবং পাহাড়তলীর সুইড বাংলাদেশ।চট্টগ্রাম বিশ্ববিদ্যালয়ের মনোবিজ্ঞান বিভাগের সহযোগী অধ্যাপক মোহাম্মদ আফজাল হোসেন ইত্তেফাককে বলেন, একথা সঠিক যে চট্টগ্রামসহ সর্বত্র অটিস্টিক শিশুর সংখ্যা দিন দিন বাড়ছে। এই রোগটি কেন হয় তা বিজ্ঞানীদের কাছে এখনো অজানা। তবে বিজ্ঞানী ও বিশেষজ্ঞরা কিছু কারণকে এই ধরনের শিশু জন্ম নেওয়ার জন্য দায়ী মনে করেন। তবে এখনো পর্যন্ত তা ধারণা পর্যায়েই রয়ে গেছে। এসব কারণের মধ্যে রয়েছে, নিকটাত্মীয়ের মধ্যে বিয়ে হওয়া, দেরিতে বিয়ে করা বিশেষ করে মেয়েদের বেলায় ৩৫ বছরের বেশি বয়সে বিয়ে করা, ত্রুটিপূর্ণ জিনগত সংকেত ইত্যাদি। তিনি বলেন, অটিস্টিক শিশুরা হলো নিউরো ডেভেলপমেন্ট ডিজঅর্ডার বা মস্তিষ্কে ত্রুটিজনিত সমস্যার শিকার। তারা যে কোনো মানবিক যোগাযোগে অক্ষম, তাদের আই কন্টাক্ট ক্ষমতা নেই, তারা সব সময় একই রকম আচরণ করতে থাকে এবং তাদের সামাজিক যোগাযোগ ক্ষমতা থাকে না। এদের মধ্যে আবার নানা স্তর রয়েছে। অনেককে শিক্ষা ও প্রশিক্ষণের মাধ্যমে সমাজের মূল ধারায় নিয়ে আসা যায়। 



24282,40099
দেউলিয়ার হাত থেকে বেঁচে গেলো জেট এয়ারওয়েজ
অন্যান্য
প্রকাশ : ২৬ মার্চ ২০১৯, ০০:০০
অবশেষে দেউলিয়ার হাত থেকে রক্ষা পাচ্ছে ভারতের বড় এয়ারলাইন্স জেট এয়ারওয়েজ। স্টেট ব্যাংক অব ইন্ডিয়া জেটকে বাঁচাতে একটি উদ্ধার পরিকল্পনা বাস্তবায়ন করবে। পরিকল্পনার অংশ হিসেবে জেট-এর চেয়ারম্যান নরেশ গয়াল বোর্ড থেকে পদত্যাগ করবেন। কোম্পানির নিয়ন্ত্রণ নেবে ব্যাংক।জানা গেছে, স্টেট ব্যাংক অব ইন্ডিয়া জেট এয়ারওয়েজের এক বিলিয়ন মার্কিন ডলারের ঋণকে ইকুইটিতে রূপান্তর করবে। এর বাইরে জেট এয়ারওয়েজকে ব্যাংক আলাদা করে ১৫ বিলিয়ন রুপি দেবে। এর বিনিময়ে ব্যাংক মাত্র এক রুপির শেয়ার নিজেদের কাছে রাখবে। এই খবরে জেট এয়ারওয়েজের শেয়ারের দাম প্রায় সাড়ে ১২ শতাংশ বেড়েছে।উল্লেখ্য, অর্থের অভাবে জেট এয়ারওয়েজ দেউলিয়া হবার পথে ছিলো। বাংলাদেশসহ বিভিন্ন রুটে জেট এর ফ্লাইট বন্ধ হয়ে যায়।  



24283,40100
৫ মে ময়মনসিংহ সিটি করপোরেশন নির্বাচন
অন্যান্য
প্রকাশ : ২৬ মার্চ ২০১৯, ০০:০০
নবগঠিত ময়মনসিংহ সিটি করপোরেশনের নির্বাচনের তফসিল ঘোষণা করেছে নির্বাচন কমিশন (ইসি)। ঘোষিত তফসিল অনুযায়ী ভোটগ্রহণ হবে ৫ মে। এ নির্বাচনে ১৩০ টি কেন্দ্রের সব কটিতে ইভিএমে ভোট হবে। নির্বাচনে মনোনয়নপত্র জমা দেয়ার শেষদিন ৮ এপ্রিল, বাছাই হবে ১০ এপ্রিল এবং মনোনয়নপত্র প্রত্যাহারের শেষ দিন ১৭ এপ্রিল।রবিবার প্রধান নির্বাচন কমিশনার (সিইসি) কেএম নূরুল হুদার সভাপতিত্বে অনুষ্ঠিত ইসির ৪৬তম বৈঠকে ময়মনসিংহ সিটি নির্বাচনের তফসিল ঘোষণার সিদ্ধান্ত হয়। এরপর নির্বাচন ভবনের মিডিয়া সেন্টারে ইসি সচিবালয়ের সচিব হেলালুদ্দীন আহমদ তফসিল ঘোষণা করেন। সচিব বলেন, ময়মনসিংহ সিটি করপোরেশনে ৪৬টি ওয়ার্ড রয়েছে। এই সিটি করপোরেশনের ১৩০টি কেন্দ্রের সব ক’টিতেই ইলেকট্রনিক ভোটিং মেশিন বা ইভিএমে ভোট হবে।দেশের দ্বাদশ সিটি করপোরেশন হিসাবে গেজেট প্রকাশের পাঁচ মাস পর তফসিল ঘোষণা করলো ইসি। এপ্রিলে এইচএসসি পরীক্ষা রয়েছে। তারপর ৭ মে থেকে রোজা শুরু হতে পারে। পরীক্ষার পর রোজার আগেই ভোটের দিন ঠিক করেছে ইসি।নির্বাচন উপলক্ষে চলতি বছরের ২৮ জানুয়ারি ময়মনসিংহ সিটি করপোরেশনকে ৩৩টি সাধারণ এবং ১১টি সংরক্ষিত ওয়ার্ডে ভাগ করে সীমানা সংক্রান্ত গেজেট প্রকাশ করা হয়। ময়মনসিংহ সদর উপজেলার ১৩টি ইউনিয়নের মধ্যে বয়ড়া ও আকুয়া ইউনিয়নের পুরোটা এবং খাগডহর, চর ঈশ্বরদিয়া, দাপুনিয়া, ভাবখালী, সিরতা ও চরনিলক্ষীয়া ইউনিয়নের আংশিক এলাকাকে অন্তর্ভুক্ত করে এই সিটি করপোরেশনের এলাকা নির্ধারণ করা হয়। গত ১৫ অক্টোবর ময়মনসিংহকে বাংলাদেশের দ্বাদশ সিটি করপোরেশন গঠনের গেজেট প্রকাশ করে সরকার। নব গঠিত ময়মনসিংহ সিটির প্রশাসক হিসেবে দায়িত্ব পালন করে আসছেন বিলুপ্ত ময়মনসিংহ পৌরসভার মেয়র ইকরামুল হক। স্থানীয় সরকার (সিটি কর্পোরেশন) আইন অনুযায়ী প্রশাসকের মেয়াদ হবে সর্বোচ্চ ১৮০ দিন। প্রশাসকের মেয়াদ শেষের আগেই নতুন জনপ্রতিনিধির জন্যে ভোট হতে যাচ্ছে এ সিটির।গত বছরের ১ এপ্রিল প্রধানমন্ত্রী শেখ হাসিনার সভাপতিত্বে প্রশাসনিক পুনর্বিন্যাস-সংক্রান্ত জাতীয় বাস্তবায়ন কমিটির (নিকার) বৈঠকে ময়মনসিংহকে সিটি করপোরেশন করার সিদ্ধান্ত নেয়া হয়। 



24284,40101
শোক সংবাদ
অন্যান্য
প্রকাশ : ২৬ মার্চ ২০১৯, ০০:০০
মুক্তিযোদ্ধা ওয়াহিদুর রহমানকুমিল্লা আদর্শ সদর উপজেলার পাঁচথুবী ইউনিয়নের ভারত সীমান্তবর্তী কোটেশ্বর গ্রামের বীর মুক্তিযোদ্ধা আ ন ম ওয়াহিদুর রহমান (৭৫) রবিবার দুপুরে ঢাকার বক্ষব্যাধি হাসপাতালে চিকিত্সাধীন অবস্থায় ইন্তেকাল করেছেন (ইন্নালিল্লাহি .... রাজিউন)। তিনি ওই ইউনিয়ন আওয়ামী লীগের সাবেক সভাপতি, আদর্শ সদর উপজেলা আওয়ামী লীগের সাবেক সহ-সভাপতি, কৃষক লীগের সাংগঠনিক সম্পাদক ও উপজেলা আহলে সুন্নাত ওয়াল জামায়াতের সভাপতিসহ বিভিন্ন সামাজিক সংগঠনের সঙ্গে জড়িত ছিলেন। তিনি ৩ ছেলে, ১ মেয়ে ও নাতি-নাতনিসহ অসংখ্য আত্মীয়-স্বজন গুণগ্রাহী রেখে গেছেন। গতকাল সোমবার দুপুরে পাঁচথুবী ইউনিয়নের কোটেশ্বর গ্রামের সরকারি প্রাথমিক বিদ্যালয় মাঠে জানাজা শেষে রাষ্ট্রীয় মর্যাদায় তাঁকে পারিবারিক কবরস্থানে দাফন করা হয়।আ স ম আবদুল করিমবেসরকারি টেলিভিশন চ্যানেল বাংলাভিশনের বার্তা সম্পাদক মোস্তফা কামাল ও কুমিল্লা কমার্স কলেজের অধ্যক্ষ মো. হুমায়ূন কবীর মাসউদের বাবা অবসরপ্রাপ্ত তহশিলদার আ স ম আবদুল করিম (৮০) ইন্তেকাল করেছেন (ইন্নালিল্লাহি ... রাজিউন)। ডায়াবেটিকসহ নানা রোগে আক্রান্ত হয়ে তিনি সোমবার সকাল সাড়ে ৯টায় কুমিল্লা নগরীর টমছমব্রিজ এলাকার নিজ বাসায় মৃত্যুবরণ করেন। বাদ আসর নগরীর টমছমব্রিজ কবরস্থান প্রাঙ্গণে জানাজা শেষে তাকে দাফন করা হয়। তিনি ৬ ছেলে ও ৩ মেয়ের বাবা।  



24285,40102
মৃত্যুবার্ষিকী
অন্যান্য
প্রকাশ : ২৬ মার্চ ২০১৯, ০০:০০
ফণী ভূষণ চৌধুরীআজ ২৬ মার্চ বাংলাদেশ পাবলিক কমিশনের সদস্য, আইজিপি পদমর্যাদায় স্বরাষ্ট্র মন্ত্রণালয়ের সাবেক পুলিশ সমন্বয়ক, পাট ও বস্ত্র মন্ত্রণালয়ের সাবেক সচিব, বীর মুক্তিযোদ্ধা ফণী ভূষণ চৌধুরীর তৃতীয় মৃত্যুবার্ষিকী। এ উপলক্ষে সুনামগঞ্জ জেলার ছাতক থানার কালীবাড়িস্থ প্রয়াতের নিজ বাসভবনে শ্রীমদ্ভগবত্ গীতা পাঠ, ধর্মীয় আচার-অনুষ্ঠান ভোগ ও নাম-সংকীর্তনের আয়োজন করা হয়েছে। প্রয়াতের  আত্মীয়-স্বজন, বন্ধু-বান্ধব, সহকর্মী, শুভানুধ্যায়ীদের উক্ত অনুষ্ঠানে উপস্থিত থাকার জন্য পরিবারের পক্ষ থেকে অনুরোধ জানানো হয়েছে।আফছার উদ্দিন শেখআজ ২৬ মার্চ মঙ্গলবার সৃজনশীল প্রকাশক পারিজাত প্রকাশনীর স্বত্বাধিকারী শওকত হোসেন লিটুর বাবা মরহুম আফছার উদ্দিন শেখ’র ১৬তম মৃত্যুবার্ষিকী। এ উপলক্ষে তার নিজ ভবনে (ফরাশগঞ্জ রোড, ঢাকা-১১০০) বাদ আছর কোরআনখানি ও মিলাদের আয়োজন করা হয়েছে। এতে আত্মীয়-স্বজন ও গুণগ্রাহীদের উপস্থিত থাকার জন্য তার পরিবারের পক্ষ থেকে অনুরোধ করা হয়েছে।  



24286,40103
ইসলামপুরে ভটভটি চাপায় দলিল লেখক নিহত
সারাদেশ
প্রকাশ : ২৫ মার্চ ২০১৯, ২৩:৩২
জামালপুরের ইসলামপুর উপজেলায় সোমবার বালিভর্তি ভটভটি চাপায় দলিল লেখক নিহত হয়েছেন। নিহত দলিল লেখক দধি চন্দ্র গোয়ালার (৬৫) বাড়ি মেলান্দহ উপজেলার হাতিজা পাইলিং ঘাট এলাকায়। প্রত্যক্ষদর্শীরা জানান, দলিল লেখক দধি চন্দ্র গোয়ালা বেলা ১১টার দিকে রেজিস্ট্রি অফিসে জরুরী কাজ শেষ করে বাড়ির ফেরার পথে বঙ্গবন্ধু মোড় এলাকায় পৌঁছালে হঠাৎ একটি বালিভর্তি ভটভটি তাকে চাপা দিয়ে চলে যায়। পরে স্থানীয়রা তাকে উদ্ধার করে প্রথমে ইসলামপুর উপজেলা স্বাস্থ্য কমপ্লেক্সে ভর্তি করে।তার অবস্থার চরম অবনতি হলে উন্নত চিকিৎসার জন্য চিকিৎসক ময়মনসিংহ মেডিকেল কলেজ হাসপাতালে প্রেরণ করেন। সেখানে চিকিৎসাধীন অবস্থায় বিকেল ৪টার দিকে তার মৃত্যু হয়।চালক ভটভটি নিয়ে পালিয়ে গেছে। এ ব্যাপারে ইসলামপুর থানার অফিসার ইনচার্জ আসলাম হোসেন দুর্ঘটনায় মৃত্যুর বিষয়টি নিশ্চিত করেছেন।ইত্তেফাক/আরকেজি



24287,40104
হিরো আলমের জামিন চাওয়ায় স্ত্রী ও শ্বশুরকে আদালতের ভর্ৎসনা
জাতীয়
প্রকাশ : ২৫ মার্চ ২০১৯, ২৩:৫৮
বগুড়ায় কারাবন্দি আশরাফুল হোসেন ওরফে হিরো আলমের জামিন চাওয়ায় আদালত তার স্ত্রী সাদিয়া আক্তার সুমি ও শ্বশুর সাইফুল ইসলামকে ভর্ৎসনা করেছেন। সোমবার আপোসনামা জমা দিয়ে আইনজীবীর মাধ্যমে জামিন চাইলে শুনানি শেষে জেলা ও দায়রা জজ নরেশ চন্দ্র সরকার তাদের ভর্ৎসনা করে জামিন নামঞ্জুর করেন। হিরো আলমকে আগামী ১৮ এপ্রিল তারিখে আদালতে হাজিরের নির্দেশ দিয়েছেন বিচারক। ওই দিন তার উপস্থিতিতে জামিন শুনানি হবে।হিরো আলমের আইনজীবী মাসুদার রহমান স্বপন জানান, যৌতুক না পেয়ে নির্যাতন মামলার বাদী সাইফুল ইসলাম তার জামাতা হিরো আলমের বিরুদ্ধে মামলা না চালানোর সিদ্ধান্ত নেন। সমঝোতা হওয়ার পর তিনি এ ব্যাপারে আদালতে এফিডেভিট করেন। সোমবার সাইফুল ইসলাম, তার মেয়ে সাদিয়া আক্তার সুমি ও তার দুই সন্তন আদালতে আসেন। সাইফুল ইসলাম আপসনামার ভিত্তিতে হিরো আলমের জামিন প্রার্থনা করেন। সুমি হিরো আলমের সঙ্গে সংসার করবেন বলে আদালতকে জানান। বাদী তার মেয়ে সুমিকে মারধর ও জামাই হিরো আলমের দ্বিতীয় বিয়ের প্রমাণ দেখাতে ব্যর্থ হন। তখন আদালত তাদের দু’জনকে ভর্ৎসনা করেন। পরে বিচারক হিরো আলমের জামিন নামঞ্জুর করে আগামী ১৮ এপ্রিল জামিন আবেদনের পূর্ণাঙ্গ শুনানির দিন ধার্য করেন। ওই দিন হিরো আলমকে আদালতে হাজিরের পাশাপাশি তার স্ত্রী সুমি ও শ্বশুর সাইফুল ইসলামকেও উপস্থিত থাকতে বলা হয়েছে।উল্লেখ্য, যৌতুক না পেয়ে হিরো আলম গত ৫ মার্চ সন্ধ্যায় তার স্ত্রী সাদিয়া আক্তার সুমিকে মারধর করেন। শ্বশুর সাইফুল ইসলাম মেয়েকে উদ্ধার করে হাসপাতালে ভর্তি করে দেন। এ ব্যাপারে হিরো আলমকে পুলিশ গ্রেফতার করে।ইত্তেফাক/আরকেজি



24288,40105
নন্দীগ্রামে নানা আয়োজনে গণহত্যা দিবস পালিত
সারাদেশ
প্রকাশ : ২৬ মার্চ ২০১৯, ০০:১৭
বগুড়ার নন্দীগ্রামে যথাযথ মর্যাদায় ২৫ মার্চ ‘গণহত্যা দিবস’ পালিত হয়েছে। দিবস উপলক্ষ্যে সোমবার উপজেলা প্রশাসন ভাটরা ইউনিয়নের বামনগ্রাম বধ্যভূমির স্মৃতিস্তম্ভে নানা কর্মসূচির আয়োজন করে।বিকেলে উপজেলা নির্বাহী অফিসার শারমিন আখতারের নেতৃত্বে মুক্তিযোদ্ধা, স্থানীয় জনপ্রতিনিধি ও উপজেলা প্রশাসনের কর্মকর্তারা বামনগ্রাম বধ্যভূমির স্মৃতিস্তম্ভে পুষ্পস্তবক অর্পন করেন।এরপর ২৫ মার্চ ‘গণহত্যা দিবসের তাৎপর্য তুলে ধরে বক্তব্য রাখেন, উপজেলা নির্বাহী অফিসার শারমিন আখতার, নন্দীগ্রাম পৌর সভার মেয়র কামরুল হাসান সিদ্দিকী জুয়েল, উপজেলা পরিষদের ভাইস চেয়ারম্যান একে আজাদ, স্থানীয় ইউপি চেয়ারম্যার মোরশেদুল বারী, মুক্তিযোদ্ধা হাবিবুর রহমান, উপজেলা মৎস্য কর্মকর্তা দিপক কুমার হলদার, উপজেলা প্রকল্প বাস্তবায়ন কর্মকর্তা আবু তাহের, নন্দীগ্রাম প্রেসক্লাবের সভাপতি নাজমুল হুদা সরকার ও সাধারণ সম্পাদক মুনিরুজ্জামান মুনির প্রমুখ।পরে শহীদদের স্মরণে মোমবাতি প্রজ্বলন ও দোয়া মাহফিল অনুষ্ঠিত হয়। অপরদিকে সন্ধ্যা ৭টায় নন্দীগ্রাম মনসুর হোসেন ডিগ্রি কলেজ মাঠে থানা পুলিশের আয়োজনে মুক্তিযুদ্ধে শহীদদের আত্মার প্রতি শ্রদ্ধা জানিয়ে লাখো প্রদীপ প্রজ্বলন করা হয়।ইত্তেফাক/আরকেজি



24289,40106
বিআইডব্লিউটিএ’র ৩য় ধাপের অভিযানে ৫৬ স্থাপনা উচ্ছেদ
অন্যান্য
প্রকাশ : ২৬ মার্চ ২০১৯, ০০:০০
ঢাকার চারপাশের নদীগুলি দখলমুক্ত করতে বিআইডব্লিউটিএ’র লাগাতার অভিযানের ৩য় ধাপে ২২তম দিনে সোমবার মিরপুর বেড়ীবাঁধ ও সাভারের কাউন্দিয়া এলাকায় তুরাগ নদীর উভয় তীরে বহুতল ভবন, আধাপাকা ভবন, টিনশেড ঘরসহ ৫৬টি অবৈধ স্থাপন উচ্ছেদ করা হয়েছে। এরমধ্যে ছিল ১৩টি একতলা ভবন, ৭টি দোতলা ভবন, ৪টি তিনতলা ভবন এবং চারতলা ভবন ছিল একটি। এ নিয়ে বিআইডব্লিউটিএ’র উচ্ছেদ করা স্থাপনার সংখ্যা দাঁড়ালো ২ হাজার ৯১৪ টিতে।বিআইডব্লিউটিএ’র ঢাকা নদী বন্দর যুগ্ম পরিচালক একেএম আরিফ উদ্দিন জানান, ঢাকার চারপাশের বুড়িগঙ্গা, তুরাগ, বালু ও শীতলক্ষ্যা নদীকে দখলমুক্ত করতে কমপক্ষে আরো দেড় থেকে দুই মাস সময় লাগবে।সচেতন মহলের দাবি, উচ্ছেদের পাশাপাশি নদী দখল করে অবৈধ স্থাপনা নির্মাণকারী মালিকদের বিরুদ্ধে মামলা দেওয়াসহ ক্ষতিপূরণ আদায় না করা হলে বিআইডব্লিউটিএ’র এ উচ্ছেদ অভিযান টেকসই হবে না। কেননা দখলবাজরা আবারো সুযোগ পেলে নদী দখলে মরিয়া হয়ে উঠবে। আজ মঙ্গলবার সকাল ৯টা থেকে মিরপুর বেড়ীবাঁধ ও সাভারের সিন্নিটেক থেকে তুরাগ নদীর দুইপাড়েই বিআইডব্লিউটিএ উচ্ছেদ অভিযান পরিচালনা করবে বলে কর্মকর্তারা জানিয়েছেন।



24290,40107
উপজেলা পরিষদ নির্বাচন রূপগঞ্জে আওয়ামী লীগের সভা, গণসংযোগ
অন্যান্য
প্রকাশ : ২৬ মার্চ ২০১৯, ০০:০০
আসন্ন উপজেলা পরিষদ নির্বাচনকে সামনে রেখে নারায়ণগঞ্জের রূপগঞ্জ উপজেলা আওয়ামী লীগের উদ্যোগে রবিবার নির্বাচনী সভা ও গণসংযোগ করা হয়েছে। উপজেলার তারাবো পৌরসভার নোয়াপাড়া এলাকায় আয়োজিত এ নির্বাচনী সভায় সভাপতিত্ব করেন তারাবো পৌরসভা  আওয়ামী লীগের সভাপতি মোফাজ্জল হোসেন ভূঁইয়া। সভায় আরো বক্তব্য রাখেন রূপগঞ্জ উপজেলা আওয়ামী লীগের সাধারণ সম্পাদক ও উপজেলা পরিষদের চেয়ারম্যান প্রার্থী আলহাজ মো. শাহজাহান ভূঁইয়া, তারাবো পৌরসভার মেয়র হাসিনা গাজী, ভাইস চেয়ারম্যান প্রার্থী সরকারি মুড়াপাড়া কলেজ ছাত্র সংসদের ভিপি শাহরিয়ার পান্না সোহেল, ইউসুফগঞ্জ স্কুল অ্যান্ড কলেজের সভাপতি ও উপজেলা পরিষদের ভাইস চেয়ারম্যান সৈয়দা ফেরদৌসী আলম নীলা, রূপগঞ্জ উপজেলা যুবলীগের সভাপতি কামরুল হাসান তুহিন, সাধারণ সম্পাদক মোস্তাফিজুর রহমান শাহীন, যুবলীগ নেতা আব্দুল আওয়াল, আওয়ামী লীগ নেতা আব্দুল আজিজ, নাট্য অভিনেতা এ বি সিদ্দিক ও সিরাজ মাহমুদ প্রমুখ।গণসংযোগে তারা বলেন, আওয়ামী লীগ সরকারের আমলে রূপগঞ্জের ভুলতা ফ্লাইওভার, শীতলক্ষ্যার মুড়াপাড়া সেতু, মুড়াপাড়া পাইলট স্কুল ও মুড়াপাড়া কলেজ সরকারিকরণ, সড়ক, সেতু, কালভার্ট নির্মাণ এবং বিদ্যুত্ সংযোগসহ তিন হাজার ২০০ কোটি টাকার উন্নয়ন দৃশ্যমান। দুইবারের নির্বাচিত উপজেলা চেয়ারম্যান আলহাজ মো. শাহজাহান ভূঁইয়া একজন দক্ষ সংগঠক, পরীক্ষিত, সত্ ও পরিচ্ছন্ন রাজনীতিবিদ হওয়ায় দলের ত্যাগী ও প্রবীণ কর্মীরা তার পক্ষেই কাজ করছেন। রূপগঞ্জের উন্নয়নের ধারা অব্যহত রাখতে আবারো নৌকাকেই জয়ী করতে হবে। পরে তারা তারাবো পৌরসভার হাটিপাড়া, নোয়াপাড়া, রূপসী, মৈকুলী, খাদুন, বিশ্বরোড, বরপা, সুতালরা, খালপাড়, কায়েতপাড়া ইউনিয়নের চনপাড়া পূর্নবাসন কেন্দ্র এবং রাসেলনগরসহ আশপাশের এলাকায় নৌকার পক্ষে গণসংযোগ করেন। 



24291,40108
ধামরাইয়ে এক চেয়ারম্যান প্রার্থীর বিরুদ্ধে হলফনামায় মিথ্যা তথ্য দেওয়ার অভিযোগ
অন্যান্য
প্রকাশ : ২৬ মার্চ ২০১৯, ০০:০০
ঢাকা জেলার ধামরাই উপজেলা পরিষদ নির্বাচনে এক চেয়ারম্যান প্রার্থীর বিরুদ্ধে হলফনামা ও মনোনয়ন ফরমে মিথ্যা তথ্য দেওয়ার অভিযোগ তুলেছেন অপর এক প্রতিদ্বন্দ্বী প্রার্থী।অভিযোগে বলা হয়, আওয়ামী লীগ মনোনীত চেয়ারম্যান প্রার্থী মো. মিজানুর রহমান মিজান তার নামের পূর্বে ‘অধ্যাপক’ উল্লেখ করছেন। প্রকৃতপক্ষে তিনি কখনো কোনো কলেজে ‘অধ্যাপক’ হিসেবে কর্মরত ছিলেন না। অথচ তার জীবন বৃত্তান্ত, দলীয় ও ব্যক্তিগত প্রচারণার সর্বত্র তিনি উল্লেখ করেছেন ‘অধ্যাপক মো. মিজানুর রহমান’। এ ঘটনায় সোমবার সকালে নির্বাচন কমিশন ও রিটার্নিং কর্মকর্তার কাছে প্রমাণসহ হলফনামায় ভুয়া ও মিথ্যা তথ্য প্রদানের লিখিত অভিযোগ করেছেন ধামরাই উপজেলা নির্বাচনে চেয়ারম্যান পদে অপর প্রতিদ্বন্দ্বী প্রার্থী উপজেলা যুবলীগের সভাপতি মোহাদ্দেস হোসেন।জানা গেছে, ১৯৯৮ সালের ৭ ফেব্রুয়ারি থেকে ২০০২ সালের ৯ জানুয়ারি পর্যন্ত সাভার কলেজের ভূগোল বিভাগে খণ্ডকালীন প্রভাষক হিসেবে কর্মরত ছিলেন মিজানুর রহমান। কিন্তু হলফনামায় নিজের নামের পূর্বে তিনি ‘অধ্যাপক’ উল্লেখ করেছেন।  মিজানের এমন ভুয়া পরিচয় নিয়ে একাধিক শিক্ষক, ভুগোল বিভাগের প্রাক্তন একাধিক শিক্ষার্থী ও স্টাফদের প্রতিবাদের মুখে সাভার কলেজের অধ্যক্ষ আব্দুল হালিম ও উপাধ্যক্ষ দিল আফরোজা শামীম ২৩ মার্চ লিখিতভাবে জানান, মিজানুর রহমান খণ্ডকালীন প্রভাষক ছিলেন। তিনি সাভার কলেজ কিংবা অন্য কোথাও অধ্যাপনা করেননি।এ অভিযোগের জবাবে চেয়ারম্যান প্রার্থী মো. মিজানুর রহমান বলেন, ‘যিনি কলেজে  পড়ান সেই তো অধ্যাপক। সবখানে অধ্যাপক লিখে অভ্যস্ত হয়ে গেছি।  তাই অধ্যাপক বাদ দিতে পারছি না।’অভিযোগের বিষয়ে সহকারী রিটার্নিং অফিসার ও ধামরাই উপজেলা নির্বাহী কর্মকর্তা (ইউএনও) আবুল কালাম আজাদ বলেন, মিজানুর রহমানের বিরুদ্ধে মিথ্যা তথ্য প্রদানের অভিযোগের সত্যতা পাওয়া গেছে। হলফনামায় মিথ্যা তথ্য দেওয়ায় নির্বাচন কমিশন এবং আদালত ব্যবস্থা নিতে পারে।উল্লেখ্য, আগামী ৩১ মার্চ চতুর্থ ধাপে ধামরাই উপজেলায় ভোট অনুষ্ঠিত হবে। 



24292,40109
মুক্তিযুদ্ধে প্রথম শহীদরা যোগ্য মর্যাদা পাবেন কী
অন্যান্য
প্রকাশ : ২৬ মার্চ ২০১৯, ০০:০০
দেশের মুক্তিযুদ্ধের ইতিহাসে প্রথম পাক হানাদার বাহিনীর বিরুদ্ধে যে অঞ্চলের সাধারণ মানুষ প্রতিরোধ গড়ে তুলতে গিয়ে নিহত হয়েছিলেন, সেটা ছিল নারায়ণগঞ্জ। ২৫ শে মার্চ রাতে পাকবাহিনী বাঙালিদের ওপর নির্মম হত্যাযজ্ঞ শুরু করে। বিশ্ববিদ্যালয়গুলোতে চলে গণহত্যা। ঢাকা গণহত্যার শহরে পরিণত হয়। বঙ্গবন্ধু শেখ মুজিবুর রহমান আনুষ্ঠানিক বাংলাদেশের স্বাধীনতা ঘোষণার পর তত্কালীন ইপিআর প্রথম পাকবাহিনীর বিরুদ্ধে প্রতিরোধ গড়ে তোলে। ২৬ মার্চ পাক হানাদার বাহিনী ঢাকার পাশের শহর নারায়ণগঞ্জে প্রবেশের চেষ্টা করে। এর আগেই ছাত্র সংগ্রাম পরিষদের নেতৃত্বে ঢাকা-নারায়ণগঞ্জ পুরাতন সড়কের পাগলা থেকে চাষাঢ়া পর্যন্ত পথে পথে ট্রেনের বগি ফেলে ও বড় বড় গাছ কেটে রাস্তায় প্রতিবন্ধকতা সৃষ্টি করে। পাকবাহিনী ফতুল্লার মাসদাইর পর্যন্ত বিভিন্নভাবে ব্যারিকেড সরিয়ে আসতে পারলেও মাসদাইরে বর্তমান পুলিশ লাইনের কাছে এসে বাধাপ্রাপ্ত হয়। ছাত্র সংগ্রাম পরিষদ তত্কালীন এমএলএ একেএম সামছুজ্জোহা ও আফজাল হোসেনের সামগ্রিক তত্ত্বাবধানে পাক হানাদার বাহিনীর বিরুদ্ধে সম্মুখ যুদ্ধে লিপ্ত হয়। এখানে পাকবাহিনীকে ২৬ ঘণ্টার বেশি সময় আটকে রাখা হয়। এরপর পাকবাহিনী ৩৩ জনকে নির্মমভাবে হত্যা করার পর ২৭ মার্চ দুপুরে শহরে প্রবেশ করে। মূলত মুক্তিযুদ্ধ শুরু হওয়ার আগে এটাই ছিল দেশের প্রথম পাকবাহিনীর বিরুদ্ধে প্রতিরোধ যুদ্ধ। এই প্রতিরোধ যুদ্ধে নিহতরা এখনও শহীদের মর্যাদা পায়নি বলে শহীদ পরিবারের সন্তান মোহাম্মদ হোসেন অভিযোগ করেন। তবে গত বছর নারায়ণগঞ্জ জেলা মুক্তিযুদ্ধা সংসদের নবনির্মিত ভবন উদ্বোধনকালে মুক্তিযুদ্ধ বিষয়ক মন্ত্রী আ.ক.ম মোজাম্মেল হক এই প্রতিনিধির সঙ্গে আলাপকালে জানিয়েছিলেন, শহীদদের প্রাপ্য মর্যাদা প্রদানসহ তাদের নাম মুক্তিযুদ্ধের ইতিহাস গ্রন্থে লিপিবদ্ধ করা হবে। কিন্তু আজও তারা সেই মর্যাদা পাননি।সম্প্রতি এ সকল শহীদের মর্যাদা প্রদান ও নাম তালিকাভুক্ত করার জন্য এবং শহীদ পরিবারের স্বীকৃতি দেওয়ার জন্য নারায়ণগঞ্জ মাসদাইর শহীদ পরিবার কল্যাণ সমিতির পক্ষ থেকে ৩৩ জন নিহতের স্মৃতিস্তম্ভ করার দাবি জানিয়ে নাসিক মেয়রের কাছে স্মারকলিপি প্রদান করা হয়। সেই প্রতিরোধকালীন সময়ের শেষে পাক হানাদার বাহিনী যে ৩৩ জনকে বিভিন্ন স্থানে হত্যা করে, বর্তমানে কেরানীগঞ্জের পানগাওয়ে বসবাসকারী মোহাম্মদ হোসেন এই হত্যাকাণ্ডের একজন প্রত্যক্ষদর্শী। মোহাম্মদ হোসেন সেদিনের ঘটনা বলতে গিয়ে আবেগাপ্লুত কণ্ঠে বলেন, শহীদ পরিবারের সদস্য হয়েও আমরা কোনো সম্মানী তো দূরের কথা আমাদের স্বীকৃতি পর্যন্ত দেওয়া হয়নি। তার চাচাসহ পাঁচজনকে হত্যার সময় মোহাম্মদ হোসেন নিজেও গুলিবিদ্ধ হয়। পাকবাহিনী মোহাম্মদ হোসেন মারা গেছে ভেবে চলে যান। ৩ দিন অজ্ঞান থাকার পর জ্ঞান ফিরে দেখেন সে লাশের পাশে পড়ে আছে। এরপর কেরানীগঞ্জ চলে যান। এ ব্যাপারে মোহাম্মদ হোসেন জানান, পঙ্গু অবস্থায় দুর্বিষহ জীবন যাপন করলেও সেদিন পাক হানাদার বাহিনীকে প্রতিরোধ করার অপরাধে উত্তর মাসদাইরের ব্যবসায়ী আব্দুস সাত্তার, তার গাড়ির চালক নুর ইসলাম, আশরাফুল ইসলাম, পূর্ব মাসদাইরের সাবেক মন্ত্রী মরহুম আব্দুস সাত্তারের পুত্র তৌফিক সাত্তার ও তার বন্ধু জালাল, পশ্চিম মাসদাইরের ভাষা সৈনিক খাজা জহিরুল হকের বোন হাসিনা হক, ভগ্নিপতি জসিমুল হকসহ দারোয়ান ও বাড়ির দুইজন কাজের লোককে গুলি করে হত্যা করে। শুধু তাই নয়, পাক হানাদার বাহিনীর হাত থেকে বাঁচতে গিয়ে একই এলাকার সাচ্চু, জিন্নাহ ও আকবর মসজিদে আশ্রয় নিলে নরপিচাশরা মসজিদে ঢুকে তাদেরও গুলি করে হত্যা করে। এ ছাড়া গুলবদন নামে এক মহিলাকে পুড়িয়ে মারে। ব্যাংকার আব্দুস সাত্তার, জনৈক আনিছুল ইসলামের দুই মেয়েসহ ৩৩ জনকে নির্মমভাবে ২৭ শে মার্চ হত্যা করা হয় বলে সেদিনের প্রত্যক্ষদর্শী মোঃ হোসেন কান্নাজড়িত কণ্ঠে জানান। বাংলাদেশের ইতিহাসে  বেসরকারিভাবে এরাই দেশের স্বাধীনতার জন্য প্রথম শহীদ বলা চলে। পঙ্গু মুক্তিযোদ্ধা মোঃ হোসেন ক্ষোভের সঙ্গে বলেন, স্বাধীনতার ৪৭ বছরেও মুক্তিযুদ্ধের কোনো সুফল ভোগ করিনি। মুক্তিযোদ্ধার সম্মানটুকু অদ্যাবধি পাইনি। সরকারি সুযোগ-সুবিধা তো দূরের কথা কেউ এ পর্যন্ত মুক্তিযুদ্ধের সেই অবদানকে স্মরণ করে আমাদের স্বীকৃতি পর্যন্ত দেয়নি।মহান মুক্তিযুদ্ধের গৌরবময় ইতিহাসে একাত্তরের ২৯ নভেম্বর দিনটি ছিল নারায়ণগঞ্জবাসীর জন্য বেদনাবিধুর দিন। ওই দিন ফতুল্লা থানার দুর্গম চরাঞ্চল বুড়িগঙ্গা নদী বেষ্টিত বক্তাবলীতে হত্যাযজ্ঞ চালায় পাক হানাদার বাহিনী। স্বাধীনতা যুদ্ধে নারায়ণগঞ্জে একসঙ্গে এত মৃত্যুর ঘটনা দ্বিতীয়টি আর নেই। ২৯ নভেম্বর সকালে মুক্তিযোদ্ধাদের উপর্যুপরি আক্রমণের মুখে পাক হানাদাররা পিছু হটতে শুরু করে। এ সময় তারা রাজাকার, আল বদর, আল শামস বাহিনীর পরামর্শে তারা ১৩৯ জন নিরস্ত্র গ্রামবাসীকে ধরে এনে লাইনে দাঁড় করিয়ে ব্রাশফায়ারে হত্যা করে। পিছু হটার সময় হানাদার বাহিনী পেট্রোল ও গান পাউডার দিয়ে পুড়িয়ে দেয় বুড়িগঙ্গা ও ধলেশ্বরী পার সংলগ্ন বক্তাবলী পরগনার, রাজাপুর ডিগ্রীর চর, মুক্তারকান্দি, গঙ্গানগর, রাম নগর, গোপাল নগর, রাধানগরসহ ২২টি গ্রাম। বিগত বিএনপি সরকারের আমলে ওই স্থানে একটি স্মৃতিস্তম্ভ নির্মাণ করা হয় যেটি বর্তমানে রয়েছে চরম অবহেলায়। স্তম্ভের বিভিন্ন স্থানে বাতি লাগানো হলেও সেগুলো জ্বলে ওঠেনি কখনও। কবে সেগুলো আবার জ্বলবে, কবে মুক্তিযুদ্ধে প্রথম শহীদদের যথাযথ মর্যাদা দেওয়া হবে তা দেখার অপেক্ষায় রয়েছে নারায়ণগঞ্জবাসী, সেই সঙ্গে দেশবাসীও। 



24293,40110
আড়াইহাজারে গৃহবধূর ঝুলন্ত লাশ উদ্ধার
অন্যান্য
প্রকাশ : ২৬ মার্চ ২০১৯, ০০:০০
আড়াইহাজারে কামনা রানী বিশ্বাস (২৫) নামের এক গৃহবধূর ঝুলন্ত লাশ উদ্ধার করেছে পুলিশ। সোমবার বিকালে উপজেলার ফতেহপুর ইউনিয়নের ব্রাহ্মণপাড়া গ্রাম থেকে এ লাশটি উদ্ধার করা হয়। সে ওই গ্রামের নরেন্দ্র বিশ্বাসের স্ত্রী।আড়াইহাজার থানার ওসি আক্তার হোসেন জানান, ৫/৬ বছর আগে তাদের বিয়ে হয়। বিয়ের পর থেকে তাদের সংসারে ঝগড়া লেগেই থাকত। এর মধ্যে একটি মেয়ে শিশু জন্ম গ্রহণ করে। সোমবার সকালেও তাদের  ঝগড়া হয়। পরে বিকালে স্থানীয় লোকদের মাধ্যমে সংবাদ পেয়ে ঘরের আঁড়ার সাথে ঝুলন্ত অবস্থায় লাশটি উদ্ধার করা হয়। ওসি আরো জানান, লাশ উদ্ধার করে ময়নাতদন্তের জন্য মর্গে প্রেরণ করা হয়েছে। নিহতের বাপের বাড়ি গাজীপুর জেলায় বলে জানা গেছে। 



24294,40111
কোনো ধরনের অরাজকতাকে বিন্দুমাত্র ছাড় দেওয়া হবে না :এসপি হারুন
অন্যান্য
প্রকাশ : ২৬ মার্চ ২০১৯, ০০:০০
আগামী ৩১ মার্চ নারায়ণগঞ্জ জেলার ৩টি উপজেলা পরিষদ নির্বাচন অনুষ্ঠান নিয়ে আইনশৃঙ্খলা সংক্রান্ত এক মতবিনিময় সভা অনুষ্ঠিত হয়েছে। রবিবার দুপুরে জেলা প্রশাসকের কার্যালয়ের সম্মেলন কক্ষে জেলা প্রশাসক মোঃ রাব্বি মিয়ার সভাপতিত্বে অনুষ্ঠিত এই মতবিনিময় সভায় নির্বাচনে অংশগ্রহণকারী প্রার্থীরাসহ আইন-শৃঙ্খলা রক্ষাকারী বাহিনীর কর্মকর্তারা উপস্থিত ছিলেন।সভায় নারায়ণগঞ্জ জেলা পুলিশ সুপার মোহাম্মদ হারুন অর রশিদ বিপিএম (বার) পিপিএম (বার) বলেন, জেলার রূপগঞ্জ, সোনারগাঁ এবং আড়াইহাজার উপজেলা পরিষদ নির্বাচন অবাধ ও সুষুম হবে। কোনো প্রকার অরাজকতা করতে দেওয়া হবে না। নির্বাচন কমিশনের নির্দেশনা অনুযায়ী অবাধ, সুষুম ও নিরপেক্ষ নির্বাচন নিশ্চিত করার জন্য জেলা পুলিশের পক্ষ থেকে যা যা করণীয় তার সবকিছুই করার জন্য তারা প্রস্তুত রয়েছে। কোনো অরাজকতা, অবৈধ তদবির, অস্থিরতাকে বিন্দুমাত্র ছাড় দেওয়া হবে না। 



24295,40112
নবাবগঞ্জে পরোয়ানাভুক্ত ১৪ আসামি গ্রেফতার
অন্যান্য
প্রকাশ : ২৬ মার্চ ২০১৯, ০০:০০
ঢাকার নবাবগঞ্জে আদালতের গ্রেফতারি পরোয়ানাভুক্ত ১৪ জন আসামিকে গ্রেফতার করেছে থানা পুলিশ। সোমবার সকালে তাদের আদালতে পাঠানো হয়েছে।গ্রেফতারকৃতরা হলেন- কৈলাইল ইউনিয়নের নয়াকান্দা গ্রামের আরিফ হাওলাদার, ছাবেদ হাওলাদার, নাদিম হাওলাদার, আবেদ হাওলাদার, রেখা হাওলাদার ও মো. সাদ্দাম; শোল্লা ইউনিয়নের আটকাহনিয়া গ্রামের সহিদুল্লাহ, সাইফুল ইসলাম, দেলোয়ার শেখ, আতুয়ার, আফসানা ও কবরী বেগম এবং শিকারীপাড়া ইউনিয়নের বক্তারনগর গ্রামের হিরো মোল্লা ও সালমা বেগম।  



24296,40113
গাজীপুরে স্বাধীনতা দিবস উপলক্ষে জিয়া পরিষদের আলোচনা সভা
অন্যান্য
প্রকাশ : ২৬ মার্চ ২০১৯, ০০:০০
মহান স্বাধীনতা দিবস উপলক্ষে গত সোমবার গাজীপুর জেলা জিয়া পরিষদ রাজবাড়ী রোডস্থ দলীয় কার্যালয়ে এক আলোচনা সভার আয়োজন করে। এতে সদর থানা জিয়া পরিষদের সভাপতি মাফিকুর রহমান সেলিম সভাপতিত্ব করেন। সংগঠনের সাধারণ সম্পাদক মো. আজাহারুল ইসলাম মণ্ডলের সঞ্চালনায় বক্তব্য রাখেন— গাজীপুর মহানগর বিএনপি সিনিয়র সহ-সভাপতি মীর হালিমুজ্জামান ননী, আশরাফ হোসেন টুলু ও অ্যাডভোকেট মেহেদী হাসান এলিস প্রমুখ।



24297,40114
জাবিতে তিন দিনব্যাপী ‘মুক্তিসংগ্রাম সাংস্কৃতিক উত্সব’ শুরু
অন্যান্য
প্রকাশ : ২৬ মার্চ ২০১৯, ০০:০০
জাহাঙ্গীরনগর বিশ্ববিদ্যালয় (জাবি) ছাত্র-শিক্ষক কেন্দ্রের আয়োজনে তিন দিনব্যাপী ‘মুক্তিসংগ্রাম সাংস্কৃতিক উত্সব’ শুরু হয়েছে। সোমবার সকাল ১০টায় এ মেলার উদ্বোধন করেন বিশ্ববিদ্যালয়ের উপ-উপাচার্য (শিক্ষা) অধ্যাপক মো. নুরুল আলম। উদ্বোধনী বক্তব্যে তিনি বলেন, মুক্তিসংগ্রাম সাংস্কৃতিক উত্সবের মাধ্যমে মুক্তিযুদ্ধের চেতনা ও বঙ্গবন্ধুর আদর্শের কথা নতুন প্রজন্মের মাঝে ছড়িয়ে দিতে হবে। এ সময় একুশে পদকপ্রাপ্ত চিত্রশিল্পী অধ্যাপক জামাল আহমেদ এবং মুক্তিযোদ্ধা শিল্পী আবুল বারক আলভীকে সম্মাননা স্মারক প্রদান করা হয়। পরে ছাত্র-শিক্ষক কেন্দ্র প্রাঙ্গণে অনুষ্ঠিত মুক্তিসংগ্রাম আর্টক্যাম্প অনুষ্ঠিত হয়। উত্সবের আহবায়ক ছাত্র-শিক্ষক কেন্দ্রের পরিচালক অধ্যাপক বশির আহমেদের সভাপতিত্বে অনুষ্ঠানে সমাজবিজ্ঞান অনুষদের ডিন অধ্যাপক রাশেদা আখতার, বিশ্বকবি রবীন্দ্রনাথ ঠাকুর হলের প্রভোস্ট অধ্যাপক আবদুল্লাহ হেল কাফী, চারুকলা বিভাগের সভাপতি শারমিন জাহান, ভারপ্রাপ্ত রেজিস্ট্রার রহিমা কানিজ প্রমুখ উপস্থিত ছিলেন।   



24298,40115
গাজীপুরে কাল থেকে শুরু ইসলামী মহাসম্মেলন
অন্যান্য
প্রকাশ : ২৬ মার্চ ২০১৯, ০০:০০
গাজীপুর মহানগরীর পূবাইল করমতলা ইব্রাহীমিয়া সিরাজুল উলুম মহিলা মাদ্রাসা, এতিমখানা ও জামে মসজিদের উদ্যোগে তিন দিনব্যাপী ইসলামী মহাসম্মেলন আগামীকাল বুধবার বাদ ফজর থেকে শুরু হবে। বিশিষ্ট ইসলামী চিন্তাবিদ পীরে কামেল হযরত মাওলানা মুফতি এহতেরামুল হক উক্ত সম্মেলনের উদ্বোধন করবেন। সম্মেলনে হযরত মাওলানা ফজলে এলাহী, পীরে কামেল শাইখুল হাদীস আল্লামা আব্দুর রহমানসহ বিভিন্ন পর্যায়ের প্রায় অর্ধশত পীর-মাশায়েখ ও আলেম-ওলামাগণ অংশগ্রহণ করবেন। 



24299,40116
পদত্যাগের দিনক্ষণ ঠিক করতে থেরেসা মে’র ওপর চাপ বাড়ছে
অন্যান্য
প্রকাশ : ২৬ মার্চ ২০১৯, ০০:০০
ব্রিটেনের প্রধানমন্ত্রী থেরেসা মে ব্রেক্সিট চুক্তি নিয়ে বড় ধরনের সংকটে পড়েছেন। তার পদত্যাগের দাবিতে চাপ ক্রমেই বাড়ছে। এমনকি তিনি নিজেই যেন তার পদত্যাগের তারিখ ঠিক করেন সেই কথাও বলছেন মন্ত্রী-এমপিরা। প্রধানমন্ত্রীর সিদ্ধান্তের বাইরে গিয়ে একদল এমপি বিকল্প প্রস্তাব দিতে প্রস্তুতি নিচ্ছেন বলেও গুঞ্জন আছে। প্রধানমন্ত্রী মে তাদের ঠেকাতে চেষ্টা চালাচ্ছেন। ২০১৬ সালে ব্রেক্সিটের পক্ষে গণভোট হলেও কবে এবং কিভাবে ব্রেক্সিট চুক্তি হবে তা নিয়ে সংশয় রয়েছে। দেশটিতেই এই ইস্যুতে মন্ত্রী এবং এমপিদের মধ্যে বড় ধরনের বিভক্তি দেখা দিয়েছে।কেবল বিরোধী এমপিরা নন, অনেক মন্ত্রীও প্রধানমন্ত্রীর পদ থেকে থেরেসা মে কে সরে যেতে বলছেন। গতকাল সোমবার মে’র বিভক্ত মন্ত্রিসভার বৈঠক হয়েছে। সেখানে প্রধানমন্ত্রী মে বলেছেন, ‘চুক্তি ছাড়া ব্রেক্সিট’ কোনো ভাল বিকল্প নয়। তখন কিছু মন্ত্রী বলেছেন, ব্রেক্সিট একেবারে না হওয়ার চেয়ে ‘চুক্তি ছাড়াই ব্রেক্সিট’ হওয়া ভাল। প্রধানমন্ত্রী মে স্বীকার করেছেন, তৃতীয় ভোটেও জিততে প্রয়োজনীয় সমর্থন তার নেই। তার মুখপাত্র বলেছেন, যতক্ষণ না জয়ের সম্ভাবনা সৃষ্টি হচ্ছে ততক্ষণ পর্যন্ত পার্লামেন্টে ব্রেক্সিট বিল পেশ করা হবে না। গত ১২ মার্চ ১২৯ ভোটে এবং এর আগে ১৫ জানুয়ারি ২৩০ ভোটের ব্যবধানে থেরেসা’র চুক্তি পার্লামেন্টে নাকচ হয়। -বিবিসি ও রয়টার্স   



24300,40117
গোলান মালভূমিকে ইসরাইলের অংশ হিসেবে স্বীকৃতি যুক্তরাষ্ট্রের
অন্যান্য
প্রকাশ : ২৬ মার্চ ২০১৯, ০০:০০
দখলকৃত গোলান মালভূমিকে ইসরাইলের অংশ হিসেবে স্বীকৃতি দিয়েছে যুক্তরাষ্ট্র। গতকাল সোমবার মার্কিন প্রেসিডেন্ট ট্রাম্প এ সংক্রান্ত বিলে স্বাক্ষর করেছেন। মার্কিন পররাষ্ট্র নীতিতে এটা বড় পরিবর্তন বলে মনে করা হচ্ছে। ইসরাইলি প্রধানমন্ত্রী নেতানিয়াহু প্রেসিডেন্ট ট্রাম্পের এই সিদ্ধান্তকে স্বাগত জানিয়েছেন। খবর রয়টার্স ও বিবিসি’রআগামী মাসের নির্বাচনে নেতানিয়াহু এই স্বীকৃতির সুবিধা ভোগ করবেন বলে বিশ্লেষকরা বলছেন। ১৯৬৭ সালে মধ্যপ্রাচ্য যুদ্ধের সময় গোলান মালভূমি দখল করে নেয় ইসরাইল। কিন্তু এর আন্তর্জাতিক স্বীকৃতি পায়নি রাষ্ট্রটি। প্রধানমন্ত্রী নেতানিয়াহু গতকাল যুক্তরাষ্ট্রে সফরে থাকা অবস্থায় প্রেসিডেন্ট ট্রাম্প এই সিদ্ধান্ত নেন। এমনকি বিলে স্বাক্ষর করা কলমটিও নেতানিয়াহুকে উপহার দেন প্রেসিডেন্ট ট্রাম্প। তিনি নেতানিয়াহুকে বলেন, এই কলমটি আপনার জনগনের জন্য আমার উপহার। এদিকে ইসরাইলের মধ্যাঞ্চলে তেলআবিবের কাছে রকেট হামলায় সাতজন আহত হয়েছে। সোমবার ফিলিস্তিনের গাজা ভূখন্ড থেকে রকেট ছোঁড়া হয়েছে বলে অভিযোগ ইসরাইলের। এর জবাবে ইসরাইলের সামরিক বাহিনী গাজা উপত্যকায় বিমান হামলা শুরু করেছে। প্রধানমন্ত্রী নেতানিয়াহু যুক্তরাষ্ট্র সফর সংক্ষিপ্ত করে দেশে ফিরছেন। রকেট হামলা এমন সময় হয় যখন ইসরাইলপন্থি আমেরিকান ইসরাইল পাবলিক অ্যাফায়ার্স কমিটির একটি বৈঠক চলছিল ওয়াশিংটনে। মার্কিন ভাইস প্রেসিডেন্ট মাইক পেন্স এই সময় বলেন, আমরা ইসরাইলের পাশে আছি। কারণ তাদের বিষয়, আমাদের বিষয়। তাদের মূল্যবোধ, আমাদের মূল্যবোধ এবং তাদের যুদ্ধ আমাদেরই যুদ্ধ।



24301,40118
নিউজিল্যান্ডে মসজিদে হামলায় সর্বোচ্চ তদন্তের নির্দেশ প্রধানমন্ত্রীর
অন্যান্য
প্রকাশ : ২৬ মার্চ ২০১৯, ০০:০০
প্রধানমন্ত্রী জেসিন্ডা আর্ডেন ক্রাইস্টচার্চের দুই মসজিদে হামলায় সর্বোচ্চ পর্যায়ের তদন্তের নির্দেশ দিয়েছেন। তিনি বলেছেন, তদন্তে সোশ্যাল মিডিয়ার ভূমিকার বিষয়টিও গুরুত্ব পাবে। তবে অভিযুক্তের শাস্তির ক্ষেত্রে মৃত্যুদন্ড পুন:প্রবর্তন করা হবে না বলে জানিয়েছেন আর্ডেন। খবর বিবিসি’র১৫ মার্চ মসজিদে হামলার ঘটনা প্রতিরোধে পুলিশ এবং গোয়েন্দা সংস্থাগুলোর আর কী করার ছিল সেই বিষয়ে খতিয়ে দেখবে রয়্যাল কমিশন। এই কমিশনই নিউজিল্যান্ডে নিরপেক্ষ তদন্তের সর্বোচ্চ পর্যায়। সোমবার ওয়েলিংটনে সাংবাদিকদের প্রধানমন্ত্রী আর্ডেন বলেন, এই সন্ত্রাসবাদী ঘটনা কীভাবে ঘটলো এবং আমরা কীভাবে এটি থামাতে পারতাম তা যাচাই করার ক্ষেত্রে কোনো ঘাটতি না রাখা গুরুত্বপূর্ণ। তিনি বলেন, একটি প্রশ্ন মাথায় রাখা গুরুত্বপূর্ণ। আগে থেকে ঘটনার বিষয় আমাদের আরো বেশি জানা উচিত ছিল কিনা এবং আমরা জানতে পারতাম কিনা। আর্ডেন বলেছেন, সেমি-অটোম্যাটিক অস্ত্রের সহজলভ্যতার বিষয়গুলোও খতিয়ে দেখা হবে। বন্দুক হামলায় জড়িত থাকার অভিযোগে ২৮ বছর বয়সী স্বঘোষিত শ্বেতাঙ্গ শ্রেষ্ঠত্ববাদী জঙ্গি ব্রেন্টন টারান্টকে অভিযুক্ত করা হয়েছে।  



24302,40119
ট্রাম্প সমালোচক অ্যাভেনাত্তি গ্রেপ্তার
অন্যান্য
প্রকাশ : ২৬ মার্চ ২০১৯, ০০:০০
মার্কিন প্রেসিডেন্ট ট্রাম্পের সমালোচক মাইকেল অ্যাভেনাত্তিকে গ্রেপ্তার করা হয়েছে। মার্কিন ফেডারেল প্রসিকিউটর জানিয়েছেন, নাইকো ইনকরপোরেশনের ২০ মিলিয়ন ডলার আত্মসাতের অভিযোগে সোমবার তাকে গ্রেপ্তার করা হয়েছে। নিউ ইয়র্কের অ্যাটর্নি জেনারেল অফিস এবং লস অ্যাঞ্জেলস পৃথকভাবে এ নিয়ে অ্যাভেনাত্তির বিরুদ্ধে মামলা করেছে। উল্লেখ্য, অ্যাভেনাত্তি পর্ণো তারকা স্টর্মি ড্যানিয়েলসের আইনজীবী হিসেবে কাজ করছেন। স্টর্মি ট্রাম্পের বিরুদ্ধে যৌন হয়রানির অভিযোগে আদালতে মামলা করেছেন। -রয়টার্স



24303,40120
যুদ্ধাপরাধের মামলা আপিল নিষ্পত্তির জন্য আলাদা বেঞ্চ দরকার —তদন্ত সংস্থা
অন্যান্য
প্রকাশ : ২৬ মার্চ ২০১৯, ০০:০০
আন্তর্জাতিক অপরাধ ট্রাইব্যুনালের তদন্ত সংস্থার প্রধান সমন্বয়ক আব্দুল হান্নান খান বলেছেন, যুদ্ধাপরাধের মামলায় দণ্ডিতদের আপিল নিষ্পত্তির জন্য আলাদা একটি বেঞ্চ গঠন দরকার। এখানে সরকার ও নীতি নির্ধারক যারা আছেন তাদের প্রতি পরামর্শ তিনজন বিচারপতির সমন্বয়ে একটি বেঞ্চ গঠন করে দেওয়া হোক এ মামলাগুলো নিষ্পত্তির জন্য। তিনি বলেন, মানবতাবিরোধী অপরাধের মামলার সাক্ষী, ভিকটিম, বিচারপ্রার্থী ও দেশের মানুষের আকাঙ্ক্ষা বিবেচনায় নিয়ে যুদ্ধাপরাধের মামলাগুলো দ্রুত নিষ্পত্তি হওয়া প্রয়োজন। যে সমস্ত মামলা আপিলে বিচারাধীন রয়েছে সেসব মামলা নিষ্পত্তি না হওয়ায় ভিকটিম বা বিচার প্রার্থীদের এক ধরনের অতৃপ্তি আছে। গতকাল সোমবার ধানমন্ডিস্থ কার্যালয়ে যুদ্ধাপরাধ সংক্রান্ত একটি মামলার তদন্ত প্রতিবেদনের সারসংক্ষেপ তুলে ধরার সময় হান্নান খান এসব কথা বলেন।তিনি বলেন, আপিলে মামলা নিষ্পত্তির ক্ষেত্রে একটা সুযোগ আছে। সেটা নির্ভর করছে সরকারের সিদ্ধান্তের উপর। যেটা অন্যান্য আন্তর্জাতিক আদালতেও হয়ে থাকে। কিন্তু গত প্রায় তিন বছর ধরে আপিল বিভাগে কোনো মামলা চূড়ান্ত পরিণতিতে যায়নি।তদন্ত সংস্থার জ্যেষ্ঠ সমন্বয়ক সানাউল হক বলেন, গত ৯ বছরে ট্রাইব্যুনালে যা হয়েছে তা প্রসিকিউশন, তদন্ত সংস্থা ও ট্রাইব্যুনালের সম্মিলিত ফল। এসব মামলায় সাক্ষ্য-প্রমাণ সংগ্রহ করা কঠিন ছিল। আমরা বিচারই শুরু করেছি প্রায় চার দশক পরে। সবচেয়ে বড় চ্যালেঞ্জ ছিল রাজনৈতিক প্রতিবন্ধকতা মোকাবিলা করা।সংবাদ সম্মেলনে জানানো হয়, একাত্তরে মানবতাবিরোধী অপরাধের দায়ে গত ৯ বছরে ট্রাইব্যুনালের ৩৫ মামলায় ৮৭ যুদ্ধাপরাধীর বিচার হয়েছে। ২৮টি মামলা ট্রাইব্যুনালে বিচারাধীন। আর আপিল বিভাগে বিচারাধীন রয়েছে ২৩টি মামলা।



24304,40121
বঙ্গবন্ধু ডিপ্লোমা প্রকৌশলী পরিষদের আলোচনা সভা
অন্যান্য
প্রকাশ : ২৬ মার্চ ২০১৯, ০০:০০
বঙ্গবন্ধু ডিপ্লোমা প্রকৌশলী পরিষদের আয়োজনে জাতীয় প্রেসক্লাব অডিটোরিয়ামে গতকাল অগ্নিঝরা মার্চের উপরে রাজনৈতিক বিবেচনায় ৭, ১৭ ও ২৬ মার্চ শীর্ষক আলোচনা সভা অনুষ্ঠিত হয়েছে। সভায় প্রধান অতিথি ছিলেন- বিজ্ঞান ও প্রযুক্তি বিষয়ক মন্ত্রণালয়ের মন্ত্রী স্থপতি ইয়াফেস ওসমান। বিশেষ অতিথি ছিলেন- ঢাকা বিশ্ববিদ্যালয়ের ফার্মেসি বিভাগের সাবেক ডীন আ ব ম ফারুক। বক্তব্য রাখেন- শেরে বাংলা কৃষি বিশ্ববিদ্যালয়ের উপাচার্য অধ্যাপক ড. মোহাম্মদ কামাল উদ্দিন আহমেদ, বাংলাদেশ উন্মুক্ত বিশ্ববিদ্যালয়ের উপ-উপাচার্য অধ্যাপক ড. খন্দকার মোকাদ্দেম হোসেন প্রমুখ। অনুষ্ঠানে সভাপতিত্ব করেন সংগঠনের সিনিয়র সহ-সভাপতি খন্দকার মাইনুর রহমান। -প্রেস বিজ্ঞপ্তি 



24305,40122
ঢাবিতে ‘গণহত্যা দিবস’ পালন
অন্যান্য
প্রকাশ : ২৬ মার্চ ২০১৯, ০০:০০
১৯৭১ সালের ২৫ মার্চ কালরাত স্মরণে ঢাকা বিশ্ববিদ্যালয়ে (ঢাবি) গণহত্যা দিবস পালিত হয়েছে। গতকাল সোমবার ঢাকা বিশ্ববিদ্যালয় কর্তৃপক্ষ এবং বিশ্ববিদ্যালয় শিক্ষক সমিতির উদ্যোগে বিভিন্ন কর্মসূচি পালনের মাধ্যমে দিবসটি পালন করে। কর্মসূচির মধ্যে বিশ্ববিদ্যালয়ের স্মৃতি চিরন্তন চত্বরে সন্ধ্যা ৭টায় মোমবাতি প্রজ্বালন, ৭টা ৫ মিনিটে ডকুমেন্টারি প্রদর্শন এবং ৭টায় ২০ মিনিটে আলোচনা সভা অনুষ্ঠিত হয়। এছাড়া কালরাত স্মরণে জগন্নাথ হলসহ বিভিন্ন হলেও বিস্তারিত কর্মসূচি পালিত হয়েছে।গণহত্যা দিবস উপলক্ষে আয়োজিত আলোচনা সভায় সভাপতিত্ব করেন বিশ্ববিদ্যালয়ের উপাচার্য অধ্যাপক ড. মো. আখতারুজ্জামান। বিশেষ অতিথি ছিলেন উপ-উপাচার্য (প্রশাসন) অধ্যাপক ড. মুহাম্মদ সামাদ এবং কোষাধ্যক্ষ অধ্যাপক ড. মো. কামাল উদ্দীন। সভাপতির বক্তব্যে উপাচার্য বলেন, আজকের এই দিনে আমি শহীদদের প্রতি গভীর শ্রদ্ধা জ্ঞাপন করছি। একাত্তরের নির্মম হত্যাযজ্ঞের পর থেকেই এ রাতটি কালরাত হিসেবে পরিচিত। এই রাতে সারাদেশে গণহত্যা চলে। তাই এই রাতকে জেনোসাইডের রাত বলা যায়। এ রাতকে আন্তর্জাতিক স্বীকৃতি দেওয়া প্রয়োজন। মোমবাতি প্রজ্বালনের মাধ্যমে পুরো জাতিকে আলোকিত করে সব অন্ধকার দূর করে দেওয়া এ আয়োজনের উদ্দেশ্য।বাদ জোহর মসজিদুল জামিয়ায় ২৫ মার্চের রাতে নিহতদের স্মরণে বিশেষ মোনাজাত এবং বিশ্ববিদ্যালয় এলাকার অন্যান্য ধর্মীয় উপাসনালয়ে প্রার্থনা সভা অনুষ্ঠিত হয়। রাত ৯টায় ১ মিনিট ২৫ মার্চ কালরাত স্মরণে জরুরি স্থাপনা ব্যতীত সকল জায়গায় ‘ব্লাক-আউট’ কর্মসূচি পালন করা হয়। এছাড়া, ‘৭১-এর ২৫ মার্চ কালরাতে নিহত শহীদদের স্মরণে জগন্নাথ হল পরিবার হল প্রাঙ্গণে এক স্মরণ অনুষ্ঠানের আয়োজন করা হয়।



24306,40123
ধানমন্ডিতে কাল থেকে চক্রাকার বাস সার্ভিস —সাঈদ খোকন
অন্যান্য
প্রকাশ : ২৬ মার্চ ২০১৯, ০০:০০
একদিন পিছিয়ে আগামীকাল ২৭ মার্চ রাজধানীর ধানমন্ডিতে চক্রাকার বাস সার্ভিস চালু করা হবে বলে জানিয়েছেন ঢাকা দক্ষিণ সিটি করপোরেশনের মেয়র মোহাম্মদ সাঈদ খোকন। তিনি বলেছেন, ২৬ মার্চ চক্রাকার বাস সার্ভিস চালু করার কথা ছিল। রাষ্ট্রীয় কাজে ওই এলাকায় রাষ্ট্রপতি ও প্রধানমন্ত্রীর চলাচল থাকবে। তাই একদিন পিছিয়ে ২৭ মার্চ বেলা ১১টায় ওই এলাকায় চক্রাকার বাস সার্ভিস উদ্বোধন করা হবে। গতকাল সোমবার রাজধানীর আজিমপুর কলোনি মাঠে বঙ্গবন্ধু উত্সবের উদ্বোধন শেষে সাংবাদিকদের প্রশ্নের জবাবে তিনি এসব কথা জানান।সাঈদ খোকন বলেন, আমরা তিনটি স্পটে চক্রাকার বাস সার্ভিস চালু করব। প্রথমে রাজধানীর ধানমন্ডিতে এই সার্ভিস চালু করা হবে। এর মাধ্যমে ধানমন্ডি এলাকা এবং অন্যান্য এলাকার মানুষজন সুবিধা পাবেন।তিনি জানান, এসি/ননএসি বাসের ভাড়া বিআরটিসির তালিকা অনুযায়ী হবে। তবে অন্য যানবাহনের তুলনায় কম হবে। দূরত্ব ভেদে ১০/২০/৩০ টাকা ভাড়া নির্ধারণ করা হবে।স্থানীয় ওয়ার্ড কাউন্সিলর হাসিবুর রহমান মানিকের সভাপতিত্বে  সপ্তাহব্যাপী বঙ্গবন্ধু উত্সবের উদ্বোধনী অনুষ্ঠানে অন্যান্যের মধ্যে সংসদ সদস্য হাজী মোহাম্মদ সেলিম ও নজরুল ইসলাম বাবুসহ বিশিষ্ট ব্যক্তিবর্গ উপস্থিত ছিলেন।



24307,40124
এন্টিবায়োটিকে রোগ সারছে না
অন্যান্য
প্রকাশ : ২৬ মার্চ ২০১৯, ০০:০০
 ‘এন্টিবায়োটিক প্রতিরোধ ক্ষমতা’ বাংলাদেশের জন্য এখন নতুন আতঙ্কের কারণ হয়ে দাঁড়িয়েছে। শিশুদের শরীরের জীবাণু ধ্বংস করতে বেশ কয়েক ধরনের ওষুধ এখন আর কাজ করে না। সম্প্রতি ঢাকা শিশু হাসপাতালের আট বছরের এক শিশুর ইউরিন কালচারে ১৮টা এন্টিবায়োটিক দিয়ে পরীক্ষা করা হয়, এর মধ্যে ১১টাই রেজিস্টেন্ট আসে। যেগুলো রেজিস্টেন্ট নয়, সেগুলোর মধ্যে একটা ঠিকমতো কাজ করছে না। ঢাকার আরেকটি হাসপাতালে এক নবজাতকের মেডিক্যাল পরীক্ষাতেও দেখা যায় যে, শিশুটি প্রায় ১৮টি এন্টিবায়োটিক রেজিস্টেন্ট।এন্টিবায়োটিক রেজিস্টেন্স কী?চিকিত্সকের সঙ্গে কথা বলে জানা গেছে, এন্টিবায়োটিক হচ্ছে সেই সব ওষুধ— যা ব্যাকটেরিয়া, ছত্রাক বা পরজীবী ধ্বংস করে। এখন এই ওষুধ যদি সঠিক নিয়মে প্রয়োগ করা না হয়, তাহলে একপর্যায়ে ওই জীবাণু সেই ওষুধের বিরুদ্ধে নিজেদের প্রতিরোধ ক্ষমতা তৈরি করে। ফলে সেই ওষুধে আর কোনো কাজ হয় না। একেই বলে ‘এন্টিবায়োটিক রেজিস্টেন্স’ অর্থাত্ ব্যাকটেরিয়ার ধ্বংস করার ক্ষেত্রে এন্টিবায়োটিকের কার্যকারিতা থাকে না।শিশুরা কেন এন্টিবায়োটিক রেজিস্টেন্ট হয়?আইসিডিডিআরবি’র জ্যেষ্ঠ বিজ্ঞানী মনিরুল আলম জানান, প্রতিদিন হাসপাতালে ভর্তি আসা রোগীদের একটি বড় অংশের মধ্যেই এ সমস্যা দেখা যায়। আমরা এরকম শিশুদের পরীক্ষা করেছি, যারা আমাদের কাছে আসার তিন মাস আগেও কোনো এন্টিবায়োটিক খায়নি। অথচ তাদের শরীরের ব্যাকটেরিয়াগুলো বহু ধরনের ওষুধ প্রতিরোধ ক্ষমতাসম্পন্ন।বর্তমান পরিস্থিতিকে ভবিষ্যত্ প্রজন্মের জন্য বড় ধরনের অশনি সংকেত হিসেবে দেখছেন বঙ্গবন্ধু মেডিক্যাল বিশ্ববিদ্যালয়ের ফার্মাকোলজি বিভাগের চেয়ারম্যান অধ্যাপক মো. সায়েদুর রহমান। তিনি জানান, বিশ্বে যে হারে নতুন এন্টিবায়োটিক তৈরি করা হচ্ছে, তার চেয়ে কয়েকগুণ বেশি হারে বাড়ছে এন্টিবায়োটিক রেজিস্টেন্স। যার ফলে অদূর ভবিষ্যতে সামান্য হাঁচি-কাশি-জ্বরেও মানুষের মৃত্যুঝুঁকি হতে পারে বলে সতর্ক করেছেন তিনি। একটা এন্টিবায়োটিক আবিষ্কার করতে লাগে ১৫ বছর, ওটার বিপরীতে ব্যাকটেরিয়া রেজিস্টেন্স হতে লাগে এক বছর। আগামী সাত বছরে দুইবারের বেশি এন্টিবায়োটিক আসার সম্ভাবনা নেই। এক সময় দেখা যাবে, রোগের জীবাণুকে কোনো ওষুধ দিয়েই ধ্বংস করা যাচ্ছে না।করণীয় কি?চারটি প্রাথমিক সচেতনতা পরিস্থিতি নিয়ন্ত্রণে রাখতে পারে বলে জানান ড. সায়েদুর রহমান। প্রথমত, চিকিত্সকের প্রেসক্রিপশন ছাড়া এন্টিবায়োটিক কেনা/বিক্রি বন্ধ করতে হবে। দ্বিতীয়ত, সকল এন্টিবায়োটিক ওষুধের প্যাকেটের রঙ লাল করতে হবে এবং অন্যান্য ওষুধ থেকে আলাদা রাখতে হবে, যেন মানুষ সহজেই পার্থক্য করতে পারে। তৃতীয়ত, এন্টিবায়োটিকের ডোজ চিকিত্সকের পরামর্শ ছাড়া খাবেন না, ডোজ সম্পূর্ণ করতে হবে এবং নিয়ম মেনে খেতে হবে। চতুর্থত, জ্বর, সর্দি, কাশি ও ডায়রিয়া এই চারটি রোগ সারাতে এন্টিবায়োটিকের কোনো প্রয়োজন নেই। তাই চিকিত্সককে এই চারটি কন্ডিশনে এন্টিবায়োটিক দেওয়া থেকে বিরত থাকতে হবে। সব মিলিয়ে বিশেষজ্ঞরা মনে করেন, মানুষের মধ্যে সচেতনতা বৃদ্ধি, ওষুধ সেবন করার বিষয়ে যথার্থ জ্ঞান ও তার প্রয়োগের মাধ্যমে এই ভয়াবহ অভিশাপ ঠেকানো সম্ভব। 



24308,40125
বিএনপি নেতা রবিউলকে বাসা থেকে তুলে নেয়া হয়েছে :রিজভী
অন্যান্য
প্রকাশ : ২৬ মার্চ ২০১৯, ০০:০০
ঢাকা মহানগর উত্তর বিএনপির সহ-সভাপতি রবিউল আউয়ালকে রবিবার সন্ধ্যায় রাজধানীর গুলশান-২ এর নিজ বাসা থেকে আইন-শৃঙ্খলা বাহিনীর পরিচয়ে সাদা পোশাকের সদস্যরা তুলে নিয়ে গেছে বলে দাবি করেছেন বিএনপির সিনিয়র যুগ্ম সম্পাদক রুহুল কবির রিজভী। গতকাল সোমবার এক বিবৃতিতে তিনি এ দাবি করেন।রুহুল কবির রিজভীর দাবি, এ ঘটনার পর থেকে তার কোন হদিস পাওয়া যাচ্ছে না। রবিউল আউয়াল মাত্র ১৫ দিন আগে সকল মামলায় জামিনপ্রাপ্ত হয়ে কারাগার থেকে বেরিয়ে এসেছিলেন।



24309,40126
আন্দোলনের মাধ্যমেই খালেদা জিয়াকে মুক্ত করব
অন্যান্য
প্রকাশ : ২৬ মার্চ ২০১৯, ০০:০০
বিএনপি মহাসচিব মির্জা ফখরুল ইসলাম আলমগীর বলেছেন, সরকার বিএনপি চেয়ারপারসন বেগম খালেদা জিয়াকে নির্জন কারাগারে বন্দি করে রেখেছে। প্রতিদিন তার শরীর খারাপ হচ্ছে অথচ সরকার তার চিকিত্সা করছে না। জনগণকে সঙ্গে নিয়ে আন্দোলনের মাধ্যমেই আমরা নেত্রীকে মুক্ত করব। তাকে মুক্ত করলে গণতন্ত্রকে মুক্ত করা হবে। গতকাল সোমবার বিকালে রাজধানীর ইঞ্জিনিয়ারিং ইনস্টিটিউশন মিলনায়তনে বিএনপি আয়োজিত স্বাধীনতা দিবসের আলোচনা সভায় তিনি একথা বলেন।আলোচনা সভা চলাকালে নেতা-কর্মীরা খালেদা জিয়ার মুক্তির দাবিতে কর্মসূচি চেয়ে বিভিন্ন স্লোগান দিতে থাকেন। মির্জা ফখরুলের সভাপতিত্বে আলোচনা সভায় দলটির স্থায়ী কমিটির সদস্য ড. খন্দকার মোশাররফ হোসেন, ব্যারিস্টার জমিরউদ্দিন সরকার, আব্দুল মঈন খান, নজরুল ইসলাম খান, ভাইস-চেয়ারম্যান মেজর (অব:) হাফিজ উদ্দীন আহমেদ বীর বিক্রম, ডা: এ জেড এম জাহিদ হোসেন, নিতাই রায় চৌধুরী, চেয়ারপারসনের উপদেষ্টা আব্দুস সালাম, যুগ্ম-মহাসচিব সৈয়দ মোয়াজ্জেম হোসেন আলাল, খায়রুল কবির খোকন, শহীদ উদ্দিন চৌধুরী এ্যানি, আমিরুল ইসলাম খান, কাজী আবুল বাশার, আহসানুল্লাহ হাসান, সাদেক আহমেদ খান, শফিউল বারী বাবু, আনোয়ার হোসেইন, মামুন হাসান, হেলেন জেরিন খান প্রমুখ বক্তব্য দেন।বিএনপি মহাসচিব বলেন, স্বাধীনতা যুদ্ধের পর ১৯৭৫ সালে একদলীয় বাকশাল প্রতিষ্ঠার মাধ্যমে স্বাধীনতাকে ধ্বংস করেছিল আওয়ামী লীগ। আজকে আবার ৪৮ বছর পরে ঠিক একইভাবে তারা আজকে নির্যাতন-নিপীড়নের মধ্য দিয়ে ছদ্মবেশে একটা বাকশাল প্রতিষ্ঠা করতে চলেছে। এই উন্নয়ন শুধু কথার উন্নয়ন, এই উন্নয়ন হচ্ছে দুর্নীতির উন্নয়ন।খন্দকার মোশাররফ হোসেন বলেন, আজকে যারা গায়ের জোরে ক্ষমতায় তারা স্বাধীনতা ঘোষণার বিষয় নিয়ে ইতিহাসকে বিকৃত করে মানুষকে অন্যপথে পরিচালিত করতে চাচ্ছে। স্বাধীনতার ইতিহাস নিয়ে যারা লুকোচুরি করে বা ইতিহাসকে বিকৃত করে যা কোনোভাবে ক্ষমার যোগ্য নয়।‘জিয়াউর রহমান ফরম পূরণ করে বাকশালে যোগ দিয়েছিলেন’— আওয়ামী লীগের যুগ্ম সাধারণ সম্পাদক মাহবুব-উল-আলম হানিফের এ বক্তব্য ‘সঠিক নয়’ দাবি করেন ভাইস চেয়ারম্যান অবসরপ্রাপ্ত মেজর হাফিজ উদ্দিন আহমেদ। 



24310,40127
সুশাসন ও সুবিচার প্রতিষ্ঠার সংগ্রাম জোরদার করতে হবে
অন্যান্য
প্রকাশ : ২৬ মার্চ ২০১৯, ০০:০০
জাতীয় পার্টি-জেপি’র চেয়ারম্যান ও সাবেক মন্ত্রী আনোয়ার হোসেন মঞ্জু এমপি এবং দলের সধারণ সম্পাদক ও সাবেক মন্ত্রী শেখ শহীদুল ইসলাম মহান স্বাধীনতা দিবস উপলক্ষে বাণী দিয়েছেন। জেপি নেতৃদ্বয় স্বাধীনতার ৪৯তম দিবস উপলক্ষে দেশবাসীকে শুভেচ্ছা জানিয়ে বলেন, ১৯৭১ সালের ২৬ মার্চের প্রথম প্রহরে জাতির জনক বঙ্গবন্ধু শেখ মুজিবুর রহমান বাংলাদেশের স্বাধীনতা ঘোষণা করেন। এর মধ্য দিয়ে বাঙালি জাতির জীবনে অবসান ঘটে পরাধীনতার ক্লেশ ও গ্লানির। ১৭৫৭ সালে পলাশীর আম্রকাননে বাঙালি জাতির যে স্বাধীনতা সূর্য অস্তমিত হয়েছিল, বঙ্গবন্ধুর স্বাধীনতা ঘোষণার মধ্য দিয়ে আমরা আবার ফিরে পাই প্রিয় স্বাধীনতাকে, অভ্যুদয় ঘটে বাংলাদেশ রাষ্ট্রের, প্রতিষ্ঠিত হয় বাঙালির নিজস্ব আবাস ভূমি। আজকের এই দিনে আমরা তাই গভীর শ্রদ্ধা ও বিনম্র ভালোবাসায় স্মরণ করি সেই সব অকুতোভয় বীর সন্তানদের; যাদের সর্বোচ্চ ত্যাগের বিনিময়ে বাংলাদেশের স্বাধীনতা অর্জন করতে সমর্থ হয়েছিল। একই সঙ্গে স্মরণ করছি বীর মুক্তিযোদ্ধাদের অবদান; যারা লড়াই করে দেশকে হানাদারমুক্ত করেছিল। আমরা স্মরণ করি নির্যাতিত মা-বোনদের আর দেশবাসীর অমূল্য অবদানকে।জেপি নেতৃদ্বয় আরো বলেন, স্বাধীনতার ৪৮ বছর পরও আমরা ক্ষুধা, দারিদ্র্য, নিরক্ষরতার গ্লানি থেকে সম্পূর্ণভাবে মুক্তি পাইনি। এই সংগ্রামে পূর্ণ বিজয় অর্জন করতে হলে আমাদের প্রয়োজন সুনীতি, সুশাসন ও সুবিচার প্রতিষ্ঠার সংগ্রাম জোরদার করা এবং দুর্নীতি, দারিদ্র্য ও পশ্চাত্পদ চিন্তার বিরুদ্ধে সংগ্রাম অব্যাহত রাখা। দেশবাসীকে একাত্তরের মুক্তিযুদ্ধের সেই চেতনায় ঐক্যবদ্ধ হয়ে সুখি সমৃদ্ধশালী বাংলাদেশ গড়ে তোলার আহ্বান জানান তারা।মহান স্বাধীনতা দিবসে জাতীয় পার্টি-জেপি’র কর্মসূচিআজ মহান স্বাধীনতা দিবস উপলক্ষে সকালে জাতীয় পার্টি-জেপি’র কেন্দ্রীয় কার্যালয়সহ সকল কার্যালয়ে দলীয় ও জাতীয় পতাকা উত্তোলন। সকাল সাড়ে ৮টায় সাভারে জতীয় স্মৃতিসৌধে পুষ্পার্ঘ্য অর্পণ। আগামীকাল বুধবার জাতীয় প্রেসক্লাবে জহুর হোসেন চৌধুরী হলে গণহত্যা ও স্বাধীনতা দিবস উপলক্ষে আলোচনা সভার আয়োজন করা হয়েছে। সভায় সভাপতিত্ব করবেন দলের চেয়ারম্যান আনোয়ার হোসেন মঞ্জু এমপি। আলোচনা সভায় অংশ গ্রহণ করবেন বরেণ্য রাজনৈতিক ব্যক্তিবর্গ ও বিশিষ্ট মুক্তিযোদ্ধাগণ।গণহত্যা দিবস ও কালরাত্রি পালনজাতীয় পার্টি-জেপি কর্তৃক স্বাধীনতা দিবস উপলক্ষে ৩ দিন ব্যাপী কর্মসূচির গতকাল ছিল প্রথম দিন। গণহত্যা দিবস হিসাবে দিনটি পালন করা হয়। গণহত্যা দিবস উপলক্ষে সোহরাওয়ার্দী উদ্যানে ‘শিখা অনির্বাণে’ জেপি’র নেতা ও কর্মীরা সমবেত হন এবং ২৫ মার্চ কালরাত্রিতে যারা শাহাদত বরণ করেছেন তাদেরকে শ্রদ্ধার সঙ্গে স্মরণ করেন। শেখ শহীদুল ইসলামের নেতৃত্বে এসময় দলের নেতা-কর্মীরা উপস্থিত ছিলেন।



24311,40128
কালরাত স্মরণে ‘লালযাত্রা’
অন্যান্য
প্রকাশ : ২৬ মার্চ ২০১৯, ০০:০০
ফিনকি দিয়ে রক্ত ঝরছে। দানবের মতো পাকিস্তানি হানাদার বাহিনী রাতের অন্ধকারে হত্যা করছে নিরীহ মানুষ। তীব্র থেকে তীব্রতর হয়ে ওঠে তাদের আর্তনাদ। মাটিতে লুটিয়ে থাকা লাশের স্তূপ। সেসব শহীদের শরীরে ছড়িয়ে দেওয়া হয় গুচ্ছ গুচ্ছ লাল গোলাপের পাপড়ি। এভাবেই ‘লালযাত্রা’র মাধ্যমে শ্রদ্ধাঞ্জলি জানানো হয় কালরাতের শহীদদের। গতকাল সোমবার গণহত্যা দিবসের বিকালে ঢাকা বিশ্ববিদ্যালয়ের স্বোপার্জিত স্বাধীনতা চত্বরে প্রতি বছরের ন্যায় পরিবেশনাটি উপস্থাপন করে নাট্যদল প্রাচ্যনাট। স্বোপার্জিত স্বাধীনতা চত্বর (টিএসসি) থেকে নাট্যদলটির শিল্পীবৃন্দ হেঁটে যান স্মৃতি চিরন্তন চত্বর পর্যন্ত। এসময় অংশগ্রহণকারীরা সম্মেলক কণ্ঠে গেয়ে শোনান ‘ধনধান্য পুষ্প ভরা’সহ দেশের গান। স্মৃতি চিরন্তন চত্বরে প্রদীপ প্রজ্বালনের মাধ্যমে শেষ হয় লালযাত্রা। লালযাত্রার মূল ভাবনায় ছিলেন রাহুল আনন্দ। এদিন কালরাত স্মরণে রাজধানী জুড়ে ছিল নানা আয়োজন।কৃত্কলায় স্থাপনাশিল্প ‘কালরাত’: গতকাল সন্ধ্যায় কৃিশল্পীরা উপস্থাপন করেন ‘কালরাত’ শীর্ষক কৃত্কলায় স্থাপনাশিল্প প্রদর্শনী। একাডেমির মহাপরিচালক লিয়াকত আলী লাকীর ভাবনা ও পরিকল্পনায় পরিবেশনাটি উপস্থাপন করেন আবু নাসের রবি, জয়দেব রোয়াজা, অর্পিতা সিংহ লোপা, ফারাহ নাজমুন, জাহিদ হোসেন, সৈয়দ ও মোহাম্মদ জাকির।সম্মিলিত সাংস্কৃতিক জোটের স্বাধীনতা উত্সব: কেন্দ্রীয় শহীদ মিনার ও ধানমণ্ডির রবীন্দ্র সরোবর মঞ্চে চলছে সম্মিলিত সাংস্কৃতিক জোট আয়োজিত তিন দিনব্যাপী স্বাধীনতা উত্সব। গতকাল দ্বিতীয় দিনে শহীদ মিনারে দলীয় সংগীত পরিবেশন করে বহ্নিশিখা ও সত্যেন সেন শিল্পীগোষ্ঠী। একক কণ্ঠে মুক্তিযুদ্ধের প্রেরণাদায়ী স্বদেশের গান শোনান সমর বড়ুয়া, বিমান চন্দ্র বিশ্বাস ও এস এম মেজবাহ। একক আবৃত্তি পরিবেশন করেন ইস্তেকবাল হোসেন, রেজীনা ওয়ালী লীনা ও আহ্কাম উল্লাহ। পথনাটক পরিবেশন করে মৈত্রী থিয়েটার। বৃন্দ নৃত্য পরিবেশন করে ভোরের পাখি নৃত্যকলা কেন্দ্র। একক সংগীত পরিবেশন করেন মহাদেব ঘোষ, মাহবুব রিয়াজ, শিউলি আহমেদ, শান্তা সরকার, রাজিয়া মুন্নি ও আশিকুর রহমান। একক আবৃত্তি পরিবেশন করেন মাসুদুজ্জামান, ঝর্ণা সরকার ও শামসুজ্জোহা। পথনাটক পরিবেশন করে ভিশন থিয়েটার ও নাট্যদ্বীপ।‘গণহত্যা হাড়ের এ ঘরখানি’: ‘গণহত্যা: হাড়ের এ ঘরখানি’ শীর্ষক আলোচনার আয়োজন করে বাংলা একাডেমি। এতে মূল প্রবন্ধ উপস্থাপন  করেন লেখক ও সাংবাদিক জাহীদ রেজা নূর। স্বাগত ভাষণ দেন একাডেমির মহাপরিচালক হাবীবুল্লাহ সিরাজী। আলোচনায় অংশ নেন বাংলাদেশ এশিয়াটিক সোসাইটির সভাপতি মাহফুজা খানম, এমপি আরমা দত্ত এবং প্রজন্ম ৭১-এর  প্রতিষ্ঠাতা সভাপতি মো. সাইদুর রহমান। সভাপতিত্ব করেন একাডেমির সভাপতি জাতীয় অধ্যাপক আনিসুজ্জামান। আনিসুজ্জামান বলেন, পাকিস্তানি বাহিনীর পরিচালিত নৃশংস গণহত্যার আন্তর্জাতিক স্বীকৃতি এখনো অর্জন হয়নি। আমরা আশা করি সরকারের প্রয়াস এবং আন্তর্জাতিক সম্প্রদায়ের শুভ বিবেক—অবশ্যই এই স্বীকৃতি আদায় করবে।মুক্তিযুদ্ধ জাদুঘরের আয়োজন: আগারগাঁওয়ের মুক্তিযুদ্ধ জাদুঘর মিলনায়তনে আলোচনা সভায় বক্তব্য দেন যুগোশ্লাভিয়ার আইসিটিওয়াইয়ের প্রাক্তন প্রসিকিউটর নিকোল ইয়ানিসিভিত্স। একক সংগীত পরিবেশন করেন রোকাইয়া হাসিনা নিলি। সন্ধ্যায় জাদুঘরের শিখা চিরঅম্লান অঙ্গনে কালরাত স্মরণে প্রদীপ প্রজ্বালন করা হয়।জাদুঘরে গণহত্যা দিবসের আলোচনা: গণহত্যা দিবস উপলক্ষে জাতীয় জাদুঘর কবি সুফিয়া কামাল মিলনায়তনে আলোচনা অনুষ্ঠানের আয়োজন করে। এতে অংশ নেন অধ্যাপক শামসুজ্জামান খান, অধ্যাপক ড. মুনতাসীর মামুন এবং বিশিষ্ট মুক্তিযোদ্ধা লে. কর্নেল (অবঃ) কাজী সাজ্জাদ আলী জহির বীরপ্রতীক। সভাপতিত্ব করেন শিল্পী হাশেম খান।  স্বাগত বক্তব্য দেন মহাপরিচালক মো. রিয়াজ আহমেদ। 



24312,40129
রওশনকে বিরোধী দলের উপনেতার স্বীকৃতি দিলেন স্পিকার
অন্যান্য
প্রকাশ : ২৬ মার্চ ২০১৯, ০০:০০
জাতীয় পার্টি (জাপা) চেয়ারম্যান ও সংসদের বিরোধী দলীয় নেতা এইচ এম এরশাদের চিঠির প্রেক্ষিতে বেগম রওশন এরশাদকে বিরোধী দলীয় উপনেতা হিসেবে স্বীকৃতি দিয়েছেন স্পিকার ড. শিরীন শারমিন চৌধুরী। সংসদ সচিবালয় গতকাল সোমবার এ সংক্রান্ত প্রজ্ঞাপন জারি করেছে।সংসদ সচিবালয়ের সিনিয়র সচিব ড. জাফর আহমেদ খান স্বাক্ষরিত প্রজ্ঞাপনে বলা হয়, ‘জাতীয় পার্টির  চেয়ারম্যান ও জাতীয় সংসদের বিরোধী দলীয় নেতা হুসেইন মুহম্মদ এরশাদের ২৩ মার্চের পত্রের প্রেক্ষিতে বিরোধী দলীয় উপনেতা গোলাম মোহাম্মদ কাদেরের স্থলে বেগম রওশন এরশাদকে উপনেতা হিসেবে স্বীকৃতি দিয়েছেন স্পিকার।’এরশাদ গত শনিবার জিএম কাদেরকে সরিয়ে রওশন এরশাদকে বিরোধী দলীয় উপনেতা হিসেবে মনোনীত করেন। এ ব্যাপারে প্রয়োজনীয় ব্যবস্থা নিতে ওইদিনই তিনি স্পিকারকে চিঠি দেন। উল্লেখ্য, রওশন এরশাদ দশম সংসদে বিরোধী দলীয় নেতা ছিলেন।  



24313,40130
বাংলাদেশের গণহত্যাকে আন্তর্জাতিক স্বীকৃতি দিতে হবে ----------অধ্যাপক আনিসুজ্জামান
অন্যান্য
প্রকাশ : ২৬ মার্চ ২০১৯, ০০:০০
বাংলাদেশের গণহত্যাকে আন্তর্জাতিক স্বীকৃতি দেওয়ার দাবি জানিয়েছেন জাতীয় অধ্যাপক আনিসুজ্জামান। গতকাল সোমবার বাংলা একাডেমির রবীন্দ্র চত্বরে ‘গণহত্যা হাড়ের এই ঘরখানি’ শীর্ষক আলোচনা সভায় সভাপতির বক্তব্যে তিনি এ দাবি করেন। মহান স্বাধীনতা ও জাতীয় দিবস উদযাপন উপলক্ষে এ আলোচনা সভার আয়োজন করা হয়। এতে স্বাগত বক্তব্য রাখেন- বাংলা একাডেমির মহাপরিচালক কবি হাবীবুল্লাহ সিরাজী। প্রবন্ধ উপস্থাপন করেন শহীদ সন্তান সাংবাদিক জাহিদ রেজা নূর। অনুষ্ঠানে আরো বক্তব্য রাখেন বাংলাদেশ এশিয়াটিক সোসাইটির সভাপতি ও ডাকসুর সাবেক ভিপি মাহফুজা খানম প্রমুখ।এসময় অধ্যাপক আনিসুজ্জামান ২৫ মার্চ এবং মুক্তিযুদ্ধের প্রতি শ্রদ্ধা জ্ঞাপন করে বলেন, ‘মুক্তিযুদ্ধের নয় মাসে অনেক গণহত্যার পর আমরা এই দেশটি পেয়েছি। আজকে একটা চেষ্টা হচ্ছে আন্তর্জাতিকভাব এই গণহত্যাকে স্বীকৃতি দেওয়ার। আমি কোনো গণহত্যাকে ছোট করে দেখতে চাই না। কিন্তু একথা বলতে পারি আমাদের চাইতে কমসংখ্যক লোক মারা গেছে এরকম গণহত্যাকেও আন্তর্জাতিভাবে স্বীকৃতি দেওয়া হয়েছে। সে কারণে আমাদের গণহত্যাকেও স্বীকৃতি দেওয়ার দাবি জানাই।আলোচকের বক্তব্যে আরেক শহীদ সন্তান এবং প্রজন্ম একাত্তরের প্রতিষ্ঠাতা সভাপতি সাইদুর রহমান বলেন, ‘আজকের দিনটি আমার জন্য খুবই কষ্টের। এই দিনে ৫৬ বর্গমাইলের এই দেশটির জন্য প্রথমে হারিয়েছি আমার বাবাকে। পরে মাসহ আমার তিন ভাইকে। বাবাকে ২৫ মার্চে হত্যা করা হয়, একই সঙ্গে সেদিন মাকেও  বেয়োনেট দিয়ে আঘাত করা হয়। কিন্তু মা তখন মরেননি, তিনি বেঁচে ছিলেন। আর যখন পাকিস্তানি হানাদার বাহিনীরা বুঝতে পেরেছিল যে, তিনি বেঁচে আছেন তখন তাঁকে জীবন্ত গর্তের মধ্য পুঁতে ফেলা হয়েছে।’বাংলাদেশে মুক্তিযোদ্ধাদের বর্তমানে মানবেতর জীবনের কথা উল্লেখ করে তিনি বলেন, এখন মুক্তিযোদ্ধাদের কেউ কেউ রিকশা চালাচ্ছেন, ভিক্ষা করছেন । তাদের সম্মান না করা হলে নতুন প্রজন্মও তাদের সম্মান করতে শিখবে না। মুক্তিযুদ্ধে এই দেশের ৯৫ শতাংশ গ্রামের মানুষের অর্জন রয়েছে। আজকাল তাদের অর্জন আর ত্যাগ পাঁচ শতাংশের কাছে উত্সব হয়ে গেছে।’



24314,40131
বাংলাদেশ-ভারত যৌথ সাইক্লিং অভিযান সমাপ্ত
অন্যান্য
প্রকাশ : ২৬ মার্চ ২০১৯, ০০:০০
 “ফ্ল্যাগ ইন” অনুষ্ঠানের মধ্য দিয়ে তৃতীয়বারের মত বাংলাদেশ-ভারত যৌথ সাইক্লিং অভিযান সমাপ্ত হয়েছে। গতকাল সোমবার টাঙ্গাইলের মধুপুরে আনুষ্ঠানিকভাবে “ফ্ল্যাগ ইন” অনুষ্ঠানের মাধ্যমে সমাপ্ত হয়।ঘাটাইল এরিয়া কমান্ডার ও ১৯ পদাতিক ডিভিশনের জেনারেল অফিসার কমান্ডিং মেজর জেনারেল মিজানুর রহমান শামীম প্রধান অতিথি হিসেবে উপস্থিত ছিলেন। অনুষ্ঠানে বাংলাদেশ সেনাবাহিনীর ঊর্ধ্বতন কর্মকর্তাবৃন্দ, বাংলাদেশে নিযুক্ত ভারতের ডিফেন্স অ্যাটাশে, টাঙ্গাইল জেলার ঊর্ধ্বতন বেসামরিক কর্মকর্তাগণ এবং উভয় দেশের সাইক্লিং দলের সদস্যবৃন্দ উপস্থিত ছিলেন।উল্লেখ্য, গত ১৮ মার্চ ভারতের কুচবিহারে বাংলাদেশ-ভারতের যৌথ এই সাইক্লিং অভিযানের আনুষ্ঠানিক উদ্বোধন করা হয়। পরবর্তীতে ভারতের অভ্যন্তরে ৪ দিন ও বাংলাদেশের অভ্যন্তরে ৪ দিন সাইক্লিং অনুষ্ঠিত হয়। এতে উভয় দেশের সর্বমোট ৩০ জন সেনাসদস্য (অফিসার, জেসিও ও অন্যান্য পদবীর সৈনিকবৃন্দ) অংশগ্রহণ করে।



24315,40132
কালরাত ’্মরণে সারাদেশে ব্ল্যাকআউট
অন্যান্য
প্রকাশ : ২৬ মার্চ ২০১৯, ০০:০০
একাত্তরের ২৫ মার্চের গণহত্যা ’্মরণে গতকাল সোমবার রাতে এক মিনিটের জন্য অন্ধকারে নিমজ্জিত ছিল গোটা বাংলাদেশ। রাত ৯টা থেকে ৯টা ১ মিনিট পর্য(( দেশজুড়ে পালিত হয়েছে প্রতীকী ব্ল্যাকআউট তথা নীরবতা পালন কর্মস(চি। কেপিআইভুত্ত( এলাকা (জর,রি ’্থাপনা) ও চলমান যানবাহন ছাড়া সারাদেশের মানুষ এ সময় দাঁড়িয়ে ও সব আলো নিভিয়ে একসঙ্গে নীরবতা পালন করে।এ ছাড়া মশাল প্রজ্বালন, আলোর মিছিল, বিভীষিকাময় সেই কালরাতের ’্মৃতিচারণ আর শহীদদের প্রতি শ্রদ্ধা নিবেদনের মাধ্যমে সোমবার ঢাকাসহ সারাদেশে পালিত হয়েছে ২৫ মার্চ ভয়াল কালরাত্রি ’্মরণে নানা অনুষ্ঠানমালা। রাতে মুত্তি(যোদ্ধা, শহীদ পরিবারের সদস্য ও নতুন প্রজ(্মের হাতের মশাল আর হাজারও প্রজ্বলিত মোমবাতি থেকে ছড়িয়ে পড়া আলোতে আলোকিত হয়ে উঠেছিল কেন্দ্রীয় শহীদ মিনার এলাকা। আলোর মিছিল করে হাজার হাজার মানুষ ঢাকা বিশ্ববিদ্যালয়ের জগন্নাথ হলের বধ্যভূমিতে শ্রদ্ধা নিবেদন করেন। দিবসটি পালনে আয়োজিত সব অনুষ্ঠানে ২৫ মার্চকে আ((র্জাতিক গণহত্যা দিবস হিসেবে ’্বীকৃতি দেওয়ার দাবি ছিল প্রচণ্ড।গণহত্যা দিবস উপলক্ষে রাষ্ট্রীয়ভাবে বিভিন্ন কর্মস(চি পালন করা হয়। রাষ্ট্রীয় কর্মস(চির মধ্যে ছিল‑ এক মিনিটের প্রতীকী ব্ল্যাকআউট, গণহত্যার ওপর আলোকচিত্র প্রদর্শনী, আলোচনা সভা এবং মুত্তি(যুদ্ধ ও গণহত্যা বিষয়ক গীতিনাট্য/সাং’্পৃতিক অনুষ্ঠান। ’্পুল, কলেজ ও মাদ্রাসাসহ সব শিক্ষাপ্রতিষ্ঠানে বিশিষ্ট ব্যত্তি( এবং বীরমুত্তি(যোদ্ধাদের কণ্ঠে ২৫ মার্চ গণহত্যার ’্মৃতিচারণ ও আলোচনা সভা অনুষ্ঠিত হয়। এ ছাড়া বাদ জোহর দেশের সব মসজিদে বিশেষ মোনাজাত এবং অন্যান্য উপাসনালয়ে বিশেষ প্রার্থনা সভা হয়।কেন্দ্রীয় শহীদ মিনারে ’্বাধীনতা ও গণহত্যার ৪৮তম বার্ষিকীতে ৪৮টি মশাল প্রজ্বালন করা হয়। এ সময় সবার কণ্ঠে ভেসে উঠে ‘আগুনের পরশমণি ছোঁয়াও প্রাণে’ গানটি। পরে বের করা হয় আলোর মিছিল। মিছিলে নেতৃত্ব দেন মহান মুত্তি(যুদ্ধের অধিনায়করা। আলোর মিছিলের (র,তে মুত্তি(যুদ্ধের মহান শহীদদের ’্মরণে আলোচনা হয়। ঘাতক দালাল নির্ম(ল কমিটির ভারপ্রাপ( সভাপতি ও মুত্তি(যুদ্ধে শহীদ বুদ্ধিজীবী ডাঃ আলীম চৌধুরীর সহধর্মিণী শ্যামলী নাসরিন চৌধুরীর সভাপতিত্বে সংক্ষিপ( আলোচনা সভায় জাতীয় গণহত্যা দিবসের ঘোষণাপাঠ করেন একাত্তরের ঘাতক দালাল নির্ম(ল কমিটির সহ‑সভাপতি অধ্যাপক মুনতাসীর মামুন। এ সময় উপ’্থিত ছিলেন শিক্ষাম(্ত্রী ডাঃ দীপু মনি, ওয়ার্কার্স পার্টির সভাপতি রাশেদ খান মেনন, জাসদ সভাপতি হাসানুল হক ইনু, সিপিবির সভাপতি মুজাহিদুল ইসলাম সেলিম, সাবেক আইনম(্ত্রী ব্যারি’্বার শফিক আহমেদ, নির্ম(ল কমিটির সাধারণ সম্পাদক কাজী মুকুল, আগরতলা ষড়য(্ত্র মামলার অন্যতম অভিযুত্ত( মুত্তি(যোদ্ধা সার্জে(্ব (অব) আবদুল জলিল, মুত্তি(যোদ্ধা ক্যাপ্টেন (অব) সাহাবউদ্দিন আহমেদ বীরউত্তম, সাং’্পৃতিক জোটের সভাপতি গোলাম কুদ্দুস, হিন্দু‑বৌদ্ধ‑খ্রী’্বান ঐক্যপরিষদের কাজল দেবনাথ প্রমুখ।  



24316,40133
ভাসান চরে রোহিঙ্গাদের স্থানান্তরের প্রক্রিয়া জানতে চায় জাতিসংঘ
অন্যান্য
প্রকাশ : ২৬ মার্চ ২০১৯, ০০:০০
ভাসান চরে রোহিঙ্গাদের স্থানান্তরের প্রক্রিয়া জানতে চায় জাতিসংঘ। গতকাল মঙ্গলবার বাংলাদেশে জাতিসংঘ কার্যালয়ের এক বিবৃতিতে এ কথা জানানো হয়েছে। বিবৃতিতে ভাসান চরে রোহিঙ্গাদের স্থানান্তরে বাংলাদেশের পরিকল্পনার প্রশংসা করা হয়েছে। তবে সেখানে রোহিঙ্গাদের থাকার পরিবেশ, মৌলিক অধিকার ও সেবা কেমন হবে সে বিষয়ে জানতে চায় সংস্থাটি। একইসঙ্গে সেখানে জাতিসংঘ ও এর অংশীদারদের প্রবেশাধিকারের বিষয়টিও স্পষ্ট করতে বলেছে তারা।ভাসান চরে বাংলাদেশ সরকারের সঙ্গে জাতিসংঘ গঠনমূলকভাবে কাজ করতে আগ্রহী জানিয়ে সংস্থাটি বলেছে, রোহিঙ্গাদের স্থানান্তরের বিষয়টি স্বেচ্ছা প্রণোদিত হতে হবে। স্থানান্তর সংক্রান্ত সব কিছু রোহিঙ্গাদের অবহিত করতে হবে। যাতে তারা নিজেদের স্বাধীন মতো সিদ্ধান্ত নিতে পারে। বর্তমানে বাংলাদেশে ১১ লাখের বেশি রোহিঙ্গা অবস্থান করছে। এর মধ্যে ১ লাখ রোহিঙ্গাকে ভাসান চরে স্থানান্তর করতে চায় বাংলাদেশ। এদিকে বাংলাদেশ সরকারের একজন মন্ত্রীর বরাত দিয়ে বার্তা সংস্থা রয়টার্স বলেছে, ভাসান চরে রোহিঙ্গাদের স্থানান্তরে বাংলাদেশের কোনো তাড়াহুড়া নেই।রোহিঙ্গাদের তহবিলের অপচয় হচ্ছে না : ইউএনএইচসিআরবাংলাদেশে আশ্রয় নেওয়া রোহিঙ্গাদের জন্য আসা তহবিলের অর্থ অপচয় হচ্ছে না বলে জানিয়েছেন জাতিসংঘের শরণার্থী বিষয়ক সংস্থার (ইউএনএইচসিআর) আঞ্চলিক প্রতিনিধি খালেদ খলিফা। গতকাল সোমবার রাজধানীর একটি হোটেলে আয়োজিত এক সাংবাদিক সম্মেলনে তিনি একথা বলেন।তিনি জানান, রোহিঙ্গাদের জন্য জয়েন্ট রেসপন্স প্লানের (জেআরপি) আওতায় চলতি বছরে ৯২০ মিলিয়ন ডলার প্রয়োজন; কিন্তু এই অর্থের মাত্র ১৪ শতাংশ পাওয়া গেছে। বাকি অর্থ দেওয়ার জন্য সংস্থার তালিকাভুক্ত দেশগুলোর প্রতি অনুরোধ জানানো হবে। তিনি আশা করেন যে, এ বছর চাহিদা অনুযায়ী পুরো তহবিল পাওয়া সম্ভব হবে।প্রসঙ্গত, সম্প্রতি অভিযোগ ওঠে যে, এনজিওরা রোহিঙ্গাদের জন্য বাংলাদেশে আনা ত্রাণ সাহায্যের প্রায় ৭৫ ভাগই নিজেদের স্বার্থে খরচ করেছে। প্রায় ১৫০ কোটি টাকা ছয় মাসে হোটেলের বিল বাবদ ব্যয় করা হয়েছে। 



24317,40134
দগ্ধ দম্পতি চলে গেলেন না ফেরার দেশে
অন্যান্য
প্রকাশ : ২৬ মার্চ ২০১৯, ০০:০০
রাজধানী উত্তরায় দগ্ধ স্বামীর মৃত্যুর একদিন পর মারা গেলেন স্ত্রীও। গতকাল সোমবার দুপুরে ঢাকা মেডিক্যাল কলেজ হাসপাতালের বার্ন ইউনিটে চিকিত্সাধীন অবস্থায় মারা যান স্ত্রী বিলকিস। আগের দিন দুপুরে মারা যান তার স্বামী আলমগীর ভূঁইয়া। গত ১৯ মার্চ ভোর সাড়ে তিনটার দিকে উত্তরা ৩ নম্বর সেক্টরের ৪১ নম্বর হোল্ডিংয়ের ছয়তলা ভবনের পঞ্চমতলার একটি কক্ষে আগুন লাগে। বাসায় শীতাতপ নিয়ন্ত্রণ যন্ত্র (এসি) বিস্ফোরণে শোবার কক্ষে আগুন ধরে ওই দম্পতি দগ্ধ হন।চিকিত্সকদের উদ্ধৃত করে ঢাকা মেডিক্যাল কলেজ পুলিশ ফাঁড়ির ইনচার্জ পরিদর্শক বাচ্চু মিয়া জানান, আলমগীর ও বিলকিসের শরীরের ৯৫ ভাগই পুড়ে গিয়েছিল। তারা এতোদিন বার্ন ইউনিটের নিবিড় পরিচর্যা কেন্দ্রে (আইসিইউ) চিকিত্সাধীন ছিলেন। 



24318,40135
রাজধানীতে হেলে পড়েছে ৬ তলা ভবন
অন্যান্য
প্রকাশ : ২৬ মার্চ ২০১৯, ০০:০০
রাজধানীর বালুরঘাট এলাকায় খবির মার্কেটের পেছনে একটি ছয়তলা ভবন আরেকটি ভবনের উপর হেলে পড়েছে। রবিবার রাত ১১টার দিকে খবর পেয়ে ফায়ার সার্ভিসের দুটি ইউনিট ঘটনাস্থলে গিয়ে ভবনের সব বাসিন্দাকে নিরাপদে নামিয়ে আনেন।কুর্মিটোলা ফায়ার স্টেশনের ডিএডি নিয়াজ আহমেদ জানান, প্রতীক্ষা নামের ওই ভবনটি উত্তর দিকের আরেকটি আটতলা ভবনের দিকে হেলে পড়েছে। খবর পেয়ে ফায়ার সার্ভিসের উদ্ধার কর্মীরা লোকজনকে হ্যান্ডমাইক দিয়ে নেমে আসার অনুরোধ জানান। বর্তমানে ওই ভবনে প্রবেশ বন্ধ রয়েছে। 



24319,40136
আইএস, আল কায়েদার হুমকিতে দিল্লি, মুম্বাই ও গোয়াতে সতর্ক পুলিশ
অন্যান্য
প্রকাশ : ২৬ মার্চ ২০১৯, ০০:০০
জঙ্গি গোষ্ঠী ইসলামিক স্টেট (আইএস) ও আল কায়েদা ভারতে হামলা চালাতে পারে- এমন গোয়েন্দা তথ্যের ভিত্তিতে দিল্লি, মুম্বাই ও গোয়াতে সতর্ক অবস্থায় রাখা হয়েছে পুলিশকে। নিউজিল্যান্ডের ক্রাইস্টচার্চে সংঘটিত হত্যাযজ্ঞের প্রতিশোধ নেওয়ার হুমকি দিয়েছে আইএস ও আল কায়েদা। তারা চারদিনের মধ্যে ইহুদি স্থাপনাসহ বিভিন্ন স্থানে হামলা চালাতে পারে। টাইমস অব ইন্ডিয়া ও আনন্দবাজার পত্রিকার খবরে এ তথ্য জানানো হয়েছে।গোয়েন্দা তথ্যে বলা হয়েছে, সন্ত্রাসীরা হামলায় গাড়ি অথবা ছুরি ব্যবহার করতে পারে। গোয়েন্দা এজেন্সিগুলো এজন্য ইসরায়েলি দূতাবাস, মুম্বাইয়ে কনস্যুলেট জেনারেল, সিনাগগে নজরদারি জোরালো করার তাগিদ দিয়েছে। দিল্লি পুলিশের সূত্র বলেছে, উপাসনালয়গুলোর বাইরে বাড়তি পুলিশ মোতায়েন করা হয়েছে। পরিস্থিতির ওপর সতর্ক ও নিবিড় নজর রাখা হচ্ছে।প্রথম সতর্ক বার্তা আসে গত ২০ মার্চ। এতে বলা হয়, আইএস ও এর সঙ্গে সংশ্লিষ্ট সেলগুলো হামলার পরিকল্পনা করেছে। দ্বিতীয় সতর্কতা দেওয়া হয়েছে ২৩ মার্চ। এতে ইহুদি স্থাপনা অথবা সিনাগগগুলোতে সম্ভাব্য হামলার কথা বলা হয়েছে।



24320,40137
নিম্ন আদালতে সুবিধা বেড়েছে, কষ্ট কমেনি বিচারপ্রার্থীদের
জাতীয়
প্রকাশ : ২৬ মার্চ ২০১৯, ০২:৫৩
প্রতি বছরই মামলা বৃদ্ধির পাশাপাশি বাড়ছে বিচারপ্রার্থীর সংখ্যাও। রয়েছে বিচারক ও এজলাস সংকট। মামলা হ্রাসে বিচারক নিয়োগের পাশাপাশি বৃদ্ধি পেয়েছে নিম্ন আদালতের অবকাঠামোগত সুযোগ-সুবিধা। অবকাঠামোগত সুবিধা বাড়লেও কমেনি মামলা জট। বছরের পর বছর চলে যাচ্ছে; কিন্তু শেষ হচ্ছে না বিচার কাজ। বিচারপ্রার্থীরাও যেন অনেকটা অসহায়। মামলা চালাতে গিয়ে অনেককে হতে হচ্ছে নিঃস্ব। আবার আদালতে হাজিরা থেকে শুরু করে বিচারপ্রর্থীকে নানা দুর্ভোগের শিকার হতে হচ্ছে। যেমনটির দেখা মিলল ঢাকার নিম্ন আদালতে। সেখানে প্রতিদিনই ভিড় করছেন হাজারো মানুষ। এদের মধ্যে অনেকে আসছেন মামলার হাজিরা দিতে। কেউ আসছেন কারাবন্দি আসামির সঙ্গে দেখা করতে। ফলে লোকে লোকারণ্য হয়ে পড়ছে আদালত প্রাঙ্গণ। অনেকে হাজতখানায় থাকা স্বজনদের সঙ্গে দেখা করতে অপেক্ষা করছেন ঘণ্টার পর ঘণ্টা। অথচ তাদের বসার জন্য নেই কোনো ব্যবস্থা। নেই পর্যাপ্ত টয়লেট সুবিধাও। রেবতী ম্যানশনে নারী ও শিশু বিচারপ্রার্থীর বিশ্রামাগার থাকলেও সেখানে যান না অনেকেই। গতকাল সোমবার ঢাকার নিম্ন আদালত ঘুরে এমন চিত্রই চোখে পড়ে।শুধু তাই নয়, ঢাকার বিভিন্ন আদালত ভবনের সামনের চত্বরে নানা পণ্যের পসরা নিয়ে বসছেন হকাররা। কেউ বিক্রি করছেন ডাব, কেউবা শসা, সিগারেট, ছোলা মুড়ি। আবার অনেকে দালালদের খপ্পরে পড়ে হচ্ছেন নিঃস্ব। তবে এজলাস সংকট ও বিচারপ্রার্থীদের ভোগান্তি দূর করতে ঢাকার চিফ জুডিশিয়াল ম্যাজিস্ট্রেট আদালত ভবন নির্মাণ কাজ শেষ হয়েছে। ১০ তলা এই ভবনটি আগামী মাসে উদ্বোধন করা হতে পারে। ওই ভবনে সার্বক্ষণিক জেনারেটর সুবিধাসহ ৪টি লিফট রয়েছে। রয়েছে পর্যাপ্ত টয়লেটের ব্যবস্থাও। প্রতিবন্ধীদের জন্যও বিশেষ সুবিধা রাখা হয়েছে। রয়েছে পুরুষ ও নারী আসামিদের জন্য আধুনিক সুবিধা সম্বলিত পৃথক হাজতখানা। ঢাকার সিএমএম আদালত ভবন ঊর্ধ্বমুখী সম্প্রসারণের ফলে বিচারকদের এজলাসসহ অন্যান্য অবকাঠামো এবং হাজতখানা-কাম-পুলিশ ব্যারাকের কলেবর বৃদ্ধি পেয়েছে। এতে বিচারক, আইনজীবী ও বিচারপ্রার্থী জনগণ এবং বিচার কাজে সংশ্লিষ্ট সকলে উপকৃত হচ্ছেন।তুরাগ থানার একটি মাদক মামলায় গতকাল হাজির করা হয় তিন আসামিকে। তাদের সঙ্গে দেখা করতে এসেছেন ৮/৯ জন স্বজন। প্রতিদিনই হাজিরা দিতে আসা অসংখ্য আসামির সঙ্গে এভাবে দেখা করতে আসেন স্বজনরা। ফলে বাড়ছে ভিড়। একাদশ জাতীয় সংসদ নির্বাচনের আগে বিভিন্ন নাশকতার মামলায় হাজিরা দিচ্ছেন বিএনপিসহ বিভিন্ন দলের অসংখ্য নেতা-কর্মী। যারা মামলার আসামি তাদের সঙ্গেও দেখা করতে আসছেন কর্মী ও সমর্থকরা। ফলে ভিড় বেড়েই চলছে আদালতে।এ প্রসঙ্গে হাইকোর্টের স্পেশাল অফিসার ব্যারিস্টার মো. সাইফুর রহমান ইত্তেফাককে বলেন, আদালতে আসামি হাজিরা দিতে আসলে তার সঙ্গে দেখা করতে পরিবারের ৩/৪ জন লোক আসেন। এ কারণে আদালত লোকে লোকারণ্য থাকে। এই অহেতুক ভিড় করার জন্য বিনষ্ট হয় আদালতের পরিবেশ। এমনকি কর্মঘণ্টাও নষ্ট হওয়ায় আদালতের সহায়ক কর্মচারীরা ঠিকভাবে তাদের কাজটি করতে পারেন না। তিনি বলেন, দেশের অনেক জেলা আদালতে জেলা ও দায়রা জজগণ নিজ উদ্যোগে বিচারপ্রার্থীদের বসার জন্য পৃথক শেডের ব্যবস্থা করেছেন। আছে বিশুদ্ধ পানি সরবরাহের ব্যবস্থাও। এছাড়া ওয়ান স্টপ ইনফরমেশন ডেস্কও রাখা হয়েছে। যেখান থেকে বিচারপ্রার্থীরা লিগ্যাল এইডসহ বিভিন্ন বিষয়ে তথ্য সুবিধা পেয়ে থাকেন। যদিও এই সুবিধা ঢাকার আদালতে নেই।ঢাকা আইনজীবী সমিতির সাধারণ সম্পাদক অ্যাডভোকেট আসাদুজ্জামান খান রচি বলেন, বিচারপ্রার্থীদের বসার জায়গা কোথাও নেই। এরা সাধারণত আইনজীবীর চেম্বারে বসেন। আবার আইনজীবীর উপস্থিতি কম থাকলে কোর্টে বসতে পারেন। প্রচুর লোকের উপস্থিতির কারণে নিম্ন আদালতের পরিবেশ ঠিক রাখা যাচ্ছে না।অবকাঠামোগত সুবিধা বাড়ছে: ২০০৯ সালে প্রধানমন্ত্রী শেখ হাসিনা বিচার বিভাগের জন্য অবকাঠামো তৈরির বিশেষ উদ্যোগ নেন। ওই উদ্যোগের অংশ হিসেবে ৬৪টি জেলা সদরে চিফ জুডিশিয়াল ম্যাজিস্ট্রেট আদালত ভবন নির্মাণ প্রকল্প নেওয়া হয়। এই প্রকল্পের আওতায় ৪টি জেলায় সম্পূর্ণ ভবন নির্মাণ শেষে বিচার কার্যক্রম চলছে। ৪টি জেলায় ভবনের কাজ প্রায় সম্পন্ন ও ব্যবহার উপযোগী। ১৬ জেলায় গত ডিসেম্বরের মধ্যে ভবন নির্মাণ কাজ শেষ হওয়ার কথা ছিল। ১০টি জেলায় চলতি বছরের জুনের মধ্যে নির্মাণ কাজ শেষ হবে। নতুন অন্তর্ভুক্ত ৮টি জেলার মধ্যে ৬টিতে ভবন নির্মাণ কাজ চলছে। এছাড়া ২২টি জেলায় আদালত ভবন নির্মাণের জন্য ভূমি অধিগ্রহণ করা হয়েছে। শুধু সিজেএম আদালত ভবন নির্মাণ প্রকল্প গ্রহণ করে থেমে থাকেনি। ২৮টি জেলায় আনুষঙ্গিক সুবিধাসহ জেলা জজ আদালত ভবনের ঊর্ধ্বমুখী সম্প্রসারণ প্রকল্প নেওয়া হয়েছে।আরও পড়ুন: প্রসঙ্গত বর্তমানে নিম্ন আদালতে বিচারাধীন মামলা ৩০ লাখ ৩২ হাজার ৬৫৬টি। কর্মরত বিচারক রয়েছেন ১ হাজার ৮১৯ জন। গত বছর নিষ্পত্তি হয়েছে ২ লাখ ৬৮ হাজার ৮৯৭টি মামলা। সর্বশেষ একশ জন বিচারক (সহকারী জজ) নিয়োগ প্রক্রিয়া শেষ হওয়ার পথে রয়েছে। আইন বিশেষজ্ঞরা মনে করেন, মামলা নিষ্পত্তিতে যে বিলম্ব সেটা যদি নিরসন করা যায় তা হলে বিচার প্রার্থীদের ভোগান্তি অনেকাংশে লাঘব হবে।



24321,40138
আজ মহান স্বাধীনতা দিবস
জাতীয়
প্রকাশ : ২৬ মার্চ ২০১৯, ০৩:০৩
২৫ মার্চের মধ্যরাত থেকে শুরু হওয়া ধ্বংসস্তূপের মধ্য থেকে উঠে দাঁড়িয়ে বাঙালি এই দিন থেকে মুক্তিযুদ্ধ ও দেশ স্বাধীন করার শপথ গ্রহণ করে। জাতির জনক বঙ্গবন্ধু শেখ মুজিবুর রহমানের আহ্বানে প্রতিটি বাঙালির মনে নতুন রাষ্ট্র বাংলাদেশের বীজ রোপিত হয়। শুরু হয় মুক্তিযুদ্ধ। স্বাধীন বাংলার অবরুদ্ধ রাজধানী ঢাকা ছাড়া সমগ্র বাংলাদেশে বঙ্গবন্ধু শেখ মুজিবুর রহমান ঘোষিত স্বাধীনতা যুদ্ধের সূচনা দিনে স্বাধীন বাংলার পতাকা উত্তোলিত হয়।আজ মহান স্বাধীনতা দিবস এবং ৪৯তম জাতীয় দিবস। বাংলাদেশের মানুষের কাছে মুক্তির মন্ত্রে প্রতিজ্ঞাবদ্ধ হবার দিন। আজ একইসঙ্গে বেদনা ও আনন্দের দিন। বেদনাকে প্রতিজ্ঞায় পরিণত করে যুদ্ধের শপথ নেওয়ার দিন আজ। মহান স্বাধীনতা দিবস উপলক্ষে রাষ্ট্রপতি আবদুল হামিদ ও প্রধানমন্ত্রী শেখ হাসিনা বাণী দিয়েছেন।মহান স্বাধীনতা দিবস উপলক্ষে পুরো রাজধানী সেজে উঠেছে লাল সবুজ আলোক-সজ্জায়। সরকারি ভবন, পথ-ঘাটের সড়ক ও সড়কদ্বীপগুলো সাজিয়ে তোলা হয়েছে জাতীয় পতাকা এবং উজ্জ্বল আলোয়। সে আলোর রোশনাই উপভোগ করতে গত রাত থেকেই রাজধানীবাসী ঘুরেছেন পথে পথে।মহান স্বাধীনতা ও জাতীয় দিবস পালন উপলক্ষে এবার জাতীয় পর্যায়ে বিসত্মারিত কর্মসূচি গ্রহণ করা হয়েছে। আজ ভোরে রাজধানীতে একত্রিশ বার তোপধ্বনির মাধ্যমে দিনটির সূচনা হয়। সূর্যোদয়ের সাথে সাথে রাষ্ট্রপতি মো. আবদুল হামিদ ও প্রধানমন্ত্রী শেখ হাসিনা সাভার জাতীয় স্মৃতিসৌধে পুষ্পসত্মবক অর্পণ করবেন। এরপর মুক্তিযুদ্ধ বিষয়ক মন্ত্রীর নেতৃত্বে উপস্থিত বীরশ্রেষ্ঠ পরিবার, যুদ্ধাহত মুক্তিযোদ্ধা ও বীর মুক্তিযোদ্ধাগণ পুষ্পসত্মবক অর্পণ করবেন। বাংলাদেশে অবস্থিত বিদেশি কূটনীতিক, বিভিন্ন রাজনৈতিক ও সামাজিক সংগঠনসহ সর্বসত্মরের জনগণ পুষ্পসত্মবক অর্পণ করে মহান মুক্তিযুদ্ধে শহিদ বীর মুক্তিযোদ্ধাদের প্রতি শ্রদ্ধা জানাবেন।এদিকে ৪৯তম স্বাধীনতা ও জাতীয় দিবসে বঙ্গবন্ধু জাতীয় স্টেডিয়ামে প্রধানমন্ত্রী শেখ হাসিনার উপস্থিতিতে জাতীয় সংগীত পরিবেশন করা হবে। বঙ্গবন্ধু জাতীয় স্টেডিয়ামে শিশু-কিশোর সমাবেশ অনুষ্ঠিত হবে। এসময় সারাদেশে একযোগে জাতীয় সংগীত পরিবেশিত হবে। বিদেশে বাংলাদেশ মিশন পরিচালিত শিক্ষা প্রতিষ্ঠানসমূহে সম্ভব হলে বাংলাদেশের সাথে একই সময়ে এবং অন্যান্যরা একই দিনে সুবিধাজনক সময়ে জাতীয় সংগীত পরিবেশন কর্মসূচি পালন করবে।১৯৭১ সালের ২৬ মার্চের প্রথম প্রহরে পাকিসত্মানি সামরিক বাহিনী গণহত্যার সূচনা করে। নিরস্ত্র নিরপরাধ বাঙালির বিরুদ্ধে অঘোষিত যুদ্ধ ঘোষণা করে। তখন মুক্তি সংগ্রামের সর্বাধিনায়ক বঙ্গবন্ধু শেখ মুজিবুর রহমান ঘোষণা করেন, ‘পাকিসত্মান সেনাবাহিনী অতর্কিতে পিলখানায় ইপিআর ঘাঁটি, রাজারবাগ পুলিশ লাইন আক্রমণ করেছে এবং শহরের লোকদের হত্যা করেছে। ঢাকা, চট্টগ্রামের রাসত্মায় রাসত্মায় যুদ্ধ চলছে। আমি বিশ্বের জাতিসমূহের কাছে সাহায্যের আবেদন করছি। আমাদের মুক্তিযোদ্ধারা বীরত্বের সঙ্গে মাতৃভূমি মুক্ত করার জন্য শত্রুদের সাথে যুদ্ধ করছে। সর্বশক্তিমান আল্লাহর নামে আপনাদের কাছে আমার আবেদন ও আদেশ দেশকে স্বাধীন করার জন্য শেষ রক্তবিন্দু থাকা পর্যন্ত্ম যুদ্ধ চালিয়ে যান।’ কোনো আপোষ নাই, জয় আমাদের হবেই। আমাদের পবিত্র মাতৃভূমি থেকে শেষ শত্রুকে বিতাড়িত করবেন। সকল দেশপ্রেমিক ও স্বাধীনতা প্রিয় লোকদের এ সংবাদ পৌঁছে দিন। আল্লাহ আপনাদের মঙ্গল করবেন। জয় বাংলা।বন্দর নগরী চট্টগ্রামকে সশস্ত্র যুদ্ধের কেন্দ্রবিন্দুতে পরিণত করে দেশের সর্বত্র চলে সশস্ত্র প্রতিরোধ। বঙ্গবন্ধু ঘোষিত বাংলাদেশের স্বাধীনতার আনুষ্ঠানিক ঘোষণা হ্যান্ডবিল আকারে ইংরেজি ও বাংলায় ছাপিয়ে চট্টগ্রামে বিলি করা হয়।আওয়ামী লীগের শ্রম সম্পাদক জহুর আহমেদ চৌধুরী বঙ্গবন্ধুর স্বাধীনতার ঘোষণা চট্টগ্রামের ইপিআর সদর দফতর থেকে দেশের বিভিন্ন স্থানে ওয়ারলেস মারফত প্রেরণের ব্যবস্থা করেন। চট্টগ্রাম জেলা আওয়ামী লীগের সাধারণ সম্পাদক এম এ হান্নান দুপুর ২টা ১০ মিনিটে এবং ২ টা ৩০ মিনিটে চট্টগ্রাম বেতার থেকে বঙ্গবন্ধুর স্বাধীনতার ঘোষণাপত্র পাঠ করেন।১৯৭১ সালে মুক্তিযুদ্ধে “স্বাধীন বাংলা বিপ্লবী বেতার কেন্দ্র” নামে যুদ্ধের এক নতুন অধ্যায় শুরু করেন তত্কালীন পাকিসত্মান বেতারের তিনজন পথপ্রদর্শক শব্দসৈনিক বেলাল মোহাম্মদ, আবদুল্লাহ্ আল ফারুক এবং প্রয়াত আবুল কাশেম সন্দীপ। ২৬ মার্চ ১৯৭১ সন্ধ্যাবেলায় কালুরঘাট বেতার কেন্দ্রে ৮৭০ কিলোওয়াট ট্রান্সমিটার থেকে এই বেতারকেন্দ্র প্রতিষ্ঠার মাধ্যমেই মুক্তিযুদ্ধকে সংগঠিত করা হয়। বঙ্গবন্ধু শেখ মুজিবুর রহমানের ৭ই মার্চের ভাষণ ও ২৫ শে মার্চ ১৯৭১’এ পাঠানো স্বাধীনতার ঘোষণাভিত্তিক তারবার্তার আদলে স্বাধীনতা এবং স্বাধীনতা যুদ্ধ সম্পর্কিত অনুষ্ঠান ২৬ শে মার্চ ১৯৭১ কালুরঘাট থেকে সমপ্রচার করেন এম এ হান্নান, সুলতানুল আলম, বেলাল মোহাম্মদ, আবদুল্লাহ আল ফারুক, আবুল কাশেম সন্দীপ, কবি আবদুস সালাম এবং মাহমুদ হাসান। এসময় বারবার বঙ্গবন্ধুর স্বাধীনতার ঘোষণা দেয়া বার্তা পাঠ করেন তারা।এদিন ঢাকা সেনানিবাসের অভ্যন্ত্মরের আদমজী কলেজ থেকে বন্দি অবস্থায় বঙ্গবন্ধু শেখ মুজিবুর রহমানকে ফ্ল্যাগ স্টাফ হাউজে নিয়ে যাওয়া হয়। সেখানে তাকে সারাদিন আটক রেখে সন্ধ্যায় অজ্ঞাত স্থানে নিয়ে যাওয়া হয়।পাকিস্তানি হানাদার বাহিনী ঢাকায় দিনরাত কারফিউ দিয়ে দলে দলে রাস্তায় নেমে ভবন, বস্তি ও আওয়ামী লীগ নেতৃবৃন্দের বাসভবনের ওপর ভারি মেশিনগান ও কামানের গোলা নিক্ষেপ করতে থাকে। এলাকার পর এলাকা আগুন লাগিয়ে নারী-পুরুষ ও শিশুদের অগ্নিদগ্ধ করে এবং গুলি করে হত্যা করে। বিদেশি সাংবাদিকদের হোটেল ইন্টারকন্টিনেন্টালে অবরুদ্ধ রাখা হয়। অবাঙালি নাগরিকদের সহযোগিতায় পাকিস্তানি সেনারা দুপুরে ঢাকা আক্রমণ করে এবং মধ্যরাত পর্যন্ত ধ্বংসযজ্ঞ চালায়। এ সময় পাকিস্তানি হানাদার বাহিনী দৈনিক ইত্তেফাক, সংবাদ, দি পিপল, বাংলার বাণী অফিসে এবং কেন্দ্রীয় শহীদ মিনার ট্যাঙ্কের গোলায় ধ্বংস করে দেয়।আরও পড়ুনঃ চৌকিদার হতে পারব না, কারণ আমি ব্রাহ্মণ: বিজেপি নেতাআরও পড়ুনঃ বিশ্ববিদ্যালয় এলাকায় একাধিক গণকবর খুঁড়ে সেখানে শত শত লাশ মাটি চাপা দিয়ে তার ওপর বুলডোজার চালায়। নগরীর বিভিন্ন স্থানে সারারাত ধরে হাজার হাজার লাশ মাটি চাপা দেয়া হয়। পুরনো ঢাকায় নিহতদের লাশ বুড়িগঙ্গায় ভাসিয়ে দেয়া হয়।এদিন সকালে পিপলস পার্টির প্রধান জুলফিকার আলী ভুট্টো কড়া সামরিক প্রহরায় ঢাকা ত্যাগ করেন। করাচি বিমানবন্দরে পৌঁছে তিনি ঢাকায় ২৫ মার্চের সেনাবাহিনীর অপারেশনের প্রশংসা করে বলেন, আল্লাহকে অশেষ ধন্যবাদ। সেনাবাহিনী পাকিস্তানকে রক্ষা করেছে।রাষ্ট্রপতি, প্রধানমন্ত্রীর বাণীস্বাধীনতা দিবস উপলক্ষে রাষ্ট্রপতি ও প্রধানমন্ত্রী পৃথক বাণী দিয়েছেন।রাষ্ট্রপতি আবদুল হামিদ বলেন, গণতন্ত্র ও উন্নয়ন একে অপরের পরিপূরক। সংসদকে কার্যকর করতে এবং জনকল্যাণে সরকারের উন্নয়ন ভাবনাসমূহের বাস্তবায়নে প্রয়োজন সকলের সম্মিলিত উদ্যোগ। এ জন্য সরকারি দলের পাশাপাশি বিরোধী দলকেও গঠনমূলক ভূমিকা পালন করতে হবে। ত্রিশ লাখ শহীদের আত্মত্যাগের বিনিময়ে অর্জিত স্বাধীনতাকে আরো অর্থবহ করতে দলমত নির্বিশেষে সকলে মুক্তিযুদ্ধের চেতনা ও গণতান্ত্রিক মূল্যবোধে উদ্বুদ্ধ হয়ে ঐক্যবদ্ধভাবে কাজ করি- এটাই হোক স্বাধীনতা ও জাতীয় দিবসের অঙ্গীকার।প্রধানমন্ত্রী শেখ হাসিনা বলেন, মহান মুক্তিযুদ্ধের চেতনায় উদ্বুদ্ধ হয়ে আমরা ঐক্যবদ্ধভাবে দেশের এই উন্নয়ন ও গণতন্ত্রের ধারাবাহিকতা রক্ষা করি। দেশ ও জাতির কল্যাণে আত্মনিয়োগ করি। গড়ে তুলি জাতির পিতার ক্ষুধা-দারিদ্র্যমুক্ত ও সুখী-সমৃদ্ধ সোনার বাংলাদেশ। আজকের এ ঐতিহাসিক দিনে এই হোক আমাদের অঙ্গীকার।দিনটি উপলক্ষে যত কর্মসূচিদিনটি সরকারি ছুটির দিন। ঢাকার বিভিন্ন পথে এবং সদরঘাট থেকে আশুলিয়ায় নৌপথে দেশাত্মবোধক গান গাইবেন শিল্পীরা। এদিন সংবাদপত্রগুলো বিশেষ ক্রোড়পত্র প্রকাশ করেছে। এ উপলক্ষে ইলেকট্রনিক মিডিয়াগুলো মাসব্যাপী মুক্তিযুদ্ধের অনুষ্ঠানমালা প্রচার করছে। শিল্পকলা একাডেমি, বাংলা একাডেমি, জাতীয় জাদুঘর, মুক্তিযুদ্ধ জাদুঘর, বাংলাদেশ শিশু একাডেমিসহ বিভিন্ন সামাজিক ও সাংস্কৃতিক সংগঠন মুক্তিযুদ্ধভিত্তিক আলোচনা, সাংস্কৃতিক অনুষ্ঠান, শিশুদের চিত্রাঙ্কন, রচনা ও ক্রীড়া প্রতিযোগিতা এবং মুক্তিযুদ্ধভিত্তিক প্রামাণ্যচিত্র প্রদর্শনের আয়োজন করবে।এছাড়া মহানগর, জেলা ও উপজেলায় বীর মুক্তিযোদ্ধা এবং শহীদ পরিবারের সদস্যদের সংবর্ধনা প্রদান করা হবে। বাংলাদেশ ডাক বিভাগ স্মারক ডাকটিকিট প্রকাশ করবে। ধর্মীয় প্রতিষ্ঠানসমূহে দেশের শান্তি, সমৃদ্ধি ও অগ্রগতি কামনা করে বিশেষ দোয়া ও উপাসনার আয়োজন করা হবে। দেশের সকল হাসপাতাল, জেলখানা, শিশু পরিবার, বৃদ্ধাশ্রম, ভবঘুরে প্রতিষ্ঠান ও শিশু দিবাযত্ন কেন্দ্রসমূহে উন্নত খাবার পরিবেশন করা হবে। দেশের সকল শিশুপার্ক ও জাদুঘরসমূহ সবার জন্য উন্মুক্ত রাখা হবে। চট্টগ্রাম, খুলনা, মংলা ও পায়রা বন্দর এবং ঢাকার সদরঘাট, নারায়ণগঞ্জের পাগলা, বরিশাল ও চাঁদপুর বিআইডব্লিউটিএ ঘাটে নৌবাহিনী ও কোস্টগার্ডের জাহাজগুলো বিকাল ২টা থেকে সন্ধ্যা পর্যন্ত জনসাধারণের জন্য উন্মুক্ত রাখা হবে। দেশের সকল বিভাগ, জেলা ও উপজেলা সদরে সকালে কুচকাওয়াজ, শিক্ষাপ্রতিষ্ঠানের ছাত্র-ছাত্রীদের সমাবেশ, জাতীয় সংগীত পরিবেশন প্রতিযোগিতায় বিজয়ীদের পুরস্কার প্রদান এবং ক্রীড়া প্রতিযোগিতা অনুষ্ঠিত হবে। জেলা ও উপজেলা পর্যায়ে এবং বিদেশে অবস্থিত বাংলাদেশ দূতাবাসেও দিনটির তাত্পর্য তুলে ধরে কর্মসূচি পালন করবে।আওয়ামী লীগের কর্মসূচিস্বাধীনতা দিবস উপলক্ষে আওয়ামী লীগ দুই দিনের কর্মসূচি নিয়েছে। এর মধ্যে রয়েছে, আজ ভোরে বঙ্গবন্ধু ভবন ও দেশব্যাপী দলীয় কার্যালয়ে জাতীয় ও দলীয় পতাকা উত্তোলন, সকাল ৬টায় সাভারের জাতীয় স্মৃতিসৌধে শ্রদ্ধার্ঘ্য নিবেদন, সকাল ৭টায় বঙ্গবন্ধু জাদুঘরে বঙ্গবন্ধুর প্রতিকৃতিতে ও সকাল ১০টায় টুঙ্গিপাড়ায় বঙ্গবন্ধুর সমাধিসৌধে শ্রদ্ধার্ঘ্য অর্পণ। এ ছাড়া, আগামীকাল বুধবার বিকাল সাড়ে ৩টায় বঙ্গবন্ধু আন্তর্জাতিক সম্মেলন কেন্দ্রে অনুষ্ঠিত হবে আলোচনা সভা। এতে প্রধানমন্ত্রী ও আওয়ামী লীগ সভাপতি শেখ হাসিনা সভাপতিত্ব করবেন।স্বাধীনতা দিবস উপলক্ষে বিএনপির কর্মসূচিসকালে জাতীয় স্মৃতিসৌধে বীর শহীদদের প্রতি শ্রদ্ধা নিবেদন এবং পরে শেরে বাংলানগরে প্রয়াত রাষ্ট্রপতি জিয়াউর রহমানের কবরে পুষ্পমাল্য অর্পণ। এছাড়া ২৬ মার্চ ভোরে নয়াপল্টনের বিএনপির কার্যালয় ও গুলশানে দলের চেয়ারপারসনের কার্যালয়ে ভোরে জাতীয় ও দলীয় পতাকা উত্তোলন করবে। দিবসটি উপলক্ষে ক্রোড়পত্র ও পোস্টার প্রকাশ করবে দলটি।স্বাধীনতা দিবসে অন্যান্য কর্মসূচিকেন্দ্রীয় কচি-কাঁচার আসর: সেগুনবাগিচায় কচি-কাঁচা মিলনায়তনে রয়েছে স্বাধীনতা দিবসের আলোচনা ও সাংস্কৃতিক অনুষ্ঠান। বিকাল সাড়ে চারটায় শুরু হবে অনুষ্ঠান। প্রধান অতিথি থাকবেন অধ্যাপক সৈয়দ আনোয়ার হোসেন।ঢাকা বিশ্ববিদ্যালয়: মহান স্বাধীনতা ও জাতীয় দিবস ২৬ মার্চ উদযাপন উপলক্ষে নানা কর্মসূচি গ্রহণ করেছে ঢাকা বিশ্ববিদ্যালয়। কর্মসূচির মধ্যে রয়েছে আজ সকাল ৬টায় বিশ্ববিদ্যালয়ের সকল কেন্দ্রীয় ভবন ও আবাসিক হলে জাতীয় পতাকা উত্তোলন, সকাল ৬টায় অপরাজেয় বাংলার পাদদেশে জমায়েত, সকাল ৬টা ১৫ মিনিটে জাতীয় স্মৃতিসৌধের উদ্দেশ্যে যাত্রা ও পুষ্পস্তবক অর্পণ, সকাল ৯টায় বিশ্ববিদ্যালয় কর্মচারীদের সন্তানদের মধ্যে মিষ্টি বিতরণ এবং সন্ধ্যা সাড়ে ৬টায় ছাত্র-শিক্ষক কেন্দ্র মিলনায়তনে স্বাধীনতা, মুক্তিযুদ্ধের গান, কবিতা, নৃত্য পরিবেশন ও নাটক মঞ্চায়ন করা হবে। এছাড়া জোহর নামাজের পর মসজিদুল জামিয়ায় বিশেষ মোনাজাত এবং বিশ্ববিদ্যালয় এলাকার অন্যান্য ধর্মীয় উপাসনালয়ে অনুষ্ঠিত হবে বিশেষ প্রার্থনা। দিবসটি উপলক্ষে কার্জন হল ও টিএসসিতে আলোক সজ্জার ব্যবস্থা করা হয়েছে।ভিকারুননিসা নূন স্কুল এন্ড কলেজ: বেইলি রোডে সকাল ১০টায় শুরু হবে অনুষ্ঠান। এতে প্রধান অতিথি থাকবেন রেলপথ মন্ত্রী নূরুল ইসলাম সুজন এমপি।অফিসার্স ক্লাব: ক্লাব প্রাঙ্গণে উদযাপন করা হবে মহান স্বাধীনতা দিবস। রয়েছে আলোচনা ও সাংস্কৃতিক অনুষ্ঠান। এতে প্রধান অতিথি থাকবেন প্রধানমন্ত্রীর রাজনৈতিক উপদেষ্টা এইচ টি ইমাম।মুক্তিযুদ্ধ জাদুঘর: সকাল সাড়ে আটটায় মুক্তিযুদ্ধ জাদুঘরে শিশু-কিশোরদের সাংস্কৃতিক অনুষ্ঠান। এর আগে সকালে কেন্দ্রীয় শহীদ মিনার থেকে জাতীয় স্মৃতিসৌধ পর্যন্ত মুক্তিযুদ্ধ জাদুঘর ও অভিযাত্রী পরিচালিত পদযাত্রা অনুষ্ঠিত হবে।



24322,40139
তৃতীয় ধাপে ভোটের হার ৪১.৪১ শতাংশ
জাতীয়
প্রকাশ : ২৬ মার্চ ২০১৯, ০৩:১৭
উপজেলা পরিষদ নির্বাচনের তৃতীয় ধাপে চেয়ারম্যান পদে ভোট পড়েছে ৪১ দশমিক ৪১ শতাংশ। যেসব উপজেলায় চেয়ারম্যান পদে ভোট হয়নি কিন্তু অন্য দুটি পদে ভোট হয়েছে, সেসব উপজেলার ভোটের হার পাওয়া যায়নি। প্রথম ধাপে ভোট পড়েছিল ৪৩ দশমিক ৩২ শতাংশ এবং দ্বিতীয় ধাপে ভোট পড়ে ৪১ দশমিক ২৫ শতাংশ। সে হিসেবে দ্বিতীয় ধাপের চেয়ে সামান্য বেশি ভোট পড়েছে তৃতীয় ধাপে। নির্বাচন কমিশন (ইসি) সচিবালয় সূত্রে এ তথ্য জানা গেছে।গত রবিবার তৃতীয় ধাপে ১২৫টি উপজেলায় ভোট হওয়ার কথা ছিল। এরমধ্যে ছয়টি উপজেলায় কোনো পদে প্রতিদ্বন্দ্বী না থাকায় ভোট হয়নি। ওইসব উপজেলায় আওয়ামী লীগের প্রার্থীরা ভোট ছাড়াই নির্বাচিত হয়েছেন। আদালতের নির্দেশে দুটি উপজেলায় (চট্টগ্রাম জেলার লোহাগড়া ও কক্সবাজার জেলার কুতুবদিয়া) এবং ইসি একটি উপজেলার (কিশোরগঞ্জের কটিয়াদি) ভোট স্থগিত করে। বাকি ১১৬টি উপজেলায় ভোট নেয়া হয়। এর মধ্যে চেয়ারম্যান পদে প্রতিদ্বন্দ্বিতা হয় ৯১টি উপজেলায়। এই ৯১টি উপজেলার মধ্যে ৩৭টিতে ৪০ শতাংশের কম ভোট পড়েছে। তৃতীয় ধাপে ১২২ উপজেলার মধ্যে আওয়ামী লীগের ৮৩ প্রার্থী চেয়ারম্যান নির্বাচিত হয়েছেন। এরমধ্যে ৩১ জন বিনা প্রতিদ্বন্দ্বিতায় নির্বাচিত হয়েছেন। জাতীয় পার্টি-জাপা থেকে নির্বাচিত হয়েছেন একজন আর স্বতন্ত্র প্রার্থী ৩৮ জন চেয়ারম্যান নির্বাচিত হয়েছেন।ফলাফল বিশ্লেষণে দেখা যায়, মানিকগঞ্জ, গাজীপুর, নরসিংদী, লক্ষ্মীপুর, চট্টগ্রাম ও কক্সবাজার জেলার উপজেলাগুলোতে ভোটের হার তুলনামূলক কম। তৃতীয় ধাপের নির্বাচনে মোট ভোটার ছিল এক কোটি ৮২ লাখ এক হাজার ৭৭০ জন। ভোট দিয়েছেন ৭৫ লাখ ৩৬ হাজার ৯২৬ জন। এর মধ্যে বাতিল ভোটের সংখ্যা এক লাখ ৬৫ হাজার ৮৩৩টি। তৃতীয় ধাপে সবচেয়ে বেশি ভোট পড়েছে গোপালগঞ্জের টুঙ্গিপাড়া উপজেলায় ৭২ দশমিক ৯১ শতাংশ। এই উপজেলায় মোট ভোটার ছিল ৭৫ হাজার চারজন। ভোট দিয়েছেন ৫৪ হাজার ৬৮৬ জন। গোপালগঞ্জে চেয়ারম্যান পদও উন্মুক্ত রেখেছিল আওয়ামী লীগ। এখানে নৌকার কোনো প্রার্থী ছিলেন না। সবচেয়ে কম ভোট পড়েছে লক্ষ্মীপুর সদর উপজেলায় ১৯ দশমিক ২৬ শতাংশ। এ উপজেলায় মোট ভোটার ছিল পাঁচ লাখ দুই হাজার ৫৬টি। ভোট পড়েছে ৯৬ হাজার ৬৮৩টি।২০১৪ সালে অনুষ্ঠিত চতুর্থ উপজেলা পরিষদের নির্বাচনের তুলনায় এবার অনেক কম ভোট পড়েছে। তখন ছয় ধাপে উপজেলা নির্বাচন হয়। সেই সময়ে প্রথম ধাপে ৬২ দশমিক ৪৪ শতাংশ, দ্বিতীয় ধাপে ৬৩ দশমিক ৩১ শতাংশ, তৃতীয় ধাপে ৬৩ দশমিক ৫২ শতাংশ, চতুর্থ ধাপে ৫৬ দশমিক ১২ শতাংশ, পঞ্চম ধাপে ৬০ দশমিক ৮৯ শতাংশ এবং ষষ্ঠ ধাপে ৫৯ দশমিক ৪৭ শতাংশ ভোট পড়ে। ১০ বছর আগে ২০০৯ সালের ২২ জানুয়ারি তৃতীয় উপজেলা পরিষদের নির্বাচনে ভোট পড়ে ৬৮ দশমিক ৩২ শতাংশ। এবার ভোট কম পড়ার কারণ হিসাবে সংশ্লিষ্টরা বলছেন, সরকার বিরোধী বেশিরভাগ রাজনৈতিক দল উপজেলা নির্বাচন বর্জন করেছে। এই বর্জনের কারণে বেশিরভাগ উপজেলায় আওয়ামী লীগের প্রতিদ্বন্দ্বী আওয়ামী লীগের প্রার্থীরা। এ কারণে ভোটারদের মধ্যে উত্সাহ কম লক্ষ্য করা যাচ্ছে।



24323,40140
জীবনের শেষ ইচ্ছা যখন জেলে যাওয়া
বিশ্ব সংবাদ
প্রকাশ : ২৬ মার্চ ২০১৯, ০৪:২৩
মানুষের কত বিচিত্র ইচ্ছাই না থাকে যা জীবনের শেষ দিন পর্যন্ত পূরণের প্রত্যাশা থেকে যায়। কারো স্বপ্ন থাকে দামি গাড়িতে চড়ার, কারো স্বপ্ন থাকে দামি হোটেলে অন্তত একরাত থাকা। কারো আবার স্বপ্ন থাকে পছন্দের কোনো দেশ ভ্রমণ। কিন্তু বৃটেনের ১০৪ বছর বয়সী নারী অ্যানি ব্রোকেনব্রো’র মৃত্যুর আগের শেষ স্বপ্ন ছিল জেলে যাওয়া! হ্যাঁ, ঠিকই পড়ছেন, জেলে যাওয়া। ১০৪ বছর পর্যন্ত আইন অমান্য না করায় কোনো দিন জেলে যাওয়ার অভিজ্ঞতা ছিল না ঐ নারীর। সেই স্বপ্ন পূরণের জন্যই তিনি পুলিশের কাছে ইচ্ছা পূরণের আবেদন করেছিলেন।অ্যানি ব্রোকেনব্রো স্টোকবিশপ এলাকার স্টোকেলেঘ কেয়ার হোম নামের একটি বৃদ্ধাশ্রমে থাকেন। সম্প্রতি ‘উইশিং ওয়াশিং লাইন ইনিশিয়েটিভ’ নামের একটি ইভেন্টে অংশগ্রহণ করেছিলেন তিনি। বয়স্ক মানুষদের মনের ইচ্ছাপূরণ করতেই ওই ইভেন্টের আয়োজন করা হয়। নিজের অপূর্ণ ইচ্ছার কথা জানাতে গিয়ে অ্যানি লিখেছিলেন, ‘আমার ইচ্ছা, আমাকে গ্রেফতার করুক পুলিশ। আমার বয়স ১০৪ এবং আমি কখনও আইনভঙ্গ করিনি।’ এই ইচ্ছা প্রকাশের পর ওই সংস্থার পক্ষ থেকে বিষয়টি জানানো হয় অ্যাভন ও সমারসেট পুলিশকে। শেষমেশ অ্যানির ইচ্ছাপূরণ করেছে সমারসেটের পুলিশ। শেষ ইচ্ছা অনুযায়ী ঐ বৃদ্ধাশ্রম থেকে তাকে গ্রেফতার করে নিয়ে আসার সময় খুশির ঝলক দেখা যায় অ্যানির মুখে। পুলিশ যখন তাকে গ্রেফতার করে নিয়ে যাচ্ছিলো হাসতে হাসতে পুলিশের গাড়িতে উঠে বসেন তিনি। অ্যানিকে গ্রেফতারের পর বিষয়টিকে আরো বেশি বাস্তবধর্মী করে তোলার জন্য জোরে জোরে সাইরেন বাজাতে থাকে পুলিশ, গাড়ির উপরে জ্বলতে থাকে লাইট। যুক্তরাজ্যের ঐ দাতব্য সংস্থার সহযোগিতায় ‘বিশ্ব সুখী দিবসে’ তাকে গ্রেফতার করে সমারসেট পুলিশ। তবে এইভাবে অ্যানিকে গ্রেফতার করতে হলেও পুলিশের কাছে অন্তত তার বিরুদ্ধে কোনো অভিযোগ দাঁড় করানোর দরকার ছিল। নিয়ম রক্ষার্থে পুলিশ অ্যানির বিরুদ্ধে ‘একজন আপত্তিকর নাগরিকের’ অভিযোগ তোলে। পুলিশের হাতে গ্রেফতার হয়ে হাজতবাসের অভিজ্ঞতা লাভ করে দারুণ উচ্ছ্বসিত অ্যানি ব্রোকেনব্রো।অ্যানির ইচ্ছাপূরণ করার কথা নিজেদের ফেসবুক পেজে জানিয়েছে সমারসেট পুলিশ। সঙ্গে আইন মেনে জীবনযাপন করার জন্য অ্যানিকে ধন্যবাদও জানিয়েছেন পুলিশ। - ডেইলি মেইল



24324,40141
থাইল্যান্ডে নির্বাচনে ফল প্রকাশে বিলম্ব, জালিয়াতির অভিযোগ
বিশ্ব সংবাদ
প্রকাশ : ২৬ মার্চ ২০১৯, ০৯:০৪
থাইল্যান্ডের নির্বাচনে জালিয়াতির অভিযোগ উঠেছে। যদিও নির্বাচন কমিশন জানিয়েছে, ভোটাভুটিতে সামরিক জান্তা সমর্থিত দল এগিয়ে আছে। কিন্তু কমিশন ফল প্রকাশে বিলম্ব করছে বলে অভিযোগ করছে গণতন্ত্রীপন্থি দল। সাবেক প্রধানমন্ত্রী থাকসিন সিনাওয়াত্রা অভিযোগ করেছেন, সরকার নির্বাচনী ফলে জালিয়াতি করছে। খবর ব্রিটিশ পত্রিকা দ্য গার্ডিয়ান ও রয়টার্সের।সাবেক প্রধানমন্ত্রী ইংলাক সিনাওয়াত্রাকে ক্ষমতাচ্যুত করার পর এই প্রথম থাইল্যান্ডে নির্বাচন অনুষ্ঠিত হল। নির্বাচনে দুটি পক্ষের মধ্যে লড়াই হয়। একটি পক্ষ সামরিক জান্তা সমর্থিত এবং অন্য পক্ষ থাকসিন সিনাওয়াত্রা সমর্থিত গণতন্ত্রীপন্থি দল। রবিবার ৯৩ ভাগ ভোট গণনার পর দেখা যায়, ১২৯ টি আসনে গণতন্ত্রীপন্থি পিউ থাই পার্টি সামান্য ব্যবধানে এগিয়ে আছে। আর সামরিক জান্তা সমর্থিত দল ১১৭ আসনে এগিয়ে। এর অর্থ কোনো দলই সংখ্যাগরিষ্ঠতা পাচ্ছে না। সংখ্যাগরিষ্ঠ সরকার গঠন করতে ২৫১টি আসন দরকার হয়। ফলে সরকার গঠন করতে বড় দলকে ছোট দলগুলোর সহায়তা নিতে হবে। বিবিসি জানিয়েছে, ৯০ ভাগ ভোট গণনার পর দেখা গেছে, সামরিক সমর্থিত দল প্ল্যাং প্রচা রাথ পার্টি পপুলার ভোটের ৭৬ লাখ ভোট পেয়েছে। আর পিউ থাই পার্টি পেয়েছে ৫ লাখ ভোট।এদিকে কমিশনের বিভিন্ন সূত্রের বরাত দিয়ে স্থানীয় মিডিয়া বিভিন্ন আসনের ফল ঘোষণা করেছে। এতে উভয় দলেরই জয়ের খবর পাওয়া গেছে। নির্বাচন কমিশন সচিব চারু ভুত ফুম্মা জানিয়েছেন, মানুষের ভুলের কারণে ভোটের ফলে কিছু সমস্যা হয়েছে। সোমবার ফল বিলম্বের ব্যাখা দেওয়ার কথা থাকলেও নির্বাচন কমিশন দেয়নি। জানা গেছে, আগামী ৯ মে’র আগে পুর্নাঙ্গ ফল পাওয়া যাবে না। ভোটের হার ৬৪ ভাগ। এরই মধ্যে গতকাল কমিশনে বিভিন্ন আসন থেকে নির্বাচনে জালিয়াতির অভিযোগ আসতে শুরু করেছে। উল্লেখ্য, ভোটাররা ভোট দিয়ে পার্লামেন্টের নিম্নকক্ষের ৫শ’ সদস্য নির্বাচিত করেন। আর দেশটির সংবিধান অনুযায়ী, উচ্চকক্ষ সিনেটের ২৫০ সদস্য সেনাবাহিনীর মাধ্যমে নির্বাচিত হয়ে আছেন। দুই কক্ষ একত্রে প্রধানমন্ত্রী নির্বাচন করে।সামরিক বাহিনীর জন্য এই ফল আশাব্যঞ্জক বলে মনে করছেন বিশ্লেষকরা। তাদের মধ্যে পরাজয়ের আশংকা ছিল। গত ৫ বছরে অর্থনীতি ক্ষতিগ্রস্ত হয়েছে। ধনী ও গরীবের মধ্যে আয় বৈষম্য বেড়েছে। ২০১৬ সালে সংবিধানে পরিবর্তন আনা হয়। এতে সামরিক জান্তাকে উচ্চকক্ষ সিনেটে ২৫০ সিনেটর নিয়োগ দেওয়ার ক্ষমতা দিয়েছে যারা প্রধানমন্ত্রী নির্বাচিত করেন।ইত্তেফাক/এসআর 



24325,40142
জাতীয় স্মৃতিসৌধে বীর শহীদদের প্রতি রাষ্ট্রপতি-প্রধানমন্ত্রীর শ্রদ্ধা
জাতীয়
প্রকাশ : ২৬ মার্চ ২০১৯, ০৯:০৬
আজ মহান স্বাধীনতা দিবস এবং ৪৯তম জাতীয় দিবস। বাংলাদেশের মানুষের কাছে মুক্তির মন্ত্রে প্রতিজ্ঞাবদ্ধ হবার দিন। আজ একইসঙ্গে বেদনা ও আনন্দের দিন। বেদনাকে প্রতিজ্ঞায় পরিণত করে যুদ্ধের শপথ নেওয়ার দিন আজ।মহান স্বাধীনতা দিবস উপলক্ষে রাষ্ট্রপতি আবদুল হামিদ ও প্রধানমন্ত্রী শেখ হাসিনা ঢাকার সাভারে জাতীয় স্মৃতিসৌধে ফুল দিয়ে মুক্তিযুদ্ধের বীর শহীদদের প্রতি শ্রদ্ধা জানিয়েছেন।জাতীয় স্মৃতিসৌধে মঙ্গলবার সকাল ৫টা ৫৭ মিনিটে পুষ্পস্তবক অর্পণ করেন রাষ্ট্রপতি। এর পর প্রধানমন্ত্রী শহীদদের প্রতি শ্রদ্ধা নিবেদন করেন। পুষ্পস্তবক অর্পণের পর দাঁড়িয়ে নীরবতা পালন করেন রাষ্ট্রপতি ও প্রধানমন্ত্রী। বিউগলে বাজানো হয় করুণ সুর এবং সশস্ত্র বাহিনীর একটি চৌকস দল গার্ড অব অনার দেয়।পরে দলের সভাপতি হিসেবে আওয়ামী লীগের নেতাদের নিয়ে আবারও স্মৃতিসৌধে ফুল দিয়ে শ্রদ্ধা নিবেদন করেন শেখ হাসিনা।আরো পড়ুন: রাষ্ট্রপতি ও প্রধানমন্ত্রীর শ্রদ্ধা নিবেদনের পর মহান মুক্তিযুদ্ধের বীর শহীদদের প্রতি শ্রদ্ধা নিবেদন করেন প্রধান বিচারপতি সৈয়দ মাহমুদ হোসেন, জাতীয় সংসদের ডেপুটি স্পিকার ফজলে রাব্বী মিয়া, সংসদের বিরোধী দলীয় উপনেতা রওশন এরশাদ, যুদ্ধাহত মুক্তিযোদ্ধা, ভাষাসৈনিক, বিভিন্ন বাহিনীর প্রধানরা।রাষ্ট্রপতি ও প্রধানমন্ত্রী স্মৃতিসৌধ এলাকা ছেড়ে গেলে শহীদদের প্রতি শ্রদ্ধা জানাতে সর্বস্তরের মানুষের জন্য জাতীয় স্মৃতিসৌধ উন্মুক্ত করে দেওয়া হয়।ইত্তেফাক/এমআর



24326,40143
ইরানে ভয়াবহ বন্যায় ১৯ জনের প্রাণহানি
বিশ্ব সংবাদ
প্রকাশ : ২৬ মার্চ ২০১৯, ০৯:৩২
ইরানের দক্ষিণ পশ্চিমাঞ্চলীয় ফার্স প্রদেশের শিরাজ শহরে ভয়াবহ বন্যার দেখা দিয়েছে। এতে অন্তত ১৯ জনের প্রাণহানি ঘটেছে। এছাড়া বন্যায় ১০০ জনের বেশি লোক আহত হয়েছে। দেশটির পক্ষ থেকে এই তথ্য জানানো হয়।ইরানের আধা-সরকারি সংবাদ সংস্থা তাসনিমের খবরে বলা হয়েছে, বন্যায় ১০০ এর বেশি বাড়ি ক্ষতিগ্রস্থ হয়েছে। এছাড়া বন্যার পানিতে ভেসে গেছে শত শত গাড়ি। খবরে বলা হয়েছে, শিরাজ শহর ছাড়াও ইরানের পশ্চিমাঞ্চলীয় লোরেস্তান প্রদেশ এবং উত্তর-পূর্বাঞ্চলীয় গোলেস্তান প্রদেশেও ব্যাপক বন্যার কবলে পড়েছে। দেশটির আবহাওয়ার পূর্বাভাসে বলা হয়েছে, আগামী কয়েকদিন দেশটিতে টানা বৃষ্টিপাতের সম্ভাবনা আছে। এতে করে তেহরানসহ দেশের আরও ১২টি প্রদেশে বন্যা হতে পারে বলে সতর্কতা জারি করা হয়েছে।আরো পড়ুন: ইরানের প্রেসিডেন্ট হাসান রুহানির কড়া সমালোচনা করছেন দেশটির বিরোধী দল। তাদের অভিযোগ বন্যায় আক্রান্তদের তেমন ত্রান ও সাহায্য করা হচ্ছে না।  ইত্তেফাক/এসআর 



24327,40144
বঙ্গবন্ধুর ৭ মার্চ ভাষণের অনুপ্রেরণায় ‘তর্জনী’
বিনোদন
প্রকাশ : ২৬ মার্চ ২০১৯, ১০:১৮
 স্বাধীনতা দিবস উপলক্ষে প্রকাশিত হলো চলচ্চিত্র ‘তর্জনী’র অফিশিয়াল ফার্স্ট লুক পোস্টার। শিমুল খান মোশন পিকচার্স প্রযোজিত ছবিটি পরিচালনা করেছেন সোহেল রানা বয়াতী।তর্জনী ছবিটির গল্প লিখেছেন যৌথভাবে নির্মাতা সোহেল রানা বয়াতী এবং শাহাদাত রাসেল। আর ছবিটির চিত্রনাট্য লিখছেন শাহাদাত রাসেল। ছবিটি মূলত জাতির জনক বঙ্গবন্ধু শেখ মুজিবুর রহমানের ঐতিহাসিক ৭ই মার্চের ভাষণের অনুপ্রেরণায় এগিয়ে যাওয়া তিনটি সময়ের প্রেক্ষাপটে তিনটি আবেগী গল্পে নির্মিত হচ্ছে। যেই তিনটি গল্পই দুই ঘণ্টা ব্যাপ্তিকাল এই ছবিটিতে অরৈখিক ধাঁচে এগিয়ে যাবে।আরো পড়ুন: আজ মহান স্বাধীনতা দিবসআগামী ১লা মে থেকে ঢাকা ও ঢাকার বাইরে পৃথক তিনটি জেলায় তিন লটে শুটিং চলবে তর্জনী চলচ্চিত্রের। ছবিটি মুক্তি দেওয়া হবে আগামী বছরের ৭ মার্চ।ইত্তেফাক/এমআর



24328,40145
টেকনাফে রোহিঙ্গা ডাকাতের গুলিবিদ্ধ লাশ উদ্ধার
সারাদেশ
প্রকাশ : ২৬ মার্চ ২০১৯, ১০:২৩
কক্সবাজারের টেকনাফ থেকে স্বশস্ত্র রোহিঙ্গা ডাকাত দলের সদস্যের গুলিবিদ্ধ মরদেহ উদ্ধার করা হয়েছে। মঙ্গলবার ভোরে নয়াপাড়া ক্যাম্প সংলগ্ন পাহাড় হতে আবু ছৈয়দ প্রকাশ সাদেক (৩৫) নামের ওই ব্যক্তির মরদেহ উদ্ধার করে পুলিশ। মঙ্গলবার সকাল ৬টার দিকে স্থানীয়রা নয়াপাড়া শরণার্থী ক্যাম্পের পশ্চিম পাশের পাহাড়ে একটি গুলিবিদ্ধ লাশ পড়ে থাকার কথা পুলিশকে জানায়। খবর পেয়ে পরিত্যক্ত অবস্থায় সাদেকের গুলিবিদ্ধ লাশ উদ্ধার করে শরণার্থী ক্যাম্প পুলিশ। ‍পুলিশ জানিয়েছে, নয়াপাড়া শরণার্থী ক্যাম্পের এইচ ব্লকের বাসিন্দা মোহাম্মদ জলিলের পুত্র সাদেক কুখ্যাত ডাকাত ও স্বশস্ত্র গ্রুপের সদস্য। ক্যাম্প পুলিশের উপ-পরিদর্শক আব্দুস সালাম জানান, সকালে গোলাগুলির শব্দ পেয়ে পুলিশ ওই পাহাড়ে অভিযান চালিয়ে ডাকাত সাদেকের গুলিবিদ্ধ ও পরিত্যক্ত মরদেহ উদ্ধার করে। সুরতহাল রিপোর্ট তৈরির পর উদ্ধারকৃত মরদেহ ময়নাতদন্তের জন্য মর্গে পাঠানো হয়েছে। আরও পড়ুন : উল্লেখ্য, গত ফেব্রুয়ারি মাসে আরসা কমান্ডার, কুখ্যাত ডাকাত সর্দার নুরুল আলম বন্দুকযুদ্ধে নিহত হয়। এরপর ক্যাম্পকেন্দ্রিক আধিপত্য বজায় রাখতে তার গ্রুপ এবং প্রতিদ্বন্দ্বি গ্রুপ সমূহের মধ্যে খুন, অপহরণ, হামলা ও মুক্তিপণ আদায়ের মাত্রা বেড়ে যায়। এসব গ্রুপের মধ্যে দ্বন্দ্ব-সংঘাতের জেরেই এই ঘটনা ঘটতে পারে বলে পুলিশ প্রাথমিকভাবে ধারণা করছে। ইত্তেফাক/কেআই 



24329,40146
ইসরায়েলের দখলকৃত গোলান মালভূমিকে স্বীকৃতি দিলেন ট্রাম্প
বিশ্ব সংবাদ
প্রকাশ : ২৬ মার্চ ২০১৯, ১০:৩৩
সিরিয়ার কাছ থেকে দখলকৃত গোলান মালভূমিকে ইসরায়েলের সার্বভৌমত্ব হিসেবে স্বীকৃতি দিয়ে ঘোষণাপত্রে স্বাক্ষর করেছেন মার্কিন প্রেসিডেন্ট ডোনাল্ড ট্রাম্প। খবর বিবিসির। ১৯৬৭ সালের আরব-ইসরায়েল যুদ্ধের সময় ইসরায়েল এই জায়গাটি সিরিয়ার কাছ থেকে দখল করে নিয়েছিল।  সোমবার হোয়াইট হাউসে প্রেসিডেন্ট ট্রাম্প যখন ওই ঘোষণায় স্বাক্ষর করছিলেন সেখানে উপস্থিত ছিলেন ইসরায়েলের প্রধানমন্ত্রী বিনিয়ামিন নেতানিয়াহু। গোলানে বর্তমানে ২০ হাজার ইসরায়েলি বাস করে। এ ছাড়াও এখানে বাস করে প্রায় ২০ হাজার সিরিয়ান দ্রুজ সম্প্রদায়ের লোক।ট্রাম্পের এমন ঘোষণায় বিশ্বজুড়ে সমালোচনা ও নিন্দা জানানো হয়েছে। এর মধ্যে জাতিসংঘ মানবাধিকার কমিশন, ইউরোপীয় ইউনিয়ন, তুরস্ক, ফ্রান্সসহ অনেক দেশ রয়েছে। উল্লেখ, ১৯৬৭ সালে ইসরায়েল গোলান মালভূমি দখল করার পর সিরিয়ান আরব বাসিন্দারা অধিকাংশই পালিয়ে যায়। ১৯৭৩ সালের যুদ্ধে সিরিয়া এটি পুনর্দখল করার চেষ্টা করেও পারে নি। আরো পড়ুন: এরপর ১৯৭৪ সালে ইসরায়েল-সিরিয়া এক যুদ্ধবিরতি হয়, আর ১৯৮১ সালে ইসরায়েল গোলানকে নিজের অংশ করে নেয় একতরফা ভাবে। ইত্তেফাক/এসআর 



24330,40147
এনায়েতপুরে বালুর ট্রাক চাপায় পথচারী বৃদ্ধ নিহত
সারাদেশ
প্রকাশ : ২৬ মার্চ ২০১৯, ১০:৫৮
সিরাজগঞ্জের এনায়েতপুর থানার বেতিলে অবৈধ বালুর ট্রাক চাপায় এক পথচারী বৃদ্ধ নিহত হয়েছেন। নিহত আব্দুস সোবহান সরকার (৬৮) গোপালপুর গ্রামের মৃত হাজী জয়নাল আবেদিন সরকারের ছেলে। এছাড়া তিনি চলচিত্র নির্মাতা এমএম সরকারের ভাই।এনায়েতপুর থানার এসআই মামুন হোসেন ও প্রত্যক্ষদর্শীরা জানান, মঙ্গলবার সকালে যমুনা নদীর তীর হতে বালু নিয়ে একটি ট্রাক গোপালপুরের দিকে যাবার পথে বেতিল মোড় অতিক্রম করছিল। তখন পাশের ভ্যানের সাথে হালকা ধাক্কা লাগলে চলন্ত গাড়ী থেকে নেমে চালক ঐ ভ্যানের চালককে ধরতে যায়। সে সময় ট্রাকটি নিচের দিকে নেমে এসে পথচারী সোবহান সরকারকে চাপা দেয়। তাত্ক্ষণিক তাকে উদ্ধার করে স্থানীয়রা খাজা ইউনুছ আলী মেডিকেল কলেজ হাসপাতালে নিয়ে গেলে কর্তৃব্যরত চিকিত্সকরা মৃত ঘোষণা করে। এ ঘটনায় পুলিশ ঘাতক ট্রাকটি আটক করেছে। এ ব্যাপারে থানায় মামলার প্রস্তুতি চলছে।ইত্তেফাক/এএম



24331,40148
স্বাধীনতা দিবসের অনুষ্ঠানের পথে সড়কে প্রাণ গেল স্কুলছাত্রীর, আহত ১০
সারাদেশ
প্রকাশ : ২৬ মার্চ ২০১৯, ১১:০৯
কুমিল্লা সদর দক্ষিণ উপজেলার ঢাকা-চট্টগ্রাম মহাসড়কের মস্তাপুর নামকস্থানে আজ মঙ্গলবার সকাল সাতটায় উপজেলাগামী সিটি লিংক সার্ভিসের একটি লেগুনা উল্টেপড়ে রিয়া সাহা নামক এক স্কুলছাত্রী ঘটনাস্থলে নিহত হয়েছে। এ সময় আহত হয়েছে আরো ১০ ছাত্রী।খবর পেয়ে সদর দক্ষিণ ফায়ার সার্ভিসের কর্মী ও স্থানীয়রা তাদের উদ্ধার করে কুমিল্লা মেডিক্যাল কলেজ হাসপাতালে নিয়ে যান। পুলিশ সিটি লিংক সার্ভিসের লেগুনা উদ্ধার করেছেন। তাত্ক্ষণিকভাবে আহত ছাত্রীদের পরিচয় পাওয়া যায়নি।স্থানীয় সূত্র জানায়, মহান স্বাধীনতা ও ৪৯তম জাতীয় দিবস উপলক্ষে সকাল সাতটায় কুমিল্লা সদর দক্ষিণ উপজেলার বিজয়পুর উচ্চ বিদ্যালয়ের ছাত্রীরা উপজেলা প্রশাসনের উদ্যোগে উপজেলা পরিষদ মাঠে আয়োজিত অনুষ্ঠানে যাওয়ার পথে ঢাকা-চট্টগ্রাম মহাসড়কের মস্তাপুর নামকস্থানে তাদের বহনকারী সিটি লিংক সার্ভিসের লেগুনা উল্টে ঘটনাস্থলে দশম শ্রেণীর ছাত্রী রিয়া সাহা নিহত হয়। সে স্থানীয় দুর্গাপুর গ্রামের রবি সাহার মেয়ে বলে বিজয়পুর উচ্চ বিদ্যালয়ের ম্যানেজিং কমিটির সভাপতি জসিম উদ্দিন মজুমদার ইত্তেফাককে জানিয়েছেন।অপর আহত ছাত্রীরা কুমিল্লা মেডিক্যাল কলেজ হাসপাতালে চিকিত্সাধীন রয়েছেন। উপজেলা প্রশাসনের উদ্যোগে অনুষ্ঠান চলমান থাকায় এ বিষয়ে উপজেলা প্রশাসন কিংবা সদর দক্ষিণ মডেল থানার ভারপ্রাপ্ত কর্মকর্তার বক্তব্য নেয়া সম্ভব হয়নি।ইত্তেফাক/এএম



24332,40149
শত্রু দমনে ‘কিশোর বাহিনী’ গড়ে তুলছেন পুতিন
বিশ্ব সংবাদ
প্রকাশ : ২৬ মার্চ ২০১৯, ১১:২৩
রাশিয়ার প্রেসিডেন্ট ভ্লাদিমির পুতিনের ‘কিশোর বাহিনী’র সদস্য সংখ্যা আগামী বছরে দশ লক্ষ ছুঁয়ে ফেলবে। রাশিয়ায় এই বাহিনীতে অনাথ শিশু ও কিশোর-কিশোরীদের নিয়োগ করে মেশিন গান চালানো ও প্যারাশুট করে অবতরণের প্রশিক্ষণ দেওয়া হচ্ছে।পুতিন প্রশাসনের দাবি, পশ্চিমা দেশগুলোর সঙ্গে সঙ্গে রাশিয়ার সম্পর্ক ক্রমেই খারাপ হচ্ছে। তাই দেশের সামরিক শক্তি জোরদার করার প্রয়োজন আছে। তবে পুতিনের এমন কার্যকলাপকে সমালোচনা করেছেন অনেকে। আন্তর্জাতিক মহলে পুতিন বিরোধীরা মনে করাচ্ছেন, নাৎসি জার্মানিতে অ্যাডলফ হিটলারেরও ‘কিশোর বাহিনী’ ছিল।২০১৫ সালে রাশিয়ায় ‘কিশোর বাহিনী’ গঠনের প্রক্রিয়া শুরু হয়েছিল। বর্তমানে ওই বাহিনীর সদস্য সংখ্যা প্রায় সাড়ে তিন লাখ। 
দেশটির প্রশাসনিক সূত্রে জানা যায়, আগামী বছরের মধ্যে ‘কিশোর বাহিনী’র সদস্য সংখ্যা দশ লক্ষ করা হবে।রাশিয়ায় শিশু বিষয়ক বিতর্কিত অম্বুডসমান আনা কুজনেৎশোভা অবশ্য ‘কিশোর বাহিনী’তে অনাথ কিশোর-কিশোরীদের নিয়োগে সম্মতি জানিয়েছেন।  রাজনৈতিক বিশ্লেষকদের একাংশের মতে, ওই কিশোর-কিশোরীদের হয়ে প্রতিবাদেরও কোনও সুযোগ নেই। কারণ, তারা সরাসরি রাষ্ট্রের নিয়ন্ত্রণে। আরো পড়ুন: দেশটির শিক্ষামন্ত্রী ওলগা ভাসিলিয়েভার মতে, দেশকে বিভিন্ন হুমকির মুখোমুখি হতে হচ্ছে। এই পরিস্থিতিতে নিরাপত্তা সুনিশ্চিত করা জরুরি। তথ্যসূত্র: ডেইলি মেল, আনন্দবাজার। ইত্তেফাক/এসআর 



24333,40150
আইপিএল: ক্রিকেটারদের ভোটের সুযোগ দিতে মোদীর কাছে আর্জি
খেলা
প্রকাশ : ২৬ মার্চ ২০১৯, ১২:০৯
ভারতে আসন্ন লোকসভা নির্বাচনে ভারতের প্রতিটি নাগরিক যাতে নিজেদের গণতান্ত্রিক অধিকার প্রয়োগ করতে পারেন তা সুনিশ্চিত করতেই টুইটারের মাধ্যমে আবেদন জানিয়েছিলেন প্রধানমন্ত্রী নরেন্দ্র মোদী। মোদীর আবেদনে সাড়া দিয়ে রিটুইট করেছেন ভারতীয় ক্রিকেটার রবীচন্দ্রন অশ্বিন। পাশাপাশি প্রধানমন্ত্রীর কাছে আরেকটি আর্জিও জানান তিনি। আইপিএলে ব্যস্ত থাকা ক্রিকেটারদের ভোটাধিকার প্রয়োগের সুযোগ করে দিতে নরেন্দ্র মোদীর দ্বারস্থ হলেন তিনি।প্রধানমন্ত্রীর আবেদনে সাড়া দিয়ে অশ্বিন লেখেন, ‘ভোটদান আমাদের গণতান্ত্রিক অধিকার। এবং আমি নিশ্চিতভাবেই আমাদের দেশের প্রতিটি নাগরিককে ভোট দিতে এবং তাদের সঠিক নেতা বেছে নেওয়ার জন্য উৎসাহিত করতে চাই।’ এর পাশাপাশি অশ্বিন আরও একটি টুইট করে লেখেন, ‘আইপিএলে খেলা ভারতীয় ক্রিকেটাররা যেখান থেকে খেলছে সেখান থেকেই যাতে ভোট দিতে পারেন সেই ব্যবস্থা করার জন্য আমি প্রধানমন্ত্রী নরেন্দ্র মোদী স্যারকে অনুরোধ করতে চাই।’ অর্থাৎ ক্রিকেটারদের স্বার্থে ভোটাধিকার প্রয়োগের জন্য বিশেষ ব্যবস্থা করার আর্জি তার।আরও পড়ুন : ২৩ মার্চ থেকে শুরু হয়ে গিয়েছে দ্বাদশ আইপিএল। আইপিএল চলাকালেই হবে লোকসভা নির্বাচন। তাই ভারতীয় ক্রিকেটাররা ব্যস্ত থাকবেন বিভিন্ন শহরে। ভারতের আটটি শহরে হচ্ছে আইপিএল। তাই ক্রিকেটাররা যাতে ভোটদানে বঞ্চিত না হন তাই এই আর্জি জানিয়েছেন অশ্বিন। যদিও অশ্বিনের এই আর্জির বিষয়টি নির্বাচন কমিশনের এক্তিয়ারভুক্ত।   ইত্তেফাক/কেআই 



24334,40151
স্বাধীনতা দিবসে বঙ্গবন্ধুর প্রতি আওয়ামী লীগসহ বিভিন্ন সংগঠনের শ্রদ্ধা
জাতীয়
প্রকাশ : ২৬ মার্চ ২০১৯, ১২:৩৪
মহান স্বাধীনতা দিবস ও জাতীয় দিবস উপলক্ষে আজ মঙ্গলবার সকালে আওয়ামী লীগসহ বিভিন্ন সামাজিক ও সাংস্কৃতিক সংগঠনের পক্ষ থেকে জাতির পিতা বঙ্গবন্ধু শেখ মুজিবুর রহমানের প্রতি শ্রদ্ধা নিবেদন করা হয়েছে। এ সময় রাজধানীর ধানমন্ডির ৩২ নম্বর বঙ্গবন্ধু ভবনের সামনে ও তার আশপাশের সড়কগুলোতে দলীয় নেতা-কর্মী ও সাধারণ মানুষের উপস্থিতিতে উৎসব মুখর পরিবেশ তৈরি হয়।সকাল সাতটায় প্রধানমন্ত্রী শেখ হাসিনা জাতির পিতা বঙ্গবন্ধু শেখ মুজিবুর রহমানের প্রতিকৃতিতে পুষ্পস্তবক অর্পণ করে তাঁর স্মৃতির প্রতি গভীর শ্রদ্ধা নিবেদন করেন। শ্রদ্ধা নিবেদন শেষে প্রধানমন্ত্রী বঙ্গবন্ধুর প্রতিকৃতির সামনে কিছুক্ষণ নীরবে দাঁড়িয়ে থাকেন। এ সময় সেনাবাহিনীর একটি সুসজ্জিত চৌকস দল অভিবাদন জানায়।পরে আওয়ামী লীগ সভাপতি হিসেবে শেখ হাসিনা দলীয় নেতৃবৃন্দকে সঙ্গে নিয়ে দলের পক্ষ থেকে বঙ্গবন্ধুর প্রতিকৃতিতে পুষ্পমাল্য অর্পণ করেন। এ সময় আওয়ামী লীগের উপদেষ্টা পরিষদের সদস্য এডভোকেট ইউসুফ হোসেন হুমায়ুন, সভাপতিমন্ডলীর সদস্য বেগম মতিয়া চৌধুরী, এডভোকেট সাহারা খাতুন, ড. আব্দুর রাজ্জাক, যুগ্ম-সাধারণ সম্পাদক মাহবুব-উল-আলম হানিফ, সাংগঠনিক সম্পাদক খালিদ মাহমুদ চৌধুরী, আবু সাঈদ আল মাহমুদ স্বপন, একেএম এনামুল হক শামীম, এডভোকেট মেজবাহ উদ্দিন সিরাজ, ব্যারিস্টার মুহিবুল হাসান চৌধুরী নওফেল, প্রচার ও প্রকাশনা সম্পাদক ড. হাছান মাহমুদ, দপ্তর সম্পাদক ড. আবদুস সোবহান গোলাপ, বিজ্ঞান ও প্রযুক্তি বিষয়ক সম্পাদক ইঞ্জিনিয়ার আবদুস সবুর, কেন্দ্রীয় কার্য নির্বাহী সংসদের সদস্য ইকবাল হোসেন অপু, গোলাম রব্বানী চিনু ও মারুফা আক্তার পপি প্রমূখ উপস্থিত ছিলেন।প্রধানমন্ত্রী শেখ হাসিনার বঙ্গবন্ধুর প্রতিকৃতিতে শ্রদ্ধা নিবেদনের পর জাতীয় সংসদের ডেপুটি স্পিকার এডভোকেট ফজলে রাব্বী মিয়া শ্রদ্ধা নিবেদন করেন। মহান স্বাধীনতা ও জাতীয় দিবস উপলক্ষে ভোর ৬টার পর থেকেই বঙ্গবন্ধুর প্রতিকৃতিতে শ্রদ্ধা জানাতে আওয়ামী লীগ ও বিভিন্ন অঙ্গ ও সহযোগী সংগঠনসহ বিভিন্ন সামাজিক, সাংস্কৃতিক ও পেশাজীবী সংগঠন এবং নানা শ্রেণী-পেশার মানুষ বঙ্গবন্ধু ভবনের পূর্ব ও পশ্চিম প্রান্তের সড়কে জমায়েত হতে থাকে।বিভিন্ন সংগঠনের ব্যানারে উপস্থিত হাজারো জনতার ‘জয় বাংলা’ ‘জয় বঙ্গবন্ধু’ শ্লোগানে পুরো এলাকা মুখরিত হয়ে ওঠে। ‘স্বাধীনতার অপর নাম শেখ মুজিবুর রহমান’ ‘বঙ্গবন্ধুর বাংলায় রাজাকারের ঠাঁই নাই’ শ্লোগানে পুরো এলাকা প্রকম্পিত হয়ে ওঠে। আওয়ামী লীগ সভাপতি এবং প্রধানমন্ত্রী শেখ হাসিনা বঙ্গবন্ধু ভবন থেকে চলে যাওয়ার পর বিভিন্ন রাজনৈতিক, সামাজিক, সাংস্কৃতিক ও পেশাজীবী সংগঠনের নেতৃবৃন্দ বঙ্গবন্ধুর প্রতিকৃতিতে পুষ্পস্তবক অর্পণ করে শ্রদ্ধা নিবেদন করেন।এ সময় ঢাকা মহানগর আওয়ামী লীগ উত্তর ও দক্ষিণ, আওয়ামী যুবলীগ, আওয়ামী স্বেচ্ছাসেবক লীগ, বাংলাদেশ ছাত্রলীগ, জাতীয় শ্রমিক লীগ, বাংলাদেশ কৃষক লীগ, যুব মহিলা লীগ, মহিলা আওয়ামী লীগ, তাঁতী লীগ বঙ্গবন্ধুর প্রতিকৃতিতে শ্রদ্ধা নিবেদন করে।
এরপর ঢাকা বিশ্ববিদ্যালয় ছাত্রলীগ, ছাত্রলীগ ঢাকা মহানগর উত্তর ও দক্ষিণ, যুবলীগ ঢাকা মহানগর উত্তর ও দক্ষিণ, স্বেচ্ছাসেবক লীগ ঢাকা মহানগর উত্তর ও দক্ষিণ, ঢাকা কলেজ শাখা ছাত্রলীগ বঙ্গবন্ধুর প্রতিকৃতিতে শ্রদ্ধা নিবেদন করে।এছাড়া বঙ্গবন্ধু পরিষদ, মহিলা শ্রমিক লীগ, বঙ্গবন্ধু সাংস্কৃতিক জোট, আওয়ামী মুক্তিযোদ্ধা প্রজন্ম লীগ, মৎসজীবী লীগ, মুক্তিযোদ্ধা জনতা লীগ, বঙ্গবন্ধু সৈনিক লীগ, ওলামা লীগ, জাতীয় বিদ্যুৎ শ্রমিক লীগ, বঙ্গবন্ধু আইন পরিষদসহ বিভিন্ন দল, সামাজিক, সাংস্কৃতিক সংগঠন ও নানা শ্রেণী-পেশার মানুষ বঙ্গবন্ধুর প্রতিকৃতিতে শ্রদ্ধা নিবেদন করে। খবর বাসসের।ইত্তেফাক/এএম



24335,40152
প্রথমবারের মত গণমাধ্যমে যা বললেন ‘ডিম বালক’
বিশ্ব সংবাদ
প্রকাশ : ২৬ মার্চ ২০১৯, ১২:৩৯
অস্ট্রেলিয়ার সিনেটর ফ্রেজার অ্যানিংয়ের মাথায় ডিম ফাটিয়ে বিশ্বজুড়ে ‘হিরো’ তকমা পাওয়া উইল কনোলি অবশেষে প্রথমবারের মত গণমাধ্যমের  মুখোমুখি হলেন। অস্ট্রেলীয় সম্প্রচারমাধ্যম চ্যানেল টেন-কে সোমবার এক সাক্ষাৎকার দেন কনোলি (১৭)। সাক্ষাৎকারে কনোলি বলেন, এক ঘণ্টা ধরে ফ্রেজারের বক্তব্য শোনার পর আমি তাঁর মাথায় ডিম ভাঙার সিধান্ত নিই।তবে কনোলি বলেন, আমি যা করেছি তা ঠিক ছিল না, কিন্তু সেই ঘটনা মানুষকে ঐক্যবদ্ধ করেছে।   তিনি আরো বলেন, সিনেটর ফ্রেজার অ্যানিংয়ের বক্তব্যের প্রতিবাদ করায় আমার মা খুশি হয়েছেন কিন্তু তিনি প্রতিবাদের ধরন পছন্দ করেননি। বিশ্বখ্যাত ডিম বালক সাক্ষাৎকারে আরো বলেন, ওই সিনেটর যে আমার দিকে এভাবে তেড়ে আসবেন তা আমার কল্পনায় ছিল না।এছাড়া এই ঘটনা বিশ্বজুড়ে এত আলোড়ন সৃষ্টি কররে তা চিন্তা করিনি বলেন কনোলি। নিউজিল্যান্ডের ক্রাইস্টচার্চে গত ১৫ মার্চ দুই মসজিদে ভয়াবহ হামলা হয়। সেই হামলায় রক্তাক্ত হয়ে উঠে মসজিদ। হামলায় নিহত হন ৫০ জন। আর এই হামলার দায় মুসলিম অভিবাসীদের উপর চাপিয়ে বিতর্ক উসকে দেন অস্ট্রেলিয়ার সিনেটর ফ্রেজার অ্যানিং। এর প্রতিবাদ জানিয়ে সিনেটরের মাথায় ডিম ভাঙেন কলোনি। কনোলির পক্ষে আইনি লড়াই ও আরো ডিম কেনার তহবিলে ইতিমধ্য জমা পড়েছে বাংলাদেশি মুদ্রায় ৬৭ লাখের বেশি টাকা। কলোনি ঘোষণা দিয়েছেন এসব অর্থ ক্রাইস্টচার্চে হামলায় নিহত মুসলিম পরিবারদের দান করা হবে। আরো পড়ুন: অবশ্য শেষ পর্যন্ত কোনও অভিযোগ গঠন ছাড়াই কারামুক্তি পান উইল কনোলি। ইত্তেফাক/এসআর 



24336,40153
লক্ষ্মীছড়িতে ইউপিডিএফ-গণতান্ত্রিক গ্রুপের উপর গুলি
সারাদেশ
প্রকাশ : ২৬ মার্চ ২০১৯, ১২:৪১
খাগড়াছড়ি জেলার লক্ষ্মীছড়ি উপজেলায় ইউপিডিএফ-গণতান্ত্রিক গ্রুপের উপর গুলি বর্ষণের ঘটনা ঘটেছে। এ ঘটনায় অর্পন চাকমা (২৮) নামে সংগঠনটির একজন কর্মী সামান্য আহত হয়েছে। মঙ্গলবার সকাল ১০টার কিছু আগে হাসপাতাল স’মিল এলাকায় এ ঘটনা ঘটে। ছয়-সাত রাউন্ড গুলি করা হলেও বড় ধরনের কোনো হতাহতের ঘটনা ঘটেনি। ঘটনার পর পরই পুলিশ ও সেনাবাহিনী দ্রুত ঘটনাস্থলে গেলে অজ্ঞাতনামা সন্ত্রসীরা পালিয়ে যায়। লক্ষ্মীছড়ি হাসপাতালের কর্তব্যরত মেডিকেল অফিসার ডা. মুরাদ বলেন, আহত ব্যাক্তিকে প্রাথমিক চিকিৎসা দেয়া হয়েছে। বড় ধরনের কোনো আঘাতের চিহ্ন নেই বলে তিনি জানান। ইউপিডিএফ-গণতান্ত্রিক গ্রুপের সদস্য অর্পন চাকমা (২৮) বলেন, আমরা ৪ জন ২টি মোটর সাইকেল যোগে স’মিল এলাকায় সুমনের দোকানের কাছাকাছি স্থানে যাওয়ার সাথে সাথে সামনে থেকে ইউপিডিএফ’র সন্ত্রাসীরা আমাদের লক্ষ্য করে গুলি ছুড়ে। আমরা মোটরসাইকেল রেখেই দ্রুত নিরাপদ আশ্রয়ে চলে আসি। লক্ষ্মীছড়ি থানার অফিসার্স ইনচার্জ আব্দুল জব্বার জানান, ঘটনাটি শোনার পরপরই ঘটনাস্থলে যাই। ঘটনাস্থল থেকে ২টি মোটরসাইকেল উদ্ধার করে নিয়ে আসা হয়েছে। এছাড়াও ৩টি গুলির খোসা উদ্ধার করা হয়। তবে লিখিতভাবে এ ঘটনার কোনো অভিযোগ করা হয়নি। একটি সাধারণ ডাইরি রুজু করা হবে। ইত্তেফাক/কেআই 



24337,40154
স্বাধীনতার চেতনা ও আদর্শ সম্পূর্ণভাবে ভুলুণ্ঠিত হয়েছে: মির্জা ফখরুল
রাজনীতি
প্রকাশ : ২৬ মার্চ ২০১৯, ১২:৪৫
বিএনপি মহাসচিব মির্জা ফখরুল ইসলাম আলমগীর বলেছেন, ‘আজকে এ মহান দিনে জনগণের কাছে আহ্বান জানাতে চাই, স্বাধীনতার আদর্শ, লক্ষ্য ও চেতনা এবং গণতন্ত্রকে পুনরুদ্ধার করবার জন্য, গণতন্ত্রের মাতা দেশনেত্রী বেগম খালেদা জিয়াকে মুক্ত করবার জন্য আজকে আমাদের শপথ গ্রহণ করতে হবে। আন্দোলনের মধ্য দিয়ে দেশনেত্রীকে মুক্ত ও গণতন্ত্রকে মুক্ত করতে হবে।’আজ মঙ্গলবার মহান স্বাধীনতা দিবসে ঢাকার সাভারে অবস্থিত স্মৃতিসৌধে মহান মুক্তিযুদ্ধে শহীদদের শ্রদ্ধা জানানোর পর সাংবাদিক তিনি এসব কথা বলেন।বিএনপির এই শীর্ষ নেতা বলেন, যে চেতনা ও আদর্শকে সামনে নিয়ে আমরা মুক্তিযুদ্ধে ঝাঁপিয়ে পড়েছিলাম, আজকে সে চেতনা ও আদর্শ সম্পূর্ণভাবে ভুলুণ্ঠিত হয়েছে। গণতন্ত্রকে হত্যা করে একদলীয় শাসন ব্যবস্থা প্রতিষ্ঠা করার জন্য একটা চক্রান্ত প্রায় প্রতিষ্ঠা লাভ করতে চলেছে। ভোটাধিকার হরণ করা হয়েছে, দেশের মানুষের জীবনের কোনো নিরাপত্তা নেই। আজকে সাধারণ মানুষের চলাফেরার নিরাপত্তা পর্যন্ত নেই।’এ সময় উপস্থিত ছিলেন বিএনপির স্থায়ী কমিটির সদস্য খন্দকার মোশাররফ হোসেন, আব্দুল মঈন খান, শহীদ উদ্দিন চৌধুরী এ্যানী ও শামা ওবায়েদ।ইত্তেফাক/এএম



24338,40155
মাগুরায় সন্ত্রাসী হামলায় আহত মাদ্রাসা সুপারের মৃত্যু
সারাদেশ
প্রকাশ : ২৬ মার্চ ২০১৯, ১২:৫১
মাগুরায় সন্ত্রাসী হামলায় আহত শ্রীপুরের কাদিরপাড়া মাদ্রাসার সুপার আব্দুর রউফ (৫৫) মৃত্যু হয়েছে। সোমবার বিকালে মাগুরা ২৫০শয্যা বিশিষ্ট হাসপাতালে চিকিৎসাধীন অবস্থায় তার মৃত্যু হয়। আব্দুর রউফের বাড়ি মাগুরার মহম্মদপুর উপজেলার বড়রিয়া গ্রামে। আজ মঙ্গরবার সকাল ১১টায় মাগুরা সিদ্দিকিয়া মাদ্রাসা প্রাঙ্গনে তার নামাজে জানাজা অনুষ্ঠিত হয়। মাগুরার মহম্মদপুর থানার ভারপ্রাপ্ত কর্মকর্তা রবিউল হোসেন জানান, মাগুরার মহম্মদপুর উপজেলার বড়রিয়া গ্রামের বাসিন্দা আবুল বাশার জেলার শ্রীপুর উপজেলার একটি মাদ্রাসায় অধ্যক্ষের চাকরি করতেন। বৃহস্পতিবার মাগুরার মহম্মদপুর উপজেলার বড়রিয়া গ্রামে নতুন পাড়ায় বাড়িতে ফেরার পথে আব্দুর রউফের উপর হামলা হয়। পরে গুরুতর আহত অবস্থায় তাকে মাগুরা ২৫০শয্যা বিশিষ্ট হাসপাতালে ভর্তি করা হয়। চিকিৎসাধীন অবস্থায় সেখানেই মৃত্যু হয় তার। পূর্ব শক্রতার জের ধরে এই হামলার ঘটনা ঘটেছে বলে পুলিশ জানায়।  ইত্তেফাক/কেআই 



24339,40156
স্বাধীনতার চেতনায় ক্ষুধা-দারিদ্রমুক্ত সোনার বাংলা গড়ব : তোফায়েল
সারাদেশ
প্রকাশ : ২৬ মার্চ ২০১৯, ১৩:০৮
মুক্তিযুদ্ধের অন্যতম সংগঠক, আওয়ামী লীগের বর্ষীয়ান নেতা ও সাবেক বাণিজ্যমন্ত্রী তোফায়েল আহমেদ বলেছেন, স্বাধীনতার চেতনা ও মূল্যবোধকে ধরে রেখেই আমরা বাংলাদেশকে বঙ্গবন্ধু কন্যা প্রধানমন্ত্রী শেখ হাসিনার নেতৃত্বে দেশকে ক্ষুধা ও দারিদ্রমুক্ত শষ্য-শ্যামলা সোনার বাংলায় রুপান্তরিত করবো। মহান স্বাধীনতা দিবসে এটাই আমাদের অঙ্গীকার। মহান স্বাধীনতা দিবস উপলক্ষে মঙ্গলবার জেলা প্রশাসনের আয়োজনে ভোলায় স্বাধীনতা ও জাতীয় দিবসের অনুষ্ঠানে প্রধান অতিথির বক্তব্যে এসব কথা বলেন তোফায়েল আহমেদ। আরও পড়ুন : এর আগে শহরের গজনবী স্টেডিয়ামে জাতীয় পতাকা উত্তোলন করেন তিনি। এসময় উপস্থিত ছিলেন জেলা প্রশাসক মোহাম্মদ মাসুদ আলম ছিদ্দিক, পুলিশ সুপার মো, মোকতার হোসেন প্রমুখ। দিবসটি উপলক্ষে পুলিশ, বিএনসিসি, আনসার-ভিডিপি, স্কাউটস, গালর্স গাইড, শিশু পরিবার, শিশু সদন, ক্রীড়া ও সাংস্কৃতিক সংগঠনসমূহ এবং বিভিন্ন স্কুল ও কলেজের শিশু-কিশোর সামবেশে সালাম গ্রহণ ও কুচকাওয়াজ ও শরীরচর্চা প্রদর্শনী অনুষ্ঠিত হয়। ইত্তেফাক/কেআই 



24340,40157
সামরিক অভ্যুত্থান উদযাপনের নির্দেশ ব্রাজিল প্রেসিডেন্টের
বিশ্ব সংবাদ
প্রকাশ : ২৬ মার্চ ২০১৯, ১৩:২৫
ব্রাজিলের ডানপন্থী প্রেসিডেন্ট জাইর বোলসোনারো সোমবার তাঁর দেশের ১৯৬৪ সালের মার্চ মাসের সামরিক অভ্যুত্থান যথাযথভাবে উদযাপনের জন্য সশস্ত্র বাহিনীকে নির্দেশ দিয়েছেন। খবর এএফপি’র।তিনি ওই ঘটনাকে সামরিক অভ্যুত্থান হিসেবে মেনে নিতে অস্বীকৃতি জানান।  ব্রাসিলিয়ার প্লানাল্টো প্যালেসে বোলসোনারোর মুখপাত্র ওতাভিও রেগো ব্যারোস বলেন, ‘আমাদের প্রেসিডেন্ট যথাযথ মর্যদায় ১৯৬৪ সালের ৩১ মার্চ উদযাপনের জন্য প্রতিরক্ষা মন্ত্রণালয়কে নির্দেশ দিয়েছেন।’ আরো পড়ুন: তবে এ বিষয়ে বিস্তারিত কিছু দেশটির পক্ষ থেকে জানানো হয়নি।ইত্তেফাক/এসআর 



24341,40158
স্বাধীনতা দিবসের অনুষ্ঠান থেকে ফেরার পথে গেল স্কুল ছাত্রের প্রাণ
সারাদেশ
প্রকাশ : ২৬ মার্চ ২০১৯, ১৩:২৯
কুড়িগ্রামের ভূরুঙ্গামারীতে আকস্মিক ঝড়ে গাছের ডাল ভেঙে মাথায় পড়ায় এক স্কুল ছাত্রের মর্মান্তিক মৃত্যু ঘটেছে। মঙ্গলবার উপজেলা সদরে স্বাধীনতা দিবসের অনুষ্ঠান দেখে বাড়ি ফেরার পথে নলেয়া গ্রামে আচমকা ঝড়ে রেইনট্রি গাছের একটি ডাল মাথায় ভেঙে পড়লে ঘটনাস্থলেই তার মৃত্যু হয়। ছবির উদ্দিন (১১) নামের ওই বালক উপজেলা সদরের এ্যব্লুম একাডেমির ৬ষ্ঠ শ্রেণির ছাত্র। সে ইসলামপুর গ্রামের মোহর আলীর পুত্র। উপজেলা প্রশাসনের আয়োজনে ভূরুঙ্গামারী সরকারি উচ্চ বিদ্যালয় মাঠে স্বাধীনতা দিবসের অনুষ্ঠান চলাকালে সকাল সাড়ে ১০টার দিকে আকস্মিক ঝড়ো বাতাস শুরু হয়। অনুষ্ঠান শেষে বাড়ি ফেরার পথে গাছের ডাল পড়ে তার মৃত্যু হয়। উপজেলা নির্বাহী অফিসার মাগফুরুল হাসান মৃত্যুর সংবাদে দুঃখ প্রকাশ করেছেন। তিনি জানান, এব্যাপারে উপজেলা প্রশাসনের পক্ষ থেকে পরিবারটিকে আর্থিক সহায়তা প্রদানের প্রক্রিয়া চলছে।ইত্তেফাক/কেআই 



24342,40159
চান্দিনায় ট্রাক্টর চাপায় স্কুল ছাত্রীর মৃত্যুতে সড়ক অবরোধ, চালক আটক
সারাদেশ
প্রকাশ : ২৬ মার্চ ২০১৯, ১৩:৪৭
কুমিল্লার চান্দিনায় গ্যাস লাইন নির্মাণ কাজে ব্যবহৃত ট্রাক্টর চাপায় মাহমুদা আক্তার ইয়াসমিন (১৫) নামে এক স্কুল ছাত্রী নিহত হয়েছে। এ ঘটনার প্রতিবাদে মহাসড়ক অবরোধ করে বিক্ষুদ্ধ শিক্ষার্থীরা। মঙ্গলবার (২৬ মার্চ) সকাল ৯টায় চান্দিনা উপজেলার কুটুম্বপুর উচ্চ বিদ্যালয়ের প্রধান ফটকের সামনে এ ঘটনা ঘটে। এ সময় ট্রাক্টর চালক মনোয়ার হোসেনকে (১৮) আটক করে স্থানীয়রা। নিহতের পরিবারকে গ্যাস লাইন নির্মাণ কোম্পানী থেকে ৬ লাখ এবং জেলা প্রশাসকের তহবিল থেকে ২০ হাজার টাকা প্রদান করা হয়েছে। নিহত স্কুল ছাত্রী মাহমুদা আক্তার ইয়াসমিন চান্দিনা উপজেলার বাতাঘাসী ইউনিয়নের নাজিরপুর গ্রামের মনির হোসেন এর মেয়ে। সে কুটুম্বপুর উচ্চ বিদ্যালয়ের ৯ম শ্রেণীর ছাত্রী। প্রত্যক্ষদর্শী ও বিদ্যালয়ের সহকারি শিক্ষক মনির হোসেন জানান, আমাদের বিদ্যালয়ের সামনের কাঁচা সড়ক দিয়ে গ্যাস লাইন নির্মাণ কাজে ব্যবহৃত ট্রাক্টর চলাচল করে। ২৬ মার্চ উপলক্ষ্যে শিক্ষার্থীরা বিদ্যালয়ে আসে। সকাল ৯টার দিকে বিদ্যালয়ের প্রধান ফটকের সামনে আমি দাঁড়ানো ছিলাম আর ছাত্রীরা বিদ্যালয়ের দিকে আসছিল। ১৭-১৮ বছরের একটি ট্রাক্টর চালক মেয়েদেরকে দেখে জোরে হর্ন চেপে ট্রাক্টরটি রাস্তায় এদিক-সেদিক ঘুরাচ্ছিল। এসময় ট্রাক্টরের সাথে ধাক্কা লেগে একজন পানিতে পড়ে যায় আরেকজন চাকায় পিষ্ট হয়।
 
এদিকে, ঘটনার প্রতিবাদে বিক্ষুদ্ধ শিক্ষার্থীরা স্কুলের পাশের মহাসড়ক অবরোধ করে। পরে হাইওয়ে পুলিশ এসে লাঠিপেটা করে শিক্ষার্থীদের মহাসড়ক থেকে সরিয়ে দেয়। এ সময় পুলিশের লাঠির আঘাতে ইয়াছিন (১৬) নামে এক শিক্ষার্থী আহত হয়। তার মাথার পেছনের অংশ ফেটে গেলে স্থানীয় একটি হাসপাতালে নিয়ে চিকিৎসা দেওয়া হয়। আহত শিক্ষার্থী ইয়াছিন জানায়, গ্যাস কোম্পানীর মতো দায়িত্বশীল একটি প্রতিষ্ঠানে অপ্রাপ্ত বয়স্ক ট্রাক্টর চালককের চাকরি দেওয়ার প্রতিবাদে এবং চালকের দৃষ্টান্তমূলক শাস্তির দাবিতে আমরা মহাসড়কে অবস্থান নেই। এ সময় পুলিশ এসে আমাদের এলোপাথারী মারধর করে। এতে পুলিশের এক সদস্য লাঠি দিয়ে আমার মাথায় আঘাত করে। এ ব্যাপারে হাইওয়ে পুলিশ ইলিয়টগঞ্জ ফাঁড়ির ইন-চার্জ (ইন্সপেক্টর) মনিরুল ইসলাম জানান, দুর্ঘটনাটি মহাসড়কে হয়নি। আঞ্চলিক সড়কে হয়েছে। আর শিক্ষার্থীরা এসে মহাসড়ক অবরোধ করে রাখে। এ সময় শিক্ষার্থীদের সরে যেতে অনেকবার বলা হলেও তারা কথা শুনেনি। এখানে হাইওয়ে ও থানা পুলিশ ছিল। পুলিশের কোন সদস্য এমন কাণ্ডজ্ঞানহীন ঘটনা করেছে সেটা আমার জানা নেই। এ ব্যাপারে জেলা পুলিশের অতিরিক্ত পুলিশ সুপার (দাউকান্দি সার্কেল) মহিদুল ইসলাম জানান, আমরা ঘটনাস্থলে এসে পরিস্থিতি স্বাভাবিক করার চেষ্টা করেছি। নিহত শিক্ষার্থীর পরিবারের সদস্য, স্কুলের শিক্ষক ও শিক্ষার্থীদের সাথে কথা বলেছি। গাড়ি ও চালক আটক করা হয়েছে। আইনগত ব্যবস্থা গ্রহণ করা হবে। এদিকে, দুপুর সোয়া ১২টায় ঘটনাস্থল পরিদর্শনে আসেন জেলা প্রশাসক মো. আবুল ফজল মীর, জেলা পুলিশ সুপার সৈয়দ নূরুল ইসলাম, চান্দিনা উপজেলা নির্বাহী অফিসার (ইউএনও) এসএম জাকারিয়া। এ সময় গ্যাস লাইন নির্মাণ কোম্পানী চিটাগং-ফেনী-বাখরাবাদ গ্যাস লাইন প্রকল্পের প্রজেক্ট ম্যানেজার আব্দুল্লাহ আল যোবায়ের জানান, জেলা প্রশাসক ও জেলা পুলিশ সুপার এর উপস্থিতিতে আমরা নিহতের পরিবারকে ৬ লাখ টাকার চেক দিয়েছি। ভবিষ্যতে আমরা দক্ষ ও লাইসেন্স প্রাপ্ত চালক নিয়োগ দেব। এছাড়া জেলা প্রশাসকের তহবিল থেকে নিহতের পরিবারকে ২০ হাজার টাকা দেওয়া হয়েছে। ইত্তেফাক/কেআই 



24343,40160
মুক্তিযুদ্ধের চেতনায় উদ্বুদ্ধ হয়ে দেশকে এগিয়ে নিতে হবে: প্রধানমন্ত্রী
জাতীয়
প্রকাশ : ২৬ মার্চ ২০১৯, ১৬:১২
দেশপ্রেম ও মুক্তিযুদ্ধের চেতনায় উদ্বুদ্ধ হয়ে বাংলাদেশকে এগিয়ে নিতে শিশু-কিশোরদের প্রতি আহ্বান জানিয়ে প্রধানমন্ত্রী শেখ হাসিনা বলেছেন, ‘আজকের শিশু আগামী দিনের কর্ণধার। আজকের শিশুদের মধ্যেই কেউ প্রধানমন্ত্রী হবে, মন্ত্রী হবে, বড় বড় চাকরি করবে, দেশকে এগিয়ে নিয়ে যাবে। দেশপ্রেমে উদ্বুদ্ধ হয়ে দেশকে ভালবেসে মুক্তিযুদ্ধের চেতনায় দেশ গড়ে তুলবে।’মঙ্গলবার সকালে বঙ্গবন্ধু জাতীয় স্টেডিয়ামে স্বাধীনতা ও জাতীয় দিবস উপলক্ষে আয়োজিত শিশু-কিশোর সমাবেশে প্রধান অতিথির বক্তব্যে এসব কথা বলেন। মুক্তিযুদ্ধ বিষয়ক মন্ত্রণালয় এবং ঢাকা জেলা প্রশাসন এ অনুষ্ঠানের আয়োজন করে।স্বাধীনতা এবং জাতীয় দিবস উপলক্ষে আয়োজিত শিশু-কিশোর সমাবেশে দেশে এবং প্রবাসে অবস্থানকারী সকল শিশুর প্রতি শুভেচ্ছা জানিয়ে প্রধানমন্ত্রী বলেন, ‘বাংলাদেশকে এগিয়ে নিয়ে যেতে হবে তোমাদেরকেই। তোমরাই গড়ে তুলবে আগামী দিনের উন্নত-সমৃদ্ধ বাংলাদেশ। এই বাংলাদেশ হবে দক্ষিণ এশিয়ার উন্নত শান্তিপূর্ণ ও সমৃদ্ধ একটি দেশ। আমরাই জাতির পিতার এই স্বপ্ন পূরণ করবো। তোমরা বাবা-মা’র কথা শুনবে, শিক্ষকদের কথা শুনবে, নিয়ম শৃঙ্খলা মেনে চলবে, সুন্দরভাবে জীবন যাপন করবে- সেটাই আমরা কামনা করি।’প্রধানমন্ত্রী বলেন, ‘আমি শিশু-কিশোর, অভিভাবক, ছাত্র-ছাত্রী, শিক্ষক, ধর্মীয় প্রতিষ্ঠানের নেতৃবৃন্দসহ সকলকে আহবান জানাবো মাদক, সন্ত্রাস, জঙ্গিবাদের কুফল সম্পর্কে আমাদের শিশুদের জানাতে হবে এবং এর হাত থেকে শিশু-কিশোরদের রক্ষা করতে হবে।’প্রধানমন্ত্রী বলেন, ‘প্রাথমিক থেকে উচ্চ শিক্ষা পর্যন্ত সরকার বৃত্তি প্রদান করছে, যেন দরিদ্র ছেলে-মেয়েরা শিক্ষার সুযোগ লাভ করতে পারে। শিশু-কিশোরদের মেধা ও মনন গঠনে শিক্ষার পাশাপাশি খেলাধুলা, শরীর চর্চা এবং সাংস্কৃতিক কর্মকাণ্ডে অংশগ্রহণকে অপরিহার্য উল্লেখ করে প্রধানমন্ত্রী বলেন, জাতির পিতা ১৯৭৪ সালে আমাদের জন্য শিশু অধিকার আইন করে দিয়ে যান। এরই আলোকে আমরা নীতিমালা গ্রহণ করেছি এবং শিশুদের জন্য শিক্ষার পাশাপাশি খেলাধুলা এবং বিভিন্ন সাংস্কৃতিক প্রতিযোগিতা আয়োজনের মাধ্যমে তাঁদের মেধা বিকাশের সুযোগ করে দিচ্ছি।’তিনি বলেন, স্বাধীন দেশে প্রতিটি মানুষ সুন্দরভাবে বাঁচবে এবং একটি উন্নত জীবন পাবে এটাই ছিল জাতির পিতা বঙ্গবন্ধু শেখ মুজিবুর রহমানের স্বপ্ন। আজকে আমরা একটি লাল- সবুজ পতাকা পেয়েছি। একটা দেশ পেয়েছি, একটা জাতি হিসেবে আত্মমর্যাদা পেয়েছি। এই মর্যাদাকে আরো উন্নত করা -সেটাই ছিল জাতির পিতার লক্ষ্য।প্রধানমন্ত্রী অনুষ্ঠানে দেশব্যাপী স্কুল পর্যায়ে অনুষ্ঠিত শুদ্ধ সুরে জাতীয় সঙ্গীত প্রতিযোগিতার বিজয়ীদের মধ্যে পুরস্কার বিতরণ করেন। প্রাথমিক, মাধ্যমিক এবং উচ্চ মাধ্যমিক এই তিন ক্যাটাগরিতে বিজয়ী ৯০ জনকে পুরস্কৃত করা হয়।মুক্তিযুদ্ধ বিষয়ক মন্ত্রণালয়ের মন্ত্রী আকম মোজাম্মেল হক এবং ঢাকা জেলা প্রশাসক মো. আবু সালেহ মোহাম্মদ ফেরদৌস খান অনুষ্ঠানে উপস্থিত ছিলেন।ইত্তেফাক/বিএএফ



24344,40161
মতলবে ড্রেজার ডুবিতে শ্রমিকের মৃত্যু
সারাদেশ
প্রকাশ : ২৬ মার্চ ২০১৯, ১৬:৪৬
মতলব দক্ষিণ উপজেলার ধনাগোদা নদীতে ড্রেজার ডুবির ঘটনায় রুহুল আমিন (২৫) নামের এক শ্রমিকের মৃত্যু হয়েছে। আজ মঙ্গলবার ড্রেজারটি পানিতে ডুবে গেলে এ ঘটনা ঘটে।জানা যায়, ধনাগোদা নদীর মতলব সেতুর নিচে অবস্থানরত ড্রেজারটিতে রুহুল আমিন ও আবুল কালাম নামের দুই শ্রমিক ঘুমিয়ে ছিলেন। ভোর বেলা ড্রেজারটি হেলে পড়ে ডুবে যাওয়ার সময় আবুল কালাম বের হয়ে আসতে পারলেও রুহুল আমিন ঘুমে অচেতন থাকায় বের হতে পারেননি। সকালে মতলব দক্ষিণ ফায়ার সার্ভিসের ডুবুরী দল ডুবন্ত ওই ড্রেজার থেকে রুহুল আমিনের লাশ উদ্ধার করে। মৃত রুহুল আমিন ঝালকাঠির রাজাপুর উপজেলার চারাখালি গ্রামের আ. বারেক হাওলাদারের ছেলে। তিন বোন ও দুই ভাইয়ের মধ্যে তিনি সবার ছোট বলে জানান তার মামা আ. হাকিম।ড্রেজার মালিক কাজল বলেন, ‌‘সোমবার রাত ১০টায় কাজ শেষ করে তারা দুইজনেই ঘুমিয়ে পড়েন। ড্রেজারের সঙ্গে যুক্ত পাইপ সরে যাওয়ায় ড্রেজারটি হেলে পড়ে ডুবে যায়। সে ৭/৮ বছর যাবৎ মতলবে কাজ করছেন।আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’ওসি একেএমএস ইকবাল বলেন, ‘লাশ উদ্ধারের পর ময়নাতদন্তের জন্য চাঁদপুর মর্গে পাঠানো হয়েছে। মৃতের স্বজনরা এলে পরবর্তী ব্যবস্থা নেওয়া হবে।ইত্তেফাক/কেকে



24345,40162
ধরলা শুকিয়ে এখন ফসলের মাঠ
সারাদেশ
প্রকাশ : ২৬ মার্চ ২০১৯, ১৬:৫৬
কুড়িগ্রামের ফুলবাড়ী উপজেলা দিয়ে প্রবাহিত খরস্রোতা ধরলা নদী এখন মানচিত্র থেকে হারিয়ে যাওয়ার উপক্রম। পানির প্রবাহ ঠিক না হলে নদীটি দ্রুত হারিয়ে যাওয়ার আশংকা বলে মনে করছেন বিশেষজ্ঞরা। এক যুগ আগেও প্রাণের স্পন্দন ছিল ধরলাতে। এ  পানি না থাকায় ধরলা নদীতে ছোট বড় প্রায় দেড় শতাধিক চরের সৃষ্টি হয়েছে। ধরলায় পানি না থাকায় পায়ে হেঁটে পার হচ্ছেন আবার অনেক। প্রান্তিক কৃষক ধরলা বুকে জেগে ওঠা পলিমাটিতে ইরি-বোরো চাষাবাদ করেছেন। ধরলা পাড়ের কৃষক বাবুল মিয়া, রফিকুল, আজিজুল, আব্দুর রহমান, জয়নালসহ অনেকেই জানান, এক সময় এই ধরলা নদী আমাদের ঘর-বাড়ি ,আবাদি জমিজমা নদী গর্ভে চলে গেছে।। সেই ধরলা এখন শুকিয়ে যাচ্ছে। নদী ভরাট হয়ে যাওয়ায় ২০১৭ সালে ভয়াবহ বন্যার কবলে পড়তে হয়েছে। অনেকেই নিঃস্ব হয়েছেন ধরলা ভাঙ্গনে। বেশ কয়েক বছর ধরে ধরলার বুকে ইরি-বোরো চাষাবাদ করছেন এখানকার প্রান্তিক চাষীরা। 
ধরলা সংলগ্ন বারোমাসিয়া, নীলকমলসহ আশপাশের সকল নদীর বুকে শত শত বিঘা জমিতে কৃষকরা কয়েক বছর ধরে ইরি-বোরো চাষাবাদ করে আসছেন। বছরে মাত্র একবার ধরলার বুকে চাষা করছেন স্থানীয় কৃষকরা। বর্তমানে নদীতে নাব্যতা সংকট দেখা দিয়েছে। এতে সবচেয়ে ক্ষতিগ্রস্ত হয়েছেন ধরলা পাড়ের জেলে পরিবার গুলো। নদীতে পানি না থাকায় মিলছে না দেশি প্রজাতির মাছ। ফলে এখানকার জেলেরা অনেকেই দিনমজুর, রিকশাচালক, মালীসহ নানা পেশায় সম্পৃক্ত হলেও অধিকাংশ জেলে কাজ না জানায় বেকার। 
 
অন্যদিকে ধরলার বুকে অসংখ্য চর জেগে নদীর ভরাট হওয়ায় বর্ষা মৌসুমে সামান্য বৃষ্টিপাতে উপজেলার বিভিন্ন এলাকা প্লাবিত হচ্ছে। পরিবেশের ভারসাম্য রক্ষায় ধরলা সংলগ্ন বারো মাসিয়া, নীল কমলসহ আশেপাশের সকল নদী গুলো পুনঃ খনন ও ড্রেজিংয়ের মাধ্যমে ব্রহ্মপুত্র নদের সঙ্গে সংযোগ স্থাপন করা গেলে নদীটি আবার তার রূপ ফিরে পাবে বলে মনে করছেন বিশেষজ্ঞরা। 
 
ফুলবাড়ী উপজেলা কৃষি কর্মকর্তা মাহবুবুর রশিদ জানান, এ উপজেলায় ইরি-রোরো আবাদের লক্ষ্যমাত্রা ১১ হাজার ৩৫০ হেক্টর জমি। চাষাবাদ হয়েছে ১১ হাজার ৪৫০ হেক্টর। এছাড়াও নদী অববাহিকার কৃষকরা একশ ৭০ হেক্টর জমিতে চাষাবাদ করেছেন। তবে এটি আমাদের কৃষি অফিসের আবাদি জমির হিসাবের অন্তর্ভুক্ত নয়।আরো পড়ুন: ইরানে ভয়াবহ বন্যায় ১৯ জনের প্রাণহানি
  
এ ব্যাপারে উপজেলা নির্বাহী অফিসার মাছুমা আরেফিন বলেন, এ বিষয়ে আমি নদী রক্ষা কমিটির মিটিংয়ে পূনঃ খননের বিষয়টি উপস্থাপন করবো। আশা করছি কমিটি এ বিষয়ে দ্রুত ব্যবস্থা গ্রহণ করবেন। ইত্তেফাক/অনি



24346,40163
‘নগদ’ এর উদ্বোধন করলেন প্রধানমন্ত্রী শেখ হাসিনা
জাতীয়
প্রকাশ : ২৬ মার্চ ২০১৯, ১৬:৫৯
বাংলাদেশ পোস্ট অফিসের ডিজিটাল ফিনান্সিয়াল সার্ভিস ‌‘নগদ’ এর উদ্বোধন করলেন প্রধানমন্ত্রী শেখ হাসিনা। আজ মঙ্গলবার বিকেলে গণভবনে তিনি এর উদ্বোধন করেন। তৃণমূলের ব্যাংকিং সুবিধা বঞ্চিত মানুষের মধ্যে আর্থিক লেনদেনের বৈধ সুবিধা দিতে ডাক বিভাগ এই সার্ভিস চালু করেছে। এই সার্ভিসের মাধ্যমে যে কেউ কম খরচে দ্রুত ও নিরাপদে আর্থিক লেনদেন করতে পারবে।আরও পড়ুন: শত্রু দমনে ‘কিশোর বাহিনী’ গড়ে তুলছেন পুতিনইত্তেফাক/এমআই



24347,40164
বঙ্গবন্ধুর জন্ম না হলে দেশ স্বাধীন হতো না: সৈয়দা সাজেদা চৌধুরী
সারাদেশ
প্রকাশ : ২৬ মার্চ ২০১৯, ১৭:০৭
আওয়ামী লীগের সভাপতিমন্ডলীর সদস্য ও সংসদ উপনেতা সৈয়দা সাজেদা চৌধুরী বলেছেন, 'জাতির পিতা বঙ্গবন্ধু শেখ মুজিবুর রহমানের জন্ম না হলে এ দেশ স্বাধীন হতো না'। মঙ্গলবার (২৬ মার্চ) সকালে নিজ নির্বাচনী এলাকা ফরিদপুরের নগরকান্দায় মহান স্বাধীনতা ও জাতীয় দিবস উদযাপন উপলক্ষে এম এন একাডেমী মডেল স্কুল মাঠে কুচ-কাওয়াজ অনুষ্ঠানে প্রধান অতিথির বক্তব্যে এ কথা বলেন। তিনি বলেন, 'যুব সমাজের মাঝে বঙ্গবন্ধুর আদর্শ ও স্বাধীনতা যুদ্ধের ইাতহাস পৌছিয়ে দিতে হবে'। এ সময় তিনি বঙ্গবন্ধুর সোনার বাংলা গড়তে নৌকা মার্কায় ভোট দিয়ে বঙ্গবন্ধু কন্যা দেশরত্ন হাসিনাকে পুনরায় ক্ষমতায় আনার জন্য সকলকে ধন্যবাদ জানান। অনুষ্ঠানে উপজেলা নির্বাহী কর্মকর্তা মো. বদরুদ্দোজা শুভর সভাপতিত্বে এ সময় আরও উপস্থিত ছিলেন সংসদ উপনেতার রাজনৈতিক প্রতিনিধি ও তার কনিষ্ঠ পুত্র শাহদাব আকবর লাবু চৌধুরী, সহকারী পুলিশ সুপার এফ এম মহিউদ্দিন, থানা অফিসার ইনচার্জ মিজানুর রহমান, উপনেতার একান্ত ব্যক্তিগত সহকারী শফিউদ্দিন, উপজেলা আওয়ামী লীগের সাধারন সম্পাদক বেলায়েত হোসেন মিয়া উপস্থিত ছিলেন।আরও পড়ুন:  ধরলা শুকিয়ে এখন ফসলের মাঠঅনুষ্ঠানে আরও উপস্থিত ছিলেন উপজেলা মুক্তিযোদ্ধা কমান্ডের সাবেক কমান্ডার ফজলুল হক, সাবেক কমান্ডার লিয়াকত আলী লস্কর ফিরোজ, যুদ্ধকালীন কমান্ডার আলতাফ হোসেন খান, অর্থ কমান্ডার সিদ্দিকুর রহমান মোল্লা, জেলা পরিষদ সদস্য খন্দকার জাকির হোসেন নিলু, ইউপি চেয়ারম্যান তালুকদার আরিফুর রহমন পথিক, মিজানুর রহমান মিজান, কবির হোসেন ঠান্ডু, উপজেলার অন্যান্য মুক্তিযোদ্ধাবৃন্দ, সরকারী কর্মকর্তা ও  এলাকার গন্যমান্য ব্যক্তিবর্গ।ইত্তেফাক/জেডএইচডি



24348,40165
নেতিবাচক রাজনীতি পরিহার করে স্বাধীনতার চেতনায় দেশ গড়ুন: তথ্যমন্ত্রী
রাজনীতি
প্রকাশ : ২৬ মার্চ ২০১৯, ১৭:০৮
‘স্বাধীনতা দিবসে শহীদদের ত্যাগ ও স্বপ্নের প্রতি সম্মান না জানিয়ে দুর্নীতির দায়ে সাজাপ্রাপ্ত বেগম জিয়ার মুক্তির দাবিকেই বিএনপি’র অঙ্গীকার হিসেবে ভারপ্রাপ্ত মহাসচিব ফখরুল ইসলাম আলমগীরের বর্ণনা দুঃখজনক’ বলে অভিহিত করে তথ্যমন্ত্রী ও আওয়ামী লীগের প্রচার সম্পাদক ড. হাছান মাহমুদ বলেছেন, ‘আমি আশা করি, বিএনপি’র রাজনীতি বেগম জিয়ার হাঁটুর ব্যাথা, তারেক জিয়ার মামলা-এসব থেকে মুক্তি পাক। শহীদদের ত্যাগ ও স্বপ্নের প্রতি সম্মান জানিয়ে স্বাধীনতার চেতনায় উন্নত ও সমৃদ্ধ বাংলাদেশ গড়াই স্বাধীনতা দিবসের অঙ্গীকার হওয়া উচিত।’     মঙ্গলবার দুপুরে ঢাকায় কাকরাইলে তথ্য মন্ত্রণালয়ের চলচ্চিত্র ও প্রকাশনা অধিদপ্তর আয়োজিত মহান স্বাধীনতা ও জাতীয় দিবস উপলক্ষে প্রামাণ্যচিত্র, আলোকচিত্র প্রদর্শন ও আলোচনা সভায় প্রধান অতিথির বক্তৃতায় তিনি একথা বলেন। এর আগে তিনি তথ্য অধিদফতরের সহযোগিতায় আয়োজক সংস্থার আলোকচিত্র প্রদর্শনী উদ্বোধন করেন ও মুক্তিযুদ্ধে নারীর অবদান বিষয়ে ‘আমরা তোমাদের ভুলবোনা‘ শীর্ষক প্রামাণ্যচিত্রটি দেখেন। বক্তব্যের শুরুতেই ড. হাছান হাজার বছরের শ্রেষ্ঠ বাঙালি জাতির পিতা বঙ্গবন্ধু শেখ মুজিবুর রহমান, জাতীয় চার নেতা, ভাষা সংগ্রামীসহ সকল শহীদদের প্রতি গভীর সম্মাননা জানান। মন্ত্রী বলেন, ‘পঁচাত্তরে বঙ্গবন্ধুকে নির্মমভাবে হত্যার পর থেকে তার নাম ইতিহাস থেকে মুছে ফেলার অপচেষ্টা চলেছে। কিন্তু সেই অপচেষ্টাকারীরাই ইতিহাস থেকে মুছে গেছে আর বঙ্গবন্ধু রয়েছেন চিরঞ্জীব।’ মন্ত্রী এসময় একাত্তরের মর্মান্তিক গণহত্যা প্রসঙ্গে বিএনপি’র সমালোচনা করে বলেন, ‘গতকাল পঁচিশে মার্চ ছিলো গণহত্যা দিবস। আওয়ামী লীগ, ১৪ দলসহ দেশের বিভিন্ন সংগঠন দিবসটি পালন করলেও বিএনপি করেনি। বেগম খালেদা জিয়া এবং পাকিস্তান উভয়েই ৩০ লক্ষ শহীদের সংখ্যা নিয়ে প্রশ্ন তুলেছিলো।’‘যারা শহীদের সংখ্যা নিয়ে প্রশ্ন তোলে, তারা দেশের স্বাধীনতা- সার্বভৌমত্বে কতটুকু বিশ্বাস করে?’, প্রশ্ন রাখেন তথ্যমন্ত্রী। আরও পড়ুন: মুক্তিযুদ্ধের চেতনায় উদ্বুদ্ধ হয়ে দেশকে এগিয়ে নিতে হবে: প্রধানমন্ত্রী‘বঙ্গবন্ধুর সুযোগ্য কন্যা শেখ হাসিনার নেতৃত্বে বাংলাদেশের বিস্ময়কর উন্নয়ন আজ বিশ্বে আমাদেরকে সম্মানজনক পরিচিতি দিয়েছে’ উল্লেখ করে তথ্যমন্ত্রী বলেন, ‘দেশের অগ্রগতি আরো ত্বরান্বিত হতো যদি বিএনপি-জামাত নেতিবাচক রাজনীতি না করতো। নেতিবাচক রাজনীতি পরিহার করে দেশের স্বার্থে স্বাধীনতার চেতনায় উন্নত ও সমৃদ্ধ দেশ গড়ার কাজে সকলকে ঐক্যবদ্ধ হতে হবে।’  চলচ্চিত্র ও প্রকাশনা অধিদপ্তরের মহাপরিচালক মোহাম্মদ ইসতাক হোসেন’র সভাপতিত্বে সভায় বিশেষ অতিথি হিসেবে বক্তব্য রাখেন তথ্য মন্ত্রণালয়ের অতিরিক্ত সচিব মোহাম্মদ আজহারুল হক, গণযোগাযোগ অধিদপ্তরের মহাপরিচালক ও ভারপ্রাপ্ত প্রধান তথ্য অফিসার মো: জাকির হোসেন। অধিদপ্তরের পরিচালক স. ম. গোলাম কিবরিয়া সূচনা বক্তব্য দেন। ইত্তেফাক/এমআই



24349,40166
ব্রাহ্মণবাড়িয়ায় অবৈধ গ্যাস সংযোগ বিচ্ছিন্ন কার্যক্রম বন্ধ
সারাদেশ
প্রকাশ : ২৬ মার্চ ২০১৯, ১৭:১৯
ব্রাহ্মণবাড়িয়ায় অজ্ঞাত কারণে অবৈধ গ্যাস সংযোগ বিচ্ছিন্ন কার্যক্রম বন্ধ রেখেছে বাখরাবাদ গ্যাস ডিস্ট্রিবিউশন কোম্পানি। অভিযোগ রয়েছে, ব্রাহ্মণবাড়িয়া আঞ্চলিক অফিসের ইঞ্জিনিয়ারিং সার্ভিস শাখা (ইএস) ম্যানেজার শফিকুল হকের স্বেচ্ছাচারিতায় এ কার্যক্রম বন্ধ রয়েছে। জানা গেছে, শুধু ব্রাহ্মণবাড়িয়া সদর উপজেলার বুধল ইউনিয়নের মালিহাতা, সুতিয়ারা, সুহিলপুর ইউনিয়নের বিভিন্ন গ্রামে হাজার ফুট পাইপ বসিয়ে গ্যাস সংযোগ দেওয়া হয়। এছাড়া রয়েছে পৌর এলাকার পাইকপাড়া, কালাইশ্রীপাড়া, শেরপুর, মেড্ডা, কাউতলী, গোকর্ণ ঘাটসহ বিভিন্ন এলাকায় রয়েছে অসংখ্য অবৈধ গ্যাস সংযোগ। অনুসন্ধানে জানা যায়, সরকারি নির্দেশনা অনুযায়ী সারাদেশে নতুন গ্যাস সংযোগ, চুলা বাড়ানো, রাইজার স্থানান্তরসহ বন্ধের নির্দেশ থাকলেও তা মানা হচ্ছে না। কাগজপত্র যাচাই-বাছাই ও এলাকায় সার্ভে না করে শহরের বিভিন্ন জায়গায় রাইজার স্থানান্তর করা হচ্ছে। এ ব্যাপারে ব্রাহ্মণবাড়িয়া আঞ্চলিক কার্যালয়ের উপ-মহাব্যবস্থাপক (ডিজিএম) বরাবর লিখিত অভিযোগ দেওয়া হয়েছে। তবে অজ্ঞাত কারণে অবৈধ গ্যাস সংযোগ বিচ্ছিন্ন করার ব্যবস্থা নিচ্ছেন না ইঞ্জিনিয়ার শফিকুল হক। পৌর এলাকার পাইকপাড়া, কাউতলী, কালাইশ্রীপাড়াসহ বিভিন্ন এলাকায় রয়েছে বহুতল ভবন। কোনো কোনো ভবনে একটি সংযোগের বিপরীতে ৬ থেকে ২৮টি অবৈধ গ্যাসের চুলা রয়েছে। আরো পড়ুন: নেতিবাচক রাজনীতি পরিহার করে স্বাধীনতার চেতনায় দেশ গড়ুন: তথ্যমন্ত্রীবাখরাবাদ গ্যাস ডিস্ট্রিবিউশন কোম্পানি ব্রাহ্মণবাড়িয়া আঞ্চলিক কার্যালয়ের ডিজিএম প্রকৌশলী জাহিদুর রেজা জানান, অবৈধ সংযোগের ব্যাপারে আমরা খোঁজ-খবর নিচ্ছি এবং প্রয়োজনীয় ব্যবস্থা গ্রহণ করছি। ইঞ্জিনিয়ার শফিকুল হক জানান, অবৈধ সংযোগের ব্যাপারে আমাদের অভিযান অব্যাহত আছে।ইত্তেফাক/অনি



24350,40167
গ্রীসে গণহত্যা দিবস পালন
প্রবাস
প্রকাশ : ২৬ মার্চ ২০১৯, ১৭:২২
সর্বস্তরের প্রবাসীদের অংশগ্রহণে যথাযথ মর্যাদা ও ভাবগাম্ভীর্যের মধ্য দিয়ে গ্রীসের এথেন্সে অবস্থিত বাংলাদেশ দূতাবাসে পালন করা হয়েছে '২৫শে মার্চ গণহত্যা দিবস'। এ উপলক্ষে বিস্তারিত কর্মসূচি গ্রহণ করা হয়।দূতাবাস প্রাঙ্গণে অনুষ্ঠিত কর্মসূচির শুরুতে মহান মুক্তিযুদ্ধের শহীদদের স্বরণে এক মিনিট নীরবতা পালন করা হয়। এরপর দিবসটি উপলক্ষে মহামান্য রাষ্ট্রপতি এবং মাননীয় প্রধানমন্ত্রী কর্তৃক প্রেরিত বাণী পাঠ করা হয়। ১৯৭১-এর বর্বর গণহত্যার উপর প্রামাণ্য চিত্র প্রদর্শন করা হয়। গণহত্যা দিবসের উপর বিশেষ আলোচনা সভায় প্রবাসী বাংলাদেশিগণ ১৯৭১-এর মুক্তিযুদ্ধকালে পাকিস্তানী বাহিনীর বর্বরোচিত হত্যাযজ্ঞের নিন্দা জানিয়ে এই দিনকে গণহত্যা দিবস ঘোষণার জন্য সরকারকে ধন্যবাদ জানান। তারা বিশ্ববাসীকে এ গণহত্যা বিষয়ে অবহিত করার প্রত্যয় ব্যক্ত করেন।গ্রীসে নিযুক্ত বাংলাদেশের রাষ্ট্রদূত মো. জসীম উদ্দিন গণহত্যা দিবসে প্রবাসীদের মুক্তিযুদ্ধের চেতনায় উদ্বুদ্ধ হয়ে জাতির পিতা বঙ্গবন্ধুর সোনার বাংলার স্বপ্ন বাস্তবায়নে মাননীয় প্রধানমন্ত্রী শেখ হাসিনার নেতৃত্বে একযোগে দেশ গড়ার কাজে এগিয়ে আসার আহ্বান জানান। তিনি স্বাধীন দেশের নাগরিক হিসেবে বাংলাদেশের আর্থ-সামাজিক উন্নয়নে অবদান রাখার মাধ্যমে ত্রিশ লক্ষ শহীদের ঋণ পরিশোধেরও অনুরোধ জানান।আরও পড়ুন:  বঙ্গবন্ধুর জন্ম না হলে দেশ স্বাধীন হতো না: সৈয়দা সাজেদা চৌধুরীঅনুষ্ঠানে বাংলাদেশ কমিউনিটি ইন গ্রীসের নেতৃবৃন্দ, বিভিন্ন রাজনৈতিক, সামাজিক, সাংস্কৃতিক, ব্যবসায়ী সংগঠন, নারী নেতৃবৃন্দ এবং বিভিন্ন বিভাগ ও জেলা ভিত্তিক আওয়ামী লিগ সংগঠনের নেতৃবৃন্দ এবং সর্বস্তরের প্রবাসী বাংলাদেশিরা উপস্থিত ছিলেন।ইত্তেফাক/জেডএইচডি



24351,40168
গাজায় রাতভর ইসরায়েলি বিমান হামলা
বিশ্ব সংবাদ
প্রকাশ : ২৬ মার্চ ২০১৯, ১৭:২৫
তেলআবিবের একটি বাড়িতে রকেট হামলার প্রতিশোধ নিতে গাজায় রাতভর বিমান হামলা চালিয়েছে ইসরায়েলি বাহিনী। সোমবার রাতভর চালানো হামলায় হতাহতের ব্যাপারে বিস্তারিত জানা যায়নি। খবর সিনহুয়া ও টাইম’র।হামাস নেতা ইসমাইল হানিয়ার ব্যবহৃত অফিসেও হামলা চালানো হয়েছে। এ ঘ্টনার কথা স্বীকার করেছে ইসরায়েলি সামরিক বাহিনী। তবে বিস্তারিত কোন তথ্য প্রকাশ করেনি তারা।ফিলিস্তিনি ভূখণ্ড থেকে ছোড়া রকেট হামলার পর দ্রুত প্রতিশোধ নেয়ার ঘোষণা দেন যুক্তরাষ্ট্র সফরে থাকা ইসরায়েলি প্রধানমন্ত্রী বেনিয়ামিন নেতানিয়াহু। ট্রাম্পের পাশে দাঁড়িয়ে তিনি বলেন, ‘ইসরায়েল এ ধরনের হামলা সহ্য করবো না। আমি এ হামলা সহ্য করবো না’এর আগে সোমবার সকালে ইসরাইলের তেলআবিব শহরের উত্তরাঞ্চলে একটি আবাসিক এলাকায় রকেট হামলা চালানো হয়। এতে একটি বাড়িতে আগুন ধরে যায় ও সাত জন আহত হয়।এ ঘটনার পর যুক্তরাষ্ট্র সফর সংক্ষিপ্ত করার ঘোষণা দিয়েছেন ইসরাইলি প্রধানমন্ত্রী বেঞ্জামিন নেতানিয়াহু।আরও পড়ুনঃ নগ্ন হয়ে বিমানে ওঠার চেষ্টাকালে যুবক আটকসোমবার এক ভিডিও বার্তায় নেতানিয়াহু বলেন, ‘নিরাপত্তাজনিত ঘটনার প্রেক্ষিতে আমি আমার যুক্তরাষ্ট্র সফর সংক্ষিপ্ত করার সিদ্ধান্ত নিয়েছি। আমি কয়েক ঘন্টার মধ্যে মার্কিন প্রেসিডেন্ট ডোনাল্ড ট্রাম্পের সঙ্গে সাক্ষাত করব এবং এরপর আমি কাছ থেকে অভিযান পরিচালনার জন্য ইসরাইলে ফিরে আসব।’ইত্তেফাক/টিএস



24352,40169
স্বাধীনতা দিবসে বীর শ্রেষ্ঠ নুর মোহাম্মদ সমাধিস্থলে বিজিবির শ্রদ্ধা
সারাদেশ
প্রকাশ : ২৬ মার্চ ২০১৯, ১৭:৩০
যশোরের শার্শা ও বেনাপোলে ৪৮তম মহান স্বাধীনতা দিবস ব্যাপক উৎসবমুখর পরিবেশে পালিত হয়েছে। মঙ্গলবার সকালে শার্শায় বীর শ্রেষ্ঠ নুর মোহাম্মদের স্মৃতি স্তম্ভে যশোর ৪৯ বিজিবি গার্ড অব অনার প্রদর্শণ, পুষ্পস্তবক অর্পণ করে।এ সময় সেখানে বিভিন্ন রাজনৈতিক সংগঠন ও স্কুল কলেজের শিক্ষার্থীরা ফুল দিয়ে শ্রদ্ধা জানান। পরে বিজিবি’র উদ্যোগে সেখানে দোয়া অনুষ্ঠান অনুষ্ঠিত হয়।আরো পড়ুন: সামরিক অভ্যুত্থান উদযাপনের নির্দেশ ব্রাজিল প্রেসিডেন্টেরএদিকে বেনাপোল ও শার্শায় স্বাধীনতা দিবসে বর্ণাঢ্য শোভাযাত্রা অনুষ্ঠিত হয়েছে। শোভাযাত্রায় রাজনৈতিক সংগঠন ও স্কুল কলেজের শিক্ষার্থীরা অংশগ্রহণ করেন। উপজেলা প্রশাসন মুক্তিযোদ্ধা সংসদসহ বিভিন্ন রাজনৈতিক ও সামাজিক সংগঠন, শহীদ স্মৃতিস্তম্ভে পুষ্পস্তবক অর্পণ করেন।ইত্তেফাক/বিএএফ



24353,40170
রাবিতে ‘আর্কাইভস’ ও ত্রৈমাসিক বিদ্যাবার্তার উদ্বোধন
শিক্ষা
প্রকাশ : ২৬ মার্চ ২০১৯, ১৭:৪২
রাজশাহী বিশ্ববিদ্যালয়ের (রাবি) আর্কাইভস এবং ত্রৈমাসিক একাডেমিক নিউজলেটার ‘বিদ্যাবার্তা’ প্রকাশনার উদ্বোধন ও মোড়ক উম্মোচন করা হয়েছে। মঙ্গলবার সকাল ৮টায় বিশ্ববিদ্যালয়ের শহীদ সৈয়দ নজরুল ইসলাম প্রশাসন ভবনের নীচ তলায় এক অনুষ্ঠানে প্রধান অতিথি হিসেবে উপাচার্য অধ্যাপক ড. এম আব্দুস সোবহান আর্কাইভস এবং ত্রৈ-মাসিক একাডেমিক নিউজলেটার বিদ্যাবার্তা প্রকাশনার মোড়ক উন্মোচন ও উদ্বোধন করেন।আর্কাইভস স্থাপন কমিটির আহ্বায়ক ও ত্রৈমাসিক বিদ্যাবার্তার সম্পাদক উপ-উপাচার্য প্রফেসর ড. চৌধুরী মো. জাকারিয়ার সভাপতিত্বে ও জনসংযোগ দপ্তরের প্রশাসক প্রফেসর প্রভাষ কুমার কর্মকারের সঞ্চালনায় অনুষ্ঠানে বিশেষ অতিথি ছিলেন উপ-উপাচার্য প্রফেসর ড. আনন্দ কুমার সাহা ও কোষাধ্যক্ষ প্রফেসর একেএম মোস্তাফিজুর রহমান আল-আরিফ।আরকাইভসের বিভিন্ন তথ্য মাল্টিমিডিয়ার মাধ্যমে উপস্থাপন করেন আইসিটি সেন্টারের পরিচালক প্রফেসর খাদেমুল ইসলাম মোল্লা।আরো পড়ুন: চান্দিনায় ট্রাক্টর চাপায় স্কুল ছাত্রীর মৃত্যুতে সড়ক অবরোধ, চালক আটকএ সময় ভারপ্রাপ্ত রেজিস্ট্রার প্রফেসর এম এ বারী, ছাত্র উপদেষ্টা প্রফেসর লায়লা আরজুমান বানু, প্রক্টর প্রফেসর লুৎফর রহমান, পদার্থবিজ্ঞান বিভাগের ইমেরিটাস প্রফেসর অরুণ কুমার বসাক, ভারপ্রাপ্ত পরীক্ষা নিয়ন্ত্রক প্রফেসর বাবুল ইসলামসহ প্রশাসনের উর্ধ্বতন কর্মকর্তা, অনুষদ অধিকর্তা, প্রাধ্যক্ষ, ইনস্টিটিউট পরিচালক, বিভাগীয় সভাপতি, আর্কাইভস কমিটি ও বিদ্যাবার্তা সম্পাদনা পর্ষদের সদস্যবৃন্দ উপস্থিত ছিলেন।অনুষ্ঠানে উপাচার্য প্রফেসর আব্দুস সোবহন বলেন, ‘প্রায় ৬৬ বছর আগে প্রতিষ্ঠিত রাজশাহী বিশ্ববিদ্যালয় ইতোমধ্যে দেশের অন্যতম বৃহৎ প্রতিষ্ঠান হিসেবে এগিয়ে চলেছে। এ বিশ্ববিদ্যালয়কে যুগোপযোগী করতে পঞ্চাশ বছর মেয়াদী মাস্টারপ্ল্যান প্রণয়ন করা হচ্ছে। ইতিমধ্যে আরকাইভস প্রতিষ্ঠা ও বাস্তবায়নের কাজ পুরোদমে শুরু হয়েছে। বিশ্ববিদ্যালয়ের শিক্ষা ও গবেষণা কার্যক্রমসহ প্রাসঙ্গিক বিভিন্ন বিষয়কে বিশ্ববিদ্যালয় পরিবারসহ দেশবাসীর কাছে তুলে ধরার লক্ষে ত্রৈমাসিক একাডেমিক নিউজলেটার বিদ্যাবার্তা প্রকাশ করা হয়েছে। আগামীতে একে আরো বিস্তৃত পরিসরে প্রকাশের পরিকল্পনা রয়েছে।’ইত্তেফাক/বিএএফ



24354,40171
‘শেখ হাসিনার জন্ম না হলে বাংলাদেশ দ্রুত উন্নতির দিকে যেতে পারতো না’
সারাদেশ
প্রকাশ : ২৬ মার্চ ২০১৯, ১৭:৪৭
জাতীয় সংসদের চিফ হুইপ ও আওয়ামী লীগ সংসদীয় দলের সাধারণ সম্পাদক ও সংসদ সদস্য নূর-ই-আলম চৌধুরী লিটন বলেছেন, 'বঙ্গবন্ধুর জন্ম না হলে যেমন দেশ স্বাধীন হতো না, তেমনি শেখ হাসিনার জন্ম না হলে বাংলাদেশ দ্রুত উন্নতির দিকে যেতে পারত না'। মঙ্গলবার (২৬ মার্চ) সকালে মাদারীপুরের শিবচর উপজেলার কাঁঠালবাড়ি ইউনিয়নের চরচান্দ্রা এলাকায় ভুমি মন্ত্রণালয়ে অধিনে এক কোটি পয়ত্রিশ লক্ষ টাকা ব্যয়ে চরচান্দ্রা ও চরচান্দ্রা-২ গুচ্ছগ্রাম প্রকল্পের মাধ্যমে ঘরহীন নব্বইটি পরিবারকে নতুন ঘরের চাবি প্রদান অনুষ্ঠানে তিনি এসব কথা বলেন।তিনি বলেন, 'নেত্রীর স্বপ্ন বাংলাদেশের মানুষ একদিন ঘর ছাড়া কেউ থাকবে না ইনশাল্লাহ্। শিবচরে তিন-চারটা গুচ্ছগ্রাম করে শত শত মানুষের থাকার ব্যবস্থা করেছি। অন্যদিকে একটিবাড়ি একটিখামার প্রকল্পে মাধ্যমে আমারা মানুষের ঘরের ব্যবস্থা করছি। এই বছরে শিবচরে আমারা ঘরহীন দুইশত নয় জন পরিবারকে ঘর দেব। ইতিমধ্যে আমরা শিবচরকে আধুনিক উপজেলা ও আধুনিক পৌরসভা করতে পেয়েছি। আগামী ৫ বছর শিবচরকে নিয়ে আমাদের ব্যাপক পরিকল্পনা রয়েছে'। আরও পড়ুন:  ব্রাহ্মণবাড়িয়ায় অবৈধ গ্যাস সংযোগ বিচ্ছিন্ন কার্যক্রম বন্ধএসময় তার সঙ্গে উপস্থিত ছিলেন জেলা আওয়ামীলীগের সিনিয়র সহ-সভাপতি ও বিশিষ্ট ব্যবসায়ী মো. মুনির চৌধুরী, অতিরিক্ত জেলা প্রশাসক (রাজস্ব) সজল নূর, অতিরিক্ত পুলিশ সুপার উত্তম কুমার পাঠক, সহকারি পুলিশ সুপার শিবচর (সার্কেল) সোনাহর আলী শরীফ, পৌর মেয়র আওলাদ হোসেন খান,  দক্ষ উপজেলা নির্বাহী অফিসার মো. আসাদুজ্জামান, সদ্য উপজেলা চেয়ারম্যান বীর মুক্তিযোদ্ধা সামসুদ্দিন খান, উপজেলা আ.লীগের সভাপতি (ভারপ্রাপ্ত) আ. লতিফ মোল্লা, সাধারণ সমম্পাদক ডা. মো. সেলিম প্রমুখ। পরে নূর-ই-আলম চৌধুরী লিটন শেখ হাসিনা তাঁতপল্লী পরিদর্শনসহ একাধিক উন্নয়ন মূলক কাজের উদ্বধোন ও ভিত্তিপ্রস্তর স্থাপন করেন।ইত্তেফাক/জেডএইচডি



24355,40172
১৬ গ্রামের মানুষের ভরসা বাঁশের সাঁকো
সারাদেশ
প্রকাশ : ২৬ মার্চ ২০১৯, ১৭:৪৯
সিরাজগঞ্জের শাহজাদপুরের ১৬টি গ্রামের প্রায় ১৫ হাজার মানুষের প্রতিদিনের যাতায়াতের একমাত্র ভরসা চর নরিনা বাজার সংলগ্ন হুড়াসাগর নদীর ওপর বাঁশের সাঁকো। স্বেচ্ছাশ্রমে নির্মিত বাঁশের সাঁকোটির আয়তন ২৫০ ফুট। তিন বছর আগে এলাকাবাসীর উদ্যোগে চাঁদা তুলে ও স্বেচ্ছাশ্রমের প্রায় ৩ লাখ টাকা ব্যয়ে এ বাঁশের সাঁকোটি নির্মাণ করা হয়। প্রতি বছর চাঁদা তুলে সাঁকোটির সংস্কার করা হয়। বর্তমানে সাঁকোটি নড়বড়ে হয়ে ঝুঁকিপূর্ণ হয়ে উঠেছে। স্থানীয় অনেকেই জানান, শাহজাদপুর উপজেলার নরিনা ইউনিয়নের চর নরিনা গ্রামটি অত্যন্ত দুর্গম এলাকা। এ গ্রামে যাতায়াতের ভালো কোনো রাস্তা নেই। এই বাঁশের সাঁকোই তাদের একমাত্র ভরসা। এই রাস্তা দিয়ে চর নরিনাসহ ১৬টি গ্রামের প্রায় ১৫ হাজার মানুষ ও ১০টি স্কুল, কলেজ, মাদরাসার প্রায় তিন হাজার শিক্ষার্থী প্রতিদিন যাতায়াত করে। তারা এখানে একটি কংক্রিটের ব্রিজ নির্মাণের দাবী জানান। এ ব্যাপারে নরিনা ইউনিয়নের চেয়ারম্যান ফজলুল হক মন্ত্রী বলেন, সংশ্লিষ্ট কর্তৃপক্ষকে এখানে একটি কংক্রিট ব্রিজ নির্মাণের জন্য একাধিকবার অনুরোধ করেছি। কিন্তু কোনো কাজ হয়নি। অচিরেই লিখিত ভাবে এখানে একটি ব্রিজ নির্মাণের জন্য আবেদন করা হবে। আরো পড়ুন: ‘নগদ’ এর উদ্বোধন করলেন প্রধানমন্ত্রী শেখ হাসিনাএ ব্যাপারে শাহজাদপুর উপজেলা নির্বাহী অফিসার নাজমুল হুসেইন জানান, এলাকাবাসী এ বিষয়ে লিখিতভাবে আবেদন করলে সরেজমিন পরিদর্শন করে প্রয়োজনীয় ব্যবস্থা নেওয়া হবে। ইত্তেফাক/অনি



24356,40173
পরিবারের অমতে প্রেম করায় তরুণীকে পিটিয়ে হত্যা
বিশ্ব সংবাদ
প্রকাশ : ২৬ মার্চ ২০১৯, ১৮:২১
পরিবারের অমতে প্রেম করার অভিযোগে ২৩ বছরের তরুণীকে পিটিয়ে হত্যা করে তার বাবা ও দাদা। এ ঘটনা যাতে কেউ বুঝতে না পারে সেজন্য হত্যার পর তরুণীর লাশ মাঠে ফেলে আসে পরিবারের লোকেরা। পরে শামলি জেলার থানাভবন থানায় ওই তরুণীর নামে একটি নিখোঁজ ডায়রি করেন তারা। শনিবার (২৩ মার্চ) ভারতের উত্তর প্রদেশের মুজফফরনগরের এ ঘটনা ঘটেছে।পুলিশ সুপার অজয় কুমার পাণ্ডে জানান, তরুণীর ক্ষতবিক্ষত দেহ দেখেই মনে হয়েছিল হত্যা করার আগে তাকে প্রবল মারধর করা হয়েছিল। পরে পরিবারের লোকদের কথায় অসঙ্গতি ধরা পড়ে। তারপরেই জিজ্ঞাসাবাদে বেরিয়ে আসে চাঞ্চল্যকর তথ্য।আরো পড়ুন: স্বাধীনতা দিবসের অনুষ্ঠান থেকে ফেরার পথে গেল স্কুলছাত্রের প্রাণতিনি আরো জানান, পরিবারের অমতে এক যুবকের সঙ্গে প্রেম ছিল তরুণীর। এ নিয়ে প্রায়ই ঝামেলা হতো পরিবারের লোকেদের সঙ্গে। এতে পরিবারের সম্মান হানি হচ্ছে অভিযোগ করে তরুণীর বাবা এবং দাদা তাকে হত্যা করে।ইত্তেফাক/বিএএফ



24357,40174
জাতীয় স্মৃতিসৌধে ডিএসইসির শ্রদ্ধা
রাজধানী
প্রকাশ : ২৬ মার্চ ২০১৯, ১৮:২৮
মহান স্বাধীনতা ও জাতীয় দিবসে মুক্তিযুদ্ধে শহীদদের প্রতি শ্রদ্ধা জানিয়েছে ঢাকা সাব-এডিটরস কাউন্সিল (ডিএসইসি)। মঙ্গলবার জাতীয় স্মৃতিসৌধে সংগঠনের সভাপতি জাকির হোসেন ইমনের নেতৃত্বে ফুল দিয়ে শ্রদ্ধা জানান সংগঠনের নেতারা।এ সময় উপস্থিত ছিলেন সহ-সভাপতি মো. বশির হোসেন মিয়া, কোষাধ্যক্ষ আবু কাউছার খোকন, কার্যনির্বাহী সদস্য নজরুল ইসলাম বশির ও মামুনুর রশিদ মামুন। আরও উপস্থিত ছিলেন সাবেক সাধারণ সম্পাদক সুমন ইসলাম, সদস্য সুরাইয়া ইয়াসমিন অনু প্রমুখ।আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’শহীদদের প্রতি ফুল দিয়ে শ্রদ্ধা জানানোর পর ‌‘মহান স্বাধীনতা ও জাতীয় দিবস’ উপলক্ষে এক আলোচনা সভা অনুষ্ঠিত হয় সেখানে। এতে বক্তরা বলেন, ‘মুক্তিযোদ্ধা তালিকার ভেতরে অনেক নকল মুক্তিযোদ্ধা সুবিধা ভোগ করে আসছেন। অপর দিকে, প্রকৃত মুক্তিযোদ্ধা বাদ পড়ে যাচ্ছেন। সরকারের উচিত দলীয় চিন্তা বাদ দিয়ে অনিয়মের বিরুদ্ধে কঠোর হওয়া, যাতে প্রকৃত মুক্তিযোদ্ধার তালিকা তৈরি হয়।’ইত্তেফাক/কেকে



24358,40175
প্রধানমন্ত্রীকে নিয়ে কটুক্তি, যুবক গ্রেফতার
সারাদেশ
প্রকাশ : ২৬ মার্চ ২০১৯, ১৮:৩৩
প্রধানমন্ত্রী শেখ হাসিনাসহ বিভিন্ন মন্ত্রী-এমপি, র‌্যাব-পুলিশের– প্রধান ও সজিব ওয়াজেদ জয়কে নিয়ে কটুক্তি ও তাদের ছবি বিকৃতি করে সামাজিক যোগাযোগ মাধ্যম ফেসবুকে ছড়িয়ে দেওয়ার অভিযোগে একজনকে আটক করেছে র‌্যাব। সোমবার (২৫ মার্চ) দিবাগত রাতে সিলেটের ঘাসিটুলা বড় মসজিদ এলাকায় অভিযান চালিয়ে খালেদ আহমদ (৩৫) নামের ওই ব্যক্তিকে আটক করা হয়। র‌্যাব-০৯ এর মিডিয়া অফিসার মো. নূর আলম বলেন, 'গোপন সংবাদের ভিত্তিতে অভিযান চালিয়ে তাকে আটক করা হয়'। আরও পড়ুন:  ১৬ গ্রামের মানুষের ভরসা বাঁশের সাঁকোতার বিরুদ্ধে ডিজিটাল নিরাপত্তা আইনে ব্যবস্থাসহ মহানগর পুলিশের কোতোয়ালী মডেল থানায় হস্তান্তর করা হয়েছে বলেও জানান তিনি। আটক খালেদ সিলেট জেলার বিশ্বনাথের অলফুর গ্রামের মৃত আব্দুল বারীর ছেলে।ইত্তেফাক/জেডএইচডি



24359,40176
মুরগীর সেডে আশ্রিত আদিবাসীরা, আগুনের ঘটনায় গ্রেফতার ২
সারাদেশ
প্রকাশ : ২৬ মার্চ ২০১৯, ১৮:৩৯
ঘটনাস্থল পরিদর্শন করেছেন নওগাঁ জেলা প্রশাসক।ঘটনাস্থল পরিদর্শন করেছেন নওগাঁ জেলা প্রশাসক।



24361,40178
বোমাতঙ্কে বিমানের জরুরি অবতরণ, শিশুসহ আটক ২
বিশ্ব সংবাদ
প্রকাশ : ২৬ মার্চ ২০১৯, ১৮:৪৬
বিমানে বোমা থাকতে পারে পাইলট এই মর্মে সতর্কতা জারি করায় সিঙ্গাপুরের বিমানবন্দরে বিমানটি জরুরি অবতরণ করানো হয়েছে। সিঙ্গাপুরের বায়ুসেনা বিমানটিকে এসকর্ট করে মঙ্গলবার সকাল ৮টা দিকে চাঙ্গি বিমানবন্দরে জরুরি অবতরণ করানো হয়।জানা গেছে, সোমবার রাত সাড়ে ১১ টার দিকে ২৬৩ জন যাত্রীকে নিয়ে যাত্রা শুরু করে এসকিউ ফ্লাইট-৪২৩। বিমানটি টেক-অফ করার কিছুক্ষণ পর বিমানসংস্থা একটি ফোন পায়। তাতে দাবি করা হয়, বিমানে বোমা রয়েছে। সঙ্গে সঙ্গে খবর পাঠানো হয় পাইলটকে। এরপর মঙ্গলবার সকাল ৮টা দিকে চাঙ্গি বিমানবন্দরে জরুরি অবতরণ করানো হয়।আরো পড়ুন: পরিবারের অমতে প্রেম করায় তরুণীকে পিটিয়ে হত্যাসব যাত্রীদের নিরাপদে নামিয়ে এনে সিকিওরিটি চেক করা হয়েছে। এ সময় কর্তৃপক্ষ একজন মহিলা ও এক শিশুকে আটক করে তাদের জিজ্ঞাসাবাদ করছে।বিমানসংস্থার পক্ষ থেকে জানানো হয়, ‘মুম্বাই থেকে সিঙ্গাপুরগামী বিমানে বোমাতঙ্ক ছড়ায়। বিমানটি সকাল ৮টায় সিঙ্গাপুরে পৌঁছায়। ছিলেন ২৬৩ জন যাত্রী।’ইত্তেফাক/বিএএফ



24365,40182
তরুণদের যত আড্ডা
ফিচার
প্রকাশ : ২৭ মার্চ ২০১৯, ০০:০০
  সাজিদ আহমেদ ‘আড্ডা’ বিশ্ববিদ্যালয় জীবনের সাথে ওতপ্রোতভাবে জড়িত একটি শব্দ। যা ছাড়া বিশ্ববিদ্যালয় জীবনটাই পানসে। ক্লাস রুমের বেঞ্চ থেকে টং দোকানের ভাঙা চেয়ার, প্রতিটি স্থানে আড্ডা হয়ে থাকে বছরের পর বছর। স্বপ্ন পূরণের অন্যতম স্থান হলো বিশ্ববিদ্যালয়। এখানেই জীবনটা শুরু হয় নবোদ্যমে,            নতুন আঙ্গিকে। দেশের বিভিন্ন অঞ্চল থেকে আসা ভিন্ন ভিন্ন সংস্কৃতির ছেলেমেয়েদের সাথে মিশে, তাদের ধ্যান-ধারণা ও নতুন নতুন অভিজ্ঞতার সাথে পরিচিত হয়ে শুরু হয় বিশ্ববিদ্যালয় জীবন।মানুষের কর্মব্যস্ত জীবনে একমাত্র মজাদার অবসর হলো আড্ডা। বিশ্ববিদ্যালয় জীবনে শিক্ষার্থীরাও এর বাইরে নয়। আড্ডা ভালোবাসে না এমন শিক্ষার্থী খুঁজে পাওয়া সত্যিই অসম্ভব। মূলত ক্যাম্পাসে বন্ধুত্বের শুরুটাই হয় ক্লাস রুমের আড্ডা থেকে। শুরু হয় স্বপ্ন দেখা, স্মৃতিময় হয়ে ওঠে ক্যাম্পাস জীবন। মানুষের জীবনের সবচেয়ে আনন্দঘন আড্ডার মুহূর্তের দেখা পাওয়া যায় বিশ্ববিদ্যালয় জীবনে। অবাধ স্বাধীনতাময় এ শিক্ষাজীবনে আড্ডা থেকে অর্জন করা যায় এমন কিছু সম্পদ; যা একটি মানুষের কর্মময় জীবনের পাথেয় হয়ে উঠে তার কর্মস্থলে। বিশ্ববিদ্যালয় জীবনে এসে নতুন বন্ধুদের সাথে নতুন রূপে আড্ডা দিতে কার না ভালো লাগে! আবার যেখানে আড্ডায় নাকি বাঙালির প্রাণ, সেখানে বিশ্ববিদ্যালয়ে এসে ক্লাস, পরীক্ষা, অ্যাসাইনমেন্ট, প্রেজেন্টেশন এসব কিছুর ফাঁকেও চলে তরুণদের আড্ডা। বরঞ্চ আড্ডার আসরেই ক্লাসের কাজ সেরে নেওয়া যায় অনেকাংশে। আড্ডার বিষয়বস্তুও চলে সফলতা-ব্যর্থতা, পাওয়া না পাওয়ার গল্প, গান-বাজনা, তর্ক-বিতর্ক, সামাজিক-রাজনৈতিক বা পারস্পরিক আলোচনার মধ্যদিয়ে। তবে ক্যাম্পাস জীবনে হাস্যরসের আড্ডা হয় সবচেয়ে বেশি। এক বন্ধু আরেক বন্ধুকে খোঁচা মেরে কথা বলা ছাড়া আড্ডা যেন জমে ওঠে না। এ আড্ডাতেই জড়িয়ে অনেকেই খুঁজে পেয়েছে নতুন বন্ধু, কেউবা আবার মনের মানুষ। আবার এ আড্ডা অনেককে করে তুলেছে আত্মবিশ্বাসী।‘কফি হাউজের সেই আড্ডাটা আজ আর নেই, আজ আর নেই/কোথায় হারিয়ে গেলো সোনালি বিকেলগুলো সেই, আজ আর নেই।...’আড্ডায় মান্না দে’র গাওয়া এ গানটির সুরের সাথে সুর মেলায়নি এমন শিক্ষার্থী খুঁজে পাওয়া মুশকিলই। হাতে চায়ের কাপ, আড্ডা দিতে দিতে কখন যে শেষ হয়ে যায় বা গেছে তার দিকে কারো খেয়ালই নেই। সবাই আড্ডায় ব্যস্ত, এ আড্ডাতেই জেগে থাকে ক্যাম্পাস, জেগে থাকে তারুণ্য। যেন শিল্প, সাহিত্য, বন্ধুত্ব, আড্ডা ও ভালোবাসার মায়ায় ঘেরা। গানে গানে মুখরিত হয় তারুণ্যের প্রাণোচ্ছলতা। কেউ পড়াশোনায় মনোযোগী, কেউ রাজনীতি-সংগঠন করছে, কেউবা মেতে আছে প্রিয় মানুষটিকে নিয়ে একটু কোলাহল মুক্ত ভালোবাসার অন্য ভুবনে, কেউবা আবার এসব কিছু বাদে আড্ডা দিতেই ব্যস্ত। বেলা বাড়ার সঙ্গে সঙ্গে পাল্লা দিয়ে আড্ডার পসরাও বাড়তে থাকে নোবিপ্রবি ক্যাম্পাসে। বিকালে যেন আরো প্রাণময় হয়ে ওঠে, সূর্যটা ডুবে যাওয়ার আগে একটু আড্ডা না দিলেই যেন সারাটা দিন মাটি। যা বন্ধুত্বের অকৃত্রিম মেলবন্ধনকে আরো মজবুত করে তোলে। 



24366,40183
শারমিনের গল্প
ফিচার
প্রকাশ : ২৭ মার্চ ২০১৯, ০০:০০
  রুমান হাফিজ জেবুন নাহার শারমিন। কুমিল্লায় জন্ম হলেও নৌবাহিনীতে বাবার চাকরির সুবাদে ছোট থেকেই চট্টগ্রাম শহরে বসবাস। পড়ালেখায় ভালো করার পাশাপাশি সহশিক্ষা কার্যক্রমেও ছিল শারমিনের ভালো দখল। তবে সমাজের আর সবার মতো পড়ালেখার বাইরের কাজে বাধা যে একদম ছিল না তা নয়। তবে শারমিনের আগ্রহের কাছে বাধাগুলো হার মানে। কলেজের পাঠ চুকিয়ে ভর্তি হন চট্টগ্রাম বিশ্ববিদ্যালয়ে। পরিসংখ্যান বিভাগ থেকে স্নাতক আর সদ্য শেষ হলো তার স্নাতকোত্তর পরীক্ষার ফাইনাল। বিশ্ববিদ্যালয় জীবনের প্রথম থেকেই যুক্ত হন সাংস্কৃতিক সংগঠন চবি আবৃত্তি মঞ্চের সঙ্গে। সেই থেকে নিজেকে মেলে ধরছেন অন্য এক শারমিন রূপে।টিভিতে সংবাদ পাঠ শুরু হওয়া মাত্রই সব রেখে টিভির সামনে এসে হাজির হতাম। পুরো সংবাদ না শুনে আমি উঠতামই না। কেন জানি ভালো লাগত। আর মাঝে মাঝে বিজ্ঞাপন দেখে ভাবতাম যদি আমিও ওদের মতো করতে পারতাম! বলছিলেন শারমিন। ঠিক ওদের মতো না হলেও কিছুটা তো সফল এক্ষেত্রে তাই না?  বলতে লাগলেন, আবৃত্তি মঞ্চে যুক্ত হওয়ার পর থেকে নিয়মিত সব প্রোগ্রাম, ক্লাসে অংশ নিতাম। ওখানে ভালো করাতেই আস্তে আস্তে ক্যাম্পাসের বিভিন্ন আয়োজনে উপস্থাপনা করার সুযোগ হলো। ওহ হ্যাঁ, তবে ক্যাম্পাসের প্রথম উপস্থাপনা করার সুযোগ হয় আমার বিভাগের একটা অনুষ্ঠানে।  বর্তমানে তিনি চট্টগ্রাম বিশ্ববিদ্যালয় আবৃত্তি মঞ্চের সাধারণ সম্পাদকের দায়িত্ব পালন করার পাশাপাশি ইয়েসসহ দলনেতা হিসেবে টি আই বি তেও কাজ করছেন। আবৃত্তি অঙ্গনে নিজের দক্ষতা প্রমাণ করার পাশাপাশি উপস্থাপনা শুরু করেন। বিশ্ববিদ্যালয়ের সাংস্কৃতিক অনুষ্ঠানগুলো উপস্থাপনা করছেন বেশ সুনামের সঙ্গে। বিভিন্ন সংগঠনের কর্মশালায় আবৃত্তি ও উপস্থাপনার ওপর ক্লাসও নিয়ে থাকেন। এ ছাড়াও চট্টগ্রাম বেতারের তালিকাভুক্ত আবৃত্তিশিল্পী এবং বাংলাদেশ টেলিভিশন চট্টগ্রাম শাখায় আবৃত্তি, উপস্থাপনায় নিয়মিত অংশগ্রহণ করছেন তিনি। 



24367,40184
জানার জন্য ভ্রমণে
ফিচার
প্রকাশ : ২৭ মার্চ ২০১৯, ০০:০০
  শারমিন তাসনিম ফার্মেসিতে পড়া মানেই সারাদিন ক্লাস, ল্যাবরেটরিতে ওষুধ গবেষণা, ওষুধের গুণগত মান নিয়ন্ত্রণ, সংরক্ষণ, সুষ্ঠু ব্যবহার নিশ্চিতকরণ, বিপণন ইত্যাদি সংশ্লিষ্ট বিষয়সমূহ সম্পর্কে পড়াশোনা করা। এই রসকষহীন পড়াশোনাকে সামান্য বিরতি দিয়ে আমরা ইন্টারন্যাশনাল ইসলামিক ইউনিভার্সিটি চিটাগং (আইআইইউসি) এর তিনটি সেমিস্টারের মেয়েরা একত্রে সমুদ্রের টানে গিয়েছিলাম কক্সবাজার এবং দারুচিনি দ্বীপ সেন্টমার্টিনে।গত ৫ মার্চ মধ্যরাতে বিশ্ববিদ্যালয় প্রাঙ্গণ থেকে বিভাগের কয়েকজন শ্রদ্ধেয় শিক্ষকসহ আমাদের বাস কক্সবাজারের উদ্দেশে ছাড়ে। বাস ছাড়ার পর থেকেই যেন ট্যুরের আনন্দের মুহূর্তগুলো শুরু হয়েছিল। বাসের মধ্যেই নাচ, গান, কৌতুক, অভিনয় ইত্যাদিতে রাতের অন্ধকারেও জমে উঠেছিল আড্ডা। ৬ মার্চ ভোরে সমুদ্রের দেশ কক্সবাজার পৌঁছে হোটেলে ফ্রেশ হয়ে নাস্তা করেই বিশ্বের দীর্ঘতম অবিচ্ছিন্ন প্রাকৃতিক বালুময় সমুদ্র সৈকতে চলে যাই সবাই। সমুদ্রের উত্তাল ঢেউগুলো একের পর এক আছড়ে পড়ছিল যেন আমাদের পায়ের কাছে। কিছুক্ষণের মধ্যেই সমুদ্রের সঙ্গে এক অদৃশ্য সখ্যতা গড়ে উঠেছিল সবার। এভাবেই সাগরের সৌন্দর্য আমরা উপভোগ করলাম। দুপুরে লাঞ্চ সেরেই আমরা বেরিয়ে পড়ি চান্দের গাড়িতে করে লং ড্রাইভে। পাহাড়ের গায়ে লেগে থাকা সবুজ, সমুদ্রের নীল জলরাশির অপরূপ সৌন্দর্য উপভোগ করি লং ড্রাইভে। রাতে সৈকতে বার্বিকিউ পার্টি আর নিজেদের অংশগ্রহণের মাধ্যমে সাংস্কৃতিক অনুষ্ঠানের মধ্য দিয়ে শেষ হয় প্রথমদিনের উদযাপন।পরেরদিন সকালে কক্সবাজার থেকে টেকনাফে পৌঁছেই জাহাজে করে একমাত্র প্রবাল দ্বীপ সেন্টমার্টিনের উদ্দেশে সকলের যাত্রা শুরু হয়। জাহাজ থেকে একপাশে বাংলাদেশের ম্যানগ্রোভ বন এবং অন্যপাশে মায়ানমারের সবুজ পাহাড়, আকাশের শুভ্র মেঘ, নাফ নদী পেরিয়ে বঙ্গোপসাগরে আমাদের জাহাজ ছুটে চলে। সমুদ্রের ঢেউগুলো ছিল বেশ বড় আর সেটি ছড়িয়ে পড়েছিল জাহাজের প্রান্ত পর্যন্ত। শুভ্র সি-গাল পাখিগুলো জাহাজের সঙ্গে যেন পথ প্রদর্শকের মতো ছুটে চলেছিল। অনেকেই খাবার ছুড়ে দেন পাখিগুলোকে উদ্দেশ করে যা ছিল দেখার মতো। নান্দনিক নারকেল গাছের সারি, সাগরের ঢেউ ইত্যাদি দেখতে দেখতেই আমরা দুপুর ১২টায় সেন্টমার্টিন পৌঁছে যাই। হোটেলে সামান্য বিশ্রাম নিয়েই নীল জলের মনোমুগ্ধকর দৃশ্য উপভোগ করতে যাই দারুচিনির দ্বীপে।ঝিরিঝিরি বাতাসের মাতাল করা পরিবেশে থেমে ছিল না সৈকতে সাইকেল চালানো। সমুদ্রের জলে এমন ভাবে মেতেছিলাম দিনের বাকি সময় কিভাবে চলে গেছে টের পাইনি। পরে রাতের বেলা বিচে মাছের বার্বিকিউ পার্টি, পিলো পাসিং, মিউজিক্যাল চেয়ার খেলার সঙ্গে জোছনার আলোয় যেন মিলেমিশে একাকার। ৮ মার্চ সকালে বাংলাদেশের সর্ব দক্ষিণের বিন্দু সেন্টমার্টিনের উদ্দেশে রওনা হই। প্রচুর প্রবাল, পাথর, কেয়া বনে নিজেরা হারিয়ে যাই কিছুক্ষণের জন্য। ওইদিন বিকাল ৩টায় সেন্টমার্টিন থেকে কক্সবাজারের উদ্দেশে রওনা হই। রাতে কক্সবাজারে বার্মিজ মার্কেটে কেনাকাটা সেরে সৈকতে ফানুস উড়াই। ফানুসের আগুনের শিখায় বিচের আকাশ যেন রক্তিম হয়ে উঠেছিল। ইচ্ছা না থাকা সত্ত্বেও অবশেষে রাত ২টায় আমরা বিশ্ববিদ্যালয়ের উদ্দেশে রওনা দেই। স্মৃতিগুলো আজীবন চিরসবুজ হয়ে মনে গাঁথা থাকবে।  



24368,40185
আশিকের উদ্যোগ
ফিচার
প্রকাশ : ২৭ মার্চ ২০১৯, ০০:০০
 বর্তমানে হাজারো উদ্যোক্তা আছে যারা মাছ চাষ, ফার্ম কিংবা অনলাইন সেবার মাধ্যমে নিজেকে প্রমাণ করছে। তবে সেখানে একটু ব্যতিক্রম ঢাকা বিশ্ববিদ্যালয়ের শিক্ষার্থী আশিকুজ্জামান আশিক। যে কিনা কাজ করছে সমুদ্র উপকূলবর্তী আদিবাসী সম্প্রদায় কিংবা বাঘ বিধবাদের নিয়ে। আর এ বিষয়ে লিখছেন জি এম ইমরান হোসেনপ্রকল্পের বিষয়: প্রকল্পের নাম ইনিশিয়েটিভ ফর কোস্টাল ডেভেলপমেন্ট (আইসিডি)। যেটা কিনা সুন্দরবনে মাছ, মধু ও কাঠ সংগ্রহ করতে যেয়ে যেসকল জেলে, বাওয়ালী ও মৌয়াল বাঘের আক্রমণে নিহত হয়েছেন তাদের বিধাব স্ত্রী এবং সন্তানদের ভাগ্যোন্নয়নে এবং সমুদ্র উপকূলবর্তী মুন্ডা সম্প্রদায়ের ছেলেমেয়েদের শিক্ষা সহায়তায় কাজ করে যাচ্ছে।যেভাবে উদ্যোক্তা বনে যাওয়া: আইসিডির প্রতিষ্ঠাতা আশিকুজ্জামান বলেন, প্রথমে আমি বাঘ বিধবাদের জন্য কিছু করার তাগিদে প্রতিষ্ঠা করি ইনিশিয়েটিভ ফর কোস্টাল ডেভেলপমেন্ট (আইসিডি)। টিউশনির টাকা থেকে একটা অংশ ব্যয় করি আইসিডি সংগঠনে। ছোট পরিসরে চলতে থাকে শিক্ষা ও সামাজিক উন্নয়নমূলক নানা কর্মকাণ্ড। প্রাথমিকভাবে ১০ জন বাঘ বিধবাকে সেলাই মেশিন দেওয়ার পর সামাজিক যোগাযোগ মাধ্যমে ব্যাপক সাড়া পড়ে। আমার এই কাজে এগিয়ে আসে ‘এলজি ইলেকট্রনিকস বাংলাদেশ’। এলজির কান্ট্রি ডিরেক্টর ডি কে সন বাঘ বিধবাদের কল্যাণে কাজ করার জন্য ৪ লাখ টাকা অনুদান দেন। আমি সেই অর্থ দিয়ে আরো ৩০ জন বাঘ বিধবাকে মাসব্যাপী দর্জি প্রশিক্ষণ শেষে তাদের মাঝে সেলাই মেশিন, সিট কাপড় ও প্রয়োজনীয় উপকরণ প্রদান করি। শুধু তাই নয়, আরো তিনজন বাঘ বিধবা চালের কুঁড়ার ব্যবসা ও গরু পালন করে স্বাবলম্বী হচ্ছে আমাদের সহযোগিতায়। তাদের সহযোগিতায় উপকূলের ৩ হাজার স্কুল শিক্ষার্থীকে বিনামূল্যে রক্তের গ্রুপ সম্পন্ন করেছি। “স্বপ্ন পাড়ি”র সহযোগিতায় শতাধিক মুন্ডা শিক্ষার্থী, বাঘ এতিম, এতিম, প্রতিবন্ধীর মাঝে শিক্ষা উপকরণ বিতরণ করা হয়েছে। মুন্ডা সম্প্রদায়ের মাঝে শিক্ষার আলো ছড়াতে প্রতিষ্ঠা করা হয়েছে ‘বিরসা মুন্ডা প্রভাতী’ স্কুল। পরিচয়: খুলনা জেলার কয়রা উপজেলার ৬নং কয়রা গ্রামের ছেলে আশিক। সরকারি  এম এম সিটি কলেজ থেকে এইচএসসি পাস করে ২০১১-১২ শিক্ষাবর্ষে ভর্তি হন ঢাকা বিশ্ববিদ্যালয়ে। সেখান থেকে অনার্স, মাস্টার্স সম্পন্ন করেন।   



24369,40186
উত্সবে সমাবর্তন
ফিচার
প্রকাশ : ২৭ মার্চ ২০১৯, ০০:০০
 বিয়ে করারসুযোগ জীবনে দুইতিনবারও আসতে পারে,কিন্তু সমাবর্তন জীবনেএকবারই আসে, তাইআনন্দ করছি  আলামিন শিহাব দিনটি ছিল উজ্জ্বল রোদের। মাথার ওপর আগুন-গরম সূর্য। সে সবকে থোরাই কেয়ার করে আনন্দ উত্সবে মেতে উঠেছিলেন নবীন গ্রাজুয়েটরা। ‘এই এই... ক্যাপটা উড়িয়ে দে... উড়িয়ে দে।’ ক্যামেরার লেন্সে চোখ রেখে বন্ধুদের নির্দেশনা দিচ্ছিলেন। বন্ধুরা শুধু ক্যাপ উড়িয়েই ক্ষান্ত হলেন না, নিজেরাও শূন্যে লাফিয়ে উঠলেন খানিকটা। একের পর এক সাটার চাপলেন--ক্লিক...ক্লিক।‘আজ খুব আনন্দের দিন, তাই না?’ জিজ্ঞেস করি। একগাল হেসে বলেন, ‘বিয়ে করার সুযোগ জীবনে দু-তিনবারও আসতে পারে, কিন্তু সমাবর্তন জীবনে একবারই আসে, তাই আনন্দ করছি।’ক্যাম্পাসের গাছের ছায়ায় বসে থাকা কানিজ ও মেঘলাকে খানিকটা বিষণ্ন দেখাচ্ছিল। ‘ব্যাপার কী?’ জানতে চাইলে কানিজ বলেন, ‘আমাদের ক্যাম্পাসটা এত সুন্দর, নয়নাভিরাম। এত সবুজেঘেরা প্রাকৃতিক ক্যাম্পাস ছেড়ে চলে যেতে হবে। শিগগিরই ঢুকে পড়ব কর্মজীবনে। চাইলেও আর যখন তখন ক্যাম্পাসে আসতে পারব না। মনটা খারাপ লাগছে।’ তাই বলে কী ছবি তোলা বন্ধ থাকবে? মোটেও না। কানিজদের বন্ধু বিকাশ, অর্ক, মিনহাজ ও মাহাদী হৈ হৈ করতে করতে ছুটে এলেন বুশরা-আনিকাদের কাছে। সারা ক্যাম্পাস খুঁজে মরছি তোদের! আয়, আয় স্মৃতি ধরে রাখি। এরপর তো এভাবে সবাই একসাথে হওয়া হবে না রে।’ক্যাম্পাসে গ্রাজুয়েটদের আনন্দ, উল্লাস আর সেলফি তোলার মহাযজ্ঞ চলে সন্ধ্যা অবধি। তারপর ফুরায় আনন্দযজ্ঞের সমাবর্তন। কিন্তু রেশ রয়ে যায় মনে। ৮ জন স্বর্ণপদক জয়ী, সহস্রাধিক অভিভাবক আর ছয় হাজার আটশো তিন জন স্নাতক ও স্নাতকোত্তর শিক্ষার্থী। এই নিয়ে শেষ হলো উজ্জ্বল জমকালো এক সমাবর্তন। আয়োজনটি করেছিল বেসরকারি বিশ্ববিদ্যালয় ইন্টারন্যাশনাল ইউনিভার্সিটি অব বিজনেস অ্যাগ্রিকালচার এন্ড টেকনোলজি (আইইউবিএটি) তাদের ৫ম সমাবর্তনকে ঘিরে। ২১ মার্চ রাজধানীর উত্তরায় ১৪ নং সেক্টর-এর খেলার মাঠে উত্সবমুখর পরিবেশে অনুষ্ঠিত হয়ে গেল এ বিপুল সমারোহের আনন্দযজ্ঞ।  সমাবর্তনের সভাপতিত্ব করেন শিক্ষামন্ত্রী ডা. দীপু মনি। সমাবর্তন বক্তা হিসেবে উপস্থিত ছিলেন ঢাকা বিশ্ববিদ্যালয়ের সাবেক উপাচার্য এবং বিশ্ববিদ্যালয় মঞ্জুরি কমিশনের সাবেক চেয়ারম্যান অধ্যাপক ড.আবুল কালাম আজাদ চৌধুরী।অনুষ্ঠানে আরও বক্তব্য রাখেন প্রখ্যাত কথাসাহিত্যিক  ইমদাদুল হক মিলন, আইইউবিএটির উপাচার্য অধ্যাপক ড. আব্দুর রব, উপ-উপাচার্য অধ্যাপক হামিদা আখতার বেগম। 



24370,40187
‘ব্যক্তিকে তৈরি করে সংগঠন’
ফিচার
প্রকাশ : ২৭ মার্চ ২০১৯, ০০:০০
  জান্নাতুল ফেরদৌস আহসান হাবীব। স্কুলজীবন থেকেই তিনি ছিলেন সাংগঠনিক নেতৃত্ব গুণসম্পন্ন। সংগঠনপ্রিয় মানুষটির হাত ধরেই যাত্রা হয়েছিল ক্যাম্পাসের অনেক সংগঠনের। নতুন বিশ্ববিদ্যালয়ে বস্তুগত ও সাংস্কৃতিক অবকাঠামোর অভাব ছিল। সাংস্কৃতিক কার্যক্রম শুরু করতে স্ব-প্রণোদিত হয়ে গড়ে তুলেছিলেন সাংস্কৃতিক অবকাঠামো। প্রগতিশীল চর্চায় ছিলেন বরাবরই সচেষ্ট। ছাত্রজীবনের অনেকটা অংশই ব্যয় করেছেন সাংবাদিকতা, আবৃত্তি, রোটার্যাক্ট, বিতর্ক, থিয়েটারসহ নানাবিধ সামাজিক-সাংস্কৃতিক কর্মকাণ্ডে। প্রান্তিক কণ্ঠচর্চা কেন্দ্র, মুহূর্ত থিয়েটার, রোটার্যাক্ট ক্লাব অব কুমিল্লা ইউনিভার্সিটি, প্রথম আঞ্চলিক সংগঠন ব্রাহ্মণবাড়িয়া স্টুডেন্টস ওয়েলফেয়ার এসোসিয়েশন এর সূত্রপাত তার হাতেই। ছিলেন কুমিল্লা বিশ্ববিদ্যালয় সাংবাদিক সমিতির প্রতিষ্ঠাকালীন আহ্বায়ক।বিশ্ববিদ্যালয়ের যেকোনো সাংস্কৃতিক অনুষ্ঠানে তার সঞ্চালনা ও আবৃত্তি ছিল নিয়মিত অনুষঙ্গ। বিশ্ববিদ্যালয়ের প্রথম নির্বাচিত শ্রেণি প্রতিনিধি ছিলেন তিনি। বিশ্ববিদ্যালয়ের প্রথম আনুষ্ঠানিক কার্যক্রম বৃক্ষরোপণ অভিযান পরিচালিত হয় তার ব্যবস্থাপনায়। সেই আয়োজনের কভারেজ ছিল বিশ্ববিদ্যালয়ের কোনো ছাত্রের করা প্রথম নিউজ। ইন্টারনেট সংযোগ না থাকায় শহরে গিয়ে পত্রিকা অফিসে ফ্যাক্স করতেন নিউজ।আহসান হাবীব কাজ করেন নিজস্ব বোধ, বিশ্বাস ও স্বপ্নের তাড়নায়। বিশ্ববিদ্যালয়ের সামগ্রিক কল্যাণ ও সংগঠনগুলোর খোঁজ-খবর নেওয়া ও পরামর্শ দানে এখনো সদা সোচ্চার তিনি। সংগঠন বোদ্ধাদের নিকট তিনি অণুপ্রেরণা ও শক্তির নাম।ক্যাম্পাস জীবনের স্মৃতিচারণ করে তিনি বলেন, বিভিন্ন সংগঠনের উদ্যোগ ও সেখানে কাজের মধ্য দিয়ে প্রকৃতপক্ষে আমি মানুষকে অধিকতর জানার সুযোগ পেয়েছি। এই জানাই সমৃদ্ধ করেছে আমার চিন্তাজগেক, গড়ে তুলেছে এই ক্ষুদ্র আমাকে।   



24371,40188
জনবল নিয়োগ দেবে বেসরকারি বিমান চলাচল কর্তৃপক্ষ
ফিচার
প্রকাশ : ২৭ মার্চ ২০১৯, ০০:০০
সম্প্রতি জনবল নিয়োগের বিজ্ঞপ্তি প্রকাশ করেছে বাংলাদেশ বেসরকারি বিমান চলাচল কর্তৃপক্ষ। ইতোমধ্যে তারা বিভিন্ন দৈনিক প্রতিকায় নিয়োগ সংক্রান্ত  বিজ্ঞপ্তি প্রকাশ করেছে। বিজ্ঞপ্তি অনুযায়ী ৩ পদে মোট ৪৩ জনকে নিয়োগ দেওয়া হবে। ইতোমধ্যে শুরু হয়েছে আবেদনের কার্যক্রম, চলবে আগামী ৪ এপ্রিল, ২০১৯ খ্রি. পর্যন্ত। যোগ্য ও আগ্রহীরা চাইলে উল্লিখিত পদগুলোতে আবেদন করতে পারেন। আবেদনের বিস্তারিত নিয়ে লিখেছেন মাহবুব শরীফবাংলাদেশ বেসরকারি বিমান চলাচল কর্তৃপক্ষ কর্তৃক প্রকাশিত বিজ্ঞপ্তি অনুযায়ী ৩ পদে ৪৩ জন নিয়োগ দেয়া হবে। বিজ্ঞপ্তিটি পাওয়া যাবে  www.caab.gov.bd এই ঠিকানায়। এছাড়াও বিভিন্ন জাতীয় দৈনিক পত্রিকাতে প্রকাশিত হয়েছে বিজ্ঞপ্তিটি।  আবেদন করা যাবে ৪ এপ্রিল পর্যন্ত। আগ্রহীরা উল্লিখিত পদগুলোতে আবেদনের আগে আবেদনের যোগ্যতা সম্পর্কে ভালোভাবে জেনে নিতে পারেন। অগ্নিনির্বাপক মোটরচালক
অগ্নিনির্বাপক মোটরচালক পদে নিয়োগ দেয়া হবে ১৫ জন। আবেদনের জন্য প্রার্থীকে এসএসসি পাসসহ হলকা ও ভারী যানবাহন চালনার লাইসেন্স থাকতে হবে। এ ছাড়া প্রার্থীদের নির্ধারিত উচ্চতা থাকতে হবে। নিয়োগপ্রাপ্তরা ১০ হাজার ২শ’ থেকে ২৪ হাজার ৬ শ’ ৮০ টাকা হারে বেতন পাবেন। মোটর পরিবহন ফিটার ড্রাইভার
পদটিতে পাঁচজনকে নিয়োগ দেওয়া হবে। আবেদনের জন্য প্রার্থীকে এসএসসি পাসসহ হালকা ও ভারী যানবাহন চালনার লাইসেন্স থাকতে হবে। এ ছাড়া প্রার্থীদের মোটর মেকানিক্সে ট্রেড সার্টিফিকেট থাকতে হবে। নিয়োগপ্রাপ্তরা ৯ হাজার ৭০০ থেকে ২৩ হাজার ৪৯০ টাকা হারে বেতন পাবেন।
মোটর পরিবহন চালক
পদটিতে ২৩ জনকে নিয়োগ দেওয়া হবে। আবেদনের জন্য প্রার্থীকে অষ্টম শ্রেণি পাসসহ হালকা ও ভারী যানবাহন চালনার লাইসেন্স থাকতে হবে। নিয়োগপ্রাপ্তরা ৯ হাজার ৭০০ থেকে ২৩ হাজার ৪৯০ টাকা হারে বেতন পাবেন। আবেদনকারীর বয়সসীমা
আবেদনকারীর বয়স ৩১ ডিসেম্বর, ২০১৮ তারিখ অনুযায়ী ১৮ থেকে ৩০ বছরের মধ্যে হতে হবে। তবে মুক্তিযোদ্ধা ও প্রতিবন্ধী কোটার প্রার্থীদের বয়সসীমা ৩২ বছর পর্যন্ত শিথিলযোগ্য। এ ক্ষেত্রে কোনো এফিডেভিট গ্রহণযোগ্য নয়। আবেদন প্রক্রিয়া
চেয়ারম্যান, বাংলাদেশ বেসরকারি বিমান চলাচল কর্তৃপক্ষ বরাবর আবেদনপত্র পাঠাতে হবে। আবেদনপত্রের সঙ্গে সম্প্রতি তোলা চার কপি পাসপোর্ট আকারের সত্যায়িত রঙিন ছবি, এক কপি প্রবেশপত্রের নির্ধারিত স্থানে আঠা দিয়ে লাগিয়ে দিতে হবে। সব শিক্ষাগত যোগ্যতার সনদের সত্যায়িত কপি, নমুনা প্রবেশপত্র এবং পরীক্ষা ফি বাবদ ২০০ টাকার ব্যাংক ড্রাফট বা পে-অর্ডার সংযুক্ত করে দিতে হবে। আবেদনের শেষ তারিখ
আগামী ৪ এপ্রিল, ২০১৯ তারিখের মধ্যে চেয়ারম্যান, বাংলাদেশ বেসরকারি বিমান চলাচল কর্তৃপক্ষ, কুর্মিটোলা, ঢাকা-১২২৯ বরাবর ডাকযোগে পৌঁছাতে হবে। 



24372,40189
বিদেশে উচ্চশিক্ষায় যে বিষয়গুলো গুরুত্বপূর্ণ
ফিচার
প্রকাশ : ২৭ মার্চ ২০১৯, ০০:০০
মিঠু মোস্তাফিজ উচ্চমাধ্যমিকের পর অনেক শিক্ষার্থীর স্বপ্ন জুড়েই থাকে বিদেশের খ্যাতনামা বিশ্ববিদ্যালয়গুলো। সেদিক থেকে লন্ডনের কুইন মেরি বিশ্ববিদ্যালয় পছন্দের শীর্ষে। কুইন মেরি ইউনিভার্সিটি অব লন্ডন ব্রিটেনের অন্যতম বিখ্যাত বিশ্ববিদ্যালয়। লন্ডনের পূর্বদিকে এর অবস্থান। প্রতি বছর উচ্চশিক্ষা অর্জনের জন্য বিশ্বেও বিভিন্ন প্রান্ত থেকে শিক্ষার্থীরা এখানে আসে। যারা দেশের বাইরে গিয়ে ব্যবসায়, আইন ও মেডিসিনের ওপর গ্র্যাজুয়েশন বা উচ্চতর শিক্ষা নিতে চান তারা কয়েকটি বিষয় গুরুত্ব দিতে পারেন।অ্যাকাউন্টিংয়ে যারা পড়তে চান তাদেরকে চার বছর মেয়াদি ব্যাচেলর ডিগ্রি নিতে হবে। আর ব্যাচেলর ডিগ্রিতে অ্যাকাউন্টিং, ব্যবসায়, ফিন্যান্স, ম্যাথমেটিক্স ও স্ট্যাটিসটিক্স কোর্সগুলো সম্পন্ন করতে হবে। ব্যাচেলর ডিগ্রির পর পোস্ট গ্রাজুয়েশন সম্পন্ন করে নিতে হবে। বাড়তি দুই বছর সময় লাগে এ ডিগ্রি নেয়ার জন্য। এতে করে পরবর্তীতে যেকানো ভালো প্রতিষ্ঠানে উচ্চতর পদে ও সরকারি প্রতিষ্ঠানে চাকরি পাওয়ার সম্ভাবনাগুলো তৈরি হয়। এরপর চাইলে এ বিষয়ে আরো পড়াশোনা করা যেতে পারে। এক্ষেত্রে পিএইচডি করে নেয়া যেতে পারে। কুইন মেরি ইউনিভার্সিটি অব লন্ডনে চলতি বছরের সেপ্টেম্বরে অ্যাকাউন্টিং ও ফিন্যান্সে স্নাতক লেভেলে ভর্তি হওয়া যাবে।চলতি বছরের সেপ্টেম্বরে কুইন মেরি ইউনিভার্সিটি অব লন্ডনে  কম্পিউটার সায়েন্স ও ইঞ্জিনিয়ারিংয়ের কোর্সে ভর্তি শুরু হবে। আর এ কোর্স গ্রহণ করতে হলে ইংল্যান্ডের শিক্ষার্থীদের খরচ পড়বে নয় হাজার দুই শ’ ৫০ পাউন্ড। অন্যদিকে বিশ্বের অন্যান্য স্থান থেকে আগত শিক্ষার্থীদেও খরচ পড়বে ২০ হাজার আট শ’ ৫০ পাউন্ড। এখানে নিত্যনতুন প্রযুক্তি নিয়ে কাজ করা শেখা থেকে শুরু করে প্রযুক্তির নতুন আপডেটগুলো সম্পর্কে শিক্ষাদান করা হয়।কুইন মেরিতে আইন এবং অর্থনীতি একটি সম্মিলিত ডিগ্রি হিসেবে গণ্য। এখানে আইন-শৃঙ্খলার পাশাপাশি রাজনীতি বিষয়ে শিক্ষাদান করা হয়।  তিন বছর মেয়াদি এলএলবিতে বার কাউন্সিল ও ল সোসাইটির প্রয়োজনীয়তা পূরণের জন্য বাদ্যতামূলক মডিউল অন্তর্ভূক্ত করেছে যার ফলে একে মানসম্পন্ন আইন বিষয়ক ডিগ্রি বললেও ভুল হবে না। স্কুল অব ল অ্যান্ড স্কুল অব পলিটিক্স অ্যান্ড ইন্টারন্যাশনাল  রিলেশনসে পড়ার সময় শেখা যাবে আইনের মূল নীতিগুলো, রাজনৈতিক ত্বত্ত্ব ও বিশ্বের বিভিন্ন আইনের নীতি সম্পর্কে। কুইন মেরিতে আইনে পড়তে গেলে ইংল্যান্ডে বসবাসরত শিক্ষার্থীদের খরচ হবে নয় হাজার দুই শ’ ৫০ পাউন্ড যেখানে বিশ্বেও অন্যান্যদের ফি দিতে হবে ১৯ হাজার পাঁচ শ’ পাউন্ড।মানব শরীর বিজ্ঞান, জীববিজ্ঞান, আণবিক জীববিদ্যা, ইমিউনোলজি, জেনেটিক্স ও ফার্মাকোলজি সম্পর্কে শিক্ষাদান করা হয়। ফলে শেষবর্ষে মিক্ষার্থী তার গবেষণায় বিশেষায়িত এরিয়াগুলো যেমন- আন্তঃস্ক্রিয়ত্ব, জিনোমিক্স, ড্রাগ ডিজাইন, সেল প্যাথোলজি ও ক্যান্সার বিজ্ঞান ইত্যাদি যোগ করতে পারে।বাংলাদেশি শিক্ষার্থীরা শিক্ষা সম্পর্কিত বিভিন্ন সেবা পেতে কিংবা কুইন মেরি বিশ্ববিদ্যালয়ে পড়তে আগ্রহী হলে যোগাযোগ করতে পারেন এডুকেশনাল কনসালট্যান্সি প্রতিষ্ঠান মেইসেস বিডির ফেসবুক পেজে। এছাড়া তাদের সেবা পেতে যোগাযোগ করতে পারেন  https://www.macesbd.com/ওয়েবসাইটে।   



24373,40190
একজন উদ্যোক্তা তৈরির কারিগর
ফিচার
প্রকাশ : ২৭ মার্চ ২০১৯, ০০:০০
মোস্তাফিজুর রহমান বর্তমান সময়ে তরুণরা চাকরির পাশাপাশি একজন ভালো উদ্যোক্তা হতেও আগ্রহী। কীভাবে একজন ভালো উদ্যোক্তা হওয়া যায় তা হয়তো অনেকেই জানেন না। আবার অনেকে না জেনে বিভিন্ন ব্যবসায় বিনিয়োগ করে আর্থিকভাবে ক্ষতিগ্রস্ত হচ্ছে। ব্যবসা সম্পর্কে বিস্তর ধরনা নিয়ে যদি বিনিয়োগ করা হয় তাহলে ক্ষতিগ্রস্ত হওয়ার সম্ভাবনা থাকে খুব কম। যারা এমন ভাবছেন যে, কীভাবে একজন সফল উদ্যোক্তা হওয়া যায় বা কোথায় থেকে উদ্যোক্তা হওয়ার মন্ত্র শেখা যাবে। তাদের জন্য সমাধান নিয়ে দেশেই কাজ করছেন ইকবাল বাহার নামের একজন উদ্যোক্তা তৈরির কারিগর।দেশের ৬৮টি জেলাসহ বিশ্বের ১৭টি দেশের তরুণদের একসঙ্গে অনলাইনের মাধ্যমে উদ্যোক্তা তৈরির মন্ত্র শেখান ইকবাল বাহার। এ প্রসঙ্গে তিনি বলেন, ‘  আমি নিজে স্বপ্ন দেখি ও তরুণদের স্বপ্ন দেখাই  এটা আমার সামাজিক দায়বদ্ধতা যা আমি কোনো প্রকার পারিশ্রমিক ছাড়া করি এবং প্রতিদিন ২ ঘণ্টা সময় ব্যয় করি এই কাজে। প্রায় অসম্ভব একটি স্বপ্ন আজ সারাদেশের ৬৪ জেলা ও ১৭টি দেশের প্রবাসী বাংলাদেশিসহ ৫০ হাজার  তরুণ-তরুণীদের মাঝে এই কার্যক্রম চলছে।’তিনি লাগাতার ৯০দিন করে ব্যাচ হিসেবে প্রশিক্ষণ দিয়ে থাকেন। যে পদ্ধতিতে তিনি প্রশিক্ষণ দিয়ে থাকেন সে প্রসঙ্গে ইকবাল বাহার বলেন,‘গত এক বছর ধরে ৪টি ব্যাচের মাধ্যমে চলেছে আমাদের এই অনলাইন কর্মশালা। একদিনের জন্যও আমাদের এই কর্মশালা বন্ধ ছিল না, শুক্রবার, শনিবার, সরকারী ছুটি এমনকি ঈদের দিনও কার্যক্রম পরিচালনা করছি। এটা সারাবিশ্বে একটি ইতিহাস যে, টানা ৯০ দিনের কোনো কর্মশালা পৃথিবীতে কেউ কোনদিন করেনি।’   প্রতিটি ব্যাচে যারা অংশগ্রহণ করেন তাদের স্বপ্নকে বাস্তব রূপ দিতে কাজ করছেন ইকবাল বাহার। এ বিষয়ে তিনি বলেন,‘৯০ দিন ধরে আমি শুধু উদ্যোক্তা হবার সকল কলা-কৌশল শিখাইনি, শিখিয়েছি কীভাবে একজন ভালো মানুষ হয়ে বুক ফুলিয়ে বাঁচে থাকতে হয়, কিভাবে সমাজের জন্য ও দেশের জন্য কাজ করতে হয় এবং সফল হতে হলে দরকার মা-বাবার দোয়া।’ু     ইকবাল বাহারে প্রত্যাশা, আগামী ২ বছরে দেশে ৩ হাজার উদ্যোক্তা তৈরির মধ্যদিয়ে ১ লক্ষ কর্মসংস্থান তৈরি করা।  ‘চাকরি করবো না, চাকরি দেবো’  স্লোগানকে প্রতিষ্ঠিত করতে চান তিনি।উদ্যোক্তা তৈরি কার্যক্রমের প্রথম দিকের অবস্থা বর্ণনা করতে গিয়ে ইকবাল বাহার বলেন, ‘ ২০১৮ সালের  জানুয়ারিতে আমাদের অনলাইন প্রশিক্ষণ কার্যক্রমের যাত্রা শুরু হয়। ৬৪ জেলা থাকে ১৬৪ জন তরুণ ও তরুণীকে নিয়ে উদ্যোক্তা তৈরির টানা ৯০ দিনের প্রথম ব্যাচ নিয়ে কাজ করেছি। দ্বিতীয় ব্যাচ ছিলো বাংলাদেশের ৬৪ জেলা ও ১১ টি দেশের ৬ হাজার তরুণ ও তরুণীকে নিয়ে , ৬৪ জেলা ও ১৫ টি দেশের ১৫,০০০ জন তরুণ ও তরুণীকে নিয়ে ছিলতৃতীয় ব্যাচ এবং চতুর্থ ব্যাচ হলো ৬৪ জেলা ও ১৭টি দেশের ৩০ হাজার তরুণ ও তরুণীকে নিয়ে ৯০ দিননের কর্মশালা। এরই ধারাবহিকতায় বর্তমানে চলছে ৫ম ব্যাচ। ’অনলাইন কর্মশালা থেকে হাজার হাজার তরুণ-তরুণী প্রশিক্ষণ নিয়েছে, বর্তমানে তাদের অবস্থান সম্পর্কে ইকবাল বাহার বলেন, ‘প্রায় ৬ শ’ জন উদ্যোক্তা হবার জন্য ইতোমধ্যে কাজ শুরু করে দিয়েছেন। যারা বিজনেস বন্ধ করে দিয়েছিলেন তাঁরা আবার শুরু করেছেন, যারা আগে শুরু করা বিজনেসে ভাল করছিলেন না তাঁরা এখন আলোর মুখ দেখতে শুরু করেছেন । অনেকে ভেবেছিলেন জীবনে চাকরি করা ছাড়া তাঁকে দিয়ে আর কিছু সম্ভব নয়।  তারাও এখন চাকরি ছেড়ে উদ্যোক্তা হবার কথা ভাবছেন। আবার কেউ কেউ শুরুও করে দিয়েছেন।’ তিনি তরুণ-তরুণীদের উদ্যেশ্যে বলেন, ‘যারা স্বপ্ন দেখেন নিজে কিছু একটা করতে চান, পরিশ্রম করতে চান, যাদের কোন তাড়াহুড়া নেই ও নিজের জীবনটাকে বদলে চান। আমরা শুধুমাত্র তাদেরকে নিয়ে কাজ করছি । আমাদের সাথে কাজ শেখার জন্য সবচেয়ে বড় যোগ্যতা হলো - আপনি একজন ভালোমানুষ। ’সারাদেশ থেকে হাজার হাজার তরুণ তরুণী উদ্যোক্তা হওয়ার স্বপ্ন নিয়ে অনলাইনে প্রশিক্ষণ নিয়েছেন। এদের মধ্যে একজন হলেন মুজাহিদুর রহমান অপু। তিনি খুলনা থেকে অনলাইনে প্রশিক্ষণ নিয়েছেন। বর্তমানে তিনি অনলাইনে হ্যান্ড প্রিন্টিং কাপড়ের ব্যবসা করছেন। তিনি যে প্রতিষ্ঠানটি পরিচালনা করছেন সেটির নাম ‘রঙবেরঙ’। অনলানে উদ্যোক্তা হওয়ার প্রশিক্ষণ গ্রহণ করে তিনি নিজেকে সফল উদ্যোক্তা হিসেবে প্রতিষ্ঠিত করতে শুরু করেছেন ইতোমধে। অনলাইন প্রশিক্ষণ ও বর্তমান অবস্থা সম্পর্কে মুজাহিদুর রহমান অপু বলেন,‘আমি খুলনা থেকে অনলাইন প্রশিক্ষণে অংশগ্রহণ করেছি। আমি ছিলাম দ্বিতীয় ব্যাচে। ব্যবসা করতে হলে একজন উদ্যোক্তাকে কোন বিষয়গুলোতে গুরুত্ব দেয়া প্রয়োজন তা আমি ওখান থেকে শিখতে পেরেছি। আমি যে বিষয়গুলোকে আগে ভয় পেতাম তা বর্তমানে চ্যালেঞ্জ হিসেবে গ্রহণ করতে ভয় পাই না। ’ তিনি আরো বলেন, ‘এই ধরনের কার্যক্রম চলমান থাকলে দেশের বেকার সমস্যা দূর হয়ে যাবে অল্প দিনেই।’এমন আর একজন উদ্যোক্তা হলেন এম হোসেন। তিনি বরিশাল থেকে অনলাইন প্রশিক্ষণে অংশগ্রহণ করে ছিলেন। বর্তমানে তিনি ই-কমার্স ব্যবসা করছেন। তিনি বলেন,‘ আমি মাস্টার্স শেষ করে বেকার হয়ে হতাশার জীবন কাটাতে ছিলাম। দীর্ঘ দিন আমি চাকরির পিছনে ছুঁটেছি। অনলাইনে প্রশিক্ষণ নিয়ে আজ আমি একটি ই-কমার্স মার্কেট প্লেস পরিচালনা করছি। এক জন উদ্যোক্তা হতে হলে যে বিষয়গুলো গুরুত্ব দিতে হয়, ইকবাল বাহার স্যার তা আমাদের শিখিয়ে দেন। শুধু তা-ই নয়, উদ্যোক্তা হতে হলে যে চ্যালেঞ্জগুলো মোবাবিলা করতে হয় তা সে বিষয়েও আমাদের ধারনা দেন তিনি। ’ তিনি আরো বলেন, ‘অনলাইন প্রশিক্ষণের মাধ্যমে আমি ইকবাল বাহার স্যারের কাছে শিখেছি, ব্যবসা পরিচালনার অনেক গুরুত্বপূর্ণ বিষয়। ’এম হোসেন প্রথমে তার ই-কমার্স সাইটে ভারতীয় একটি পণ্য বিক্রি করেছে। সম্প্রতি তিনি দেশীয় থ্রি-পিস ও জামদানী কাপড়ের মেলা বসাতে চায় তার মার্কেট প্লেসে। ইতোমধ্যে তিনি তার যাবতীয় প্রস্তুতি সম্পন্ন করেছেন।এমন আর একজন উদ্যোক্তা হলেন হাবিব রহমান। তিনি বর্তমানে অনলাইনে ডিজাইন ও প্রিন্টিং ব্যবসা করছে। তার প্রতিষ্ঠানের নাম  হলো- গ্রাফিক কমার্স। চতুর্থ ব্যাচে প্রশিক্ষণ নিয়েছেন তিনি। তিনি বলেন,‘ বর্তমানে আমি অনলাইনে ডিজাইন ও প্রিন্টিংয়ের ব্যবসা করছি। যদিও সম্প্রতি আমি আমার ব্যবসাটা শুরু করেছি তবুও সব কিছু ঠিকঠাকই মনে হচ্ছে আমার কাছে। অনলাইন প্রশিক্ষণের মাধ্যমে রিয়েল লাইফ সম্পর্কে জানতে পেরেছি। অনেক বড় একটি নেটওয়ার্কের তৈরি হয়েছে এখান থেকে। বর্তমানে এই প্লাটফর্মে অন্তত ৫০ হাজার তরুণ-তরুণী রয়েছেন। এই নেটওয়ার্কের মাধ্যমে আরো অনেক দূর পথ চলা যাবে বলে আমি বিশ্বাস করি। 



24374,40191
প্রফেশনাল আইটি ও ডিপ্লোমায় ঝুঁকছে তরুণরা
ফিচার
প্রকাশ : ২৭ মার্চ ২০১৯, ০০:০০
 সময়ের সাথে সাথে আর্থ-সামাজিক উন্নয়ন আইটি নির্ভর হয়ে পড়ছে। ফলে আইটি  সেক্টর হয়ে উঠেছে ক্যারিয়ার গঠনের জন্য তরম্নণ-প্রজন্মের প্রথম পছন্দ। আইটি  সেক্টরের বিভিন্ন ধরনের বিশেষায়িত শাখা যেমন- প্রফেশনাল থ্রিডিএনিমেশন, গ্রাফিক্স ডিজাইন, পিএইচপি উইথ লারাভেল ফ্রেমওয়ার্ক, এনড্রয়েড এপস ডেভেলপমেন্ট, স্প্রিং ফ্রেমওয়ার্ক ফর জাভা, সফটওয়্যার টেষ্টিং, অগুমেন্টেড রিয়ালিটি, ভার্চুয়াল রিয়ালিটি প্রভৃতি সেক্টরই স্বপ্নময় সম্ভাবনা সমৃদ্ধ, কিন্তু দরকার বিশেষায়িত দক্ষতা ও জ্ঞানের গভীরতা এবং বাস্তবমুখী শিক্ষার প্রায়োগিক ক্ষমতা। কিন্তু আমাদের দেশে বাস্তবমুখী শিক্ষা গ্রহণের জন্য পর্যাপ্ত সংখ্যক দক্ষ ও মানসম্মত শিক্ষা প্রতিষ্ঠানের অভাবই এক্ষেত্রে প্রধান অন্তরায় হয়ে দেখা দিয়েছে। এক্ষেত্রে ড্যাফোডিল ইন্টারন্যাশনাল একাডেমি’র কার্যক্রম ব্যতিক্রম। দক্ষতা ও সাফল্যের সাথে বহু শিক্ষার্থীকে প্রফেশনাল প্রশিক্ষণ প্রদান, আত্মকর্মসংস্থানে সহায়তা ও দেশের আর্থ-সামাজিক উন্নয়নে যুগান্তকারী ভূমিকা পালন করার জন্যই দেশের সেরা প্রশিক্ষণ প্রদানকারী প্রতিষ্ঠান হিসাবে স্বীকৃত। বিস্তারিত ০১৮১১৪৫৮৮৬২ নম্বরে । কোর্সগুলির বিশেষ বৈশিষ্ট্য হচ্ছে কোর্স  শেষে বাধ্যতামুলক রিয়েললাইফ প্রজেক্ট ওয়ার্ক ও ১-৩ মাস মেয়াদি ইন্টার্ণশিপ যা একজন শিক্ষার্থীকে হাতে কলমে কাজ শিখতে সাহায্য করে। এছাড়াও রয়েছে  প্রশিক্ষকদের সার্বক্ষনিক ও সার্বিক তত্ত্বাবধানে নির্দিষ্ট সময়ের মধ্যে কোর্স সমাপ্তি, পরীক্ষা গ্রহণ ও ফলাফল মূল্যায়নের নিশ্চয়তা।  প্রতি বছর ৪ টি সেশনে (মার্চ, জুন, সেপ্টেম্বও ও ডিসেম্বর) এবং ৩টি শিফটে (সকাল-বিকাল-সান্ধ্যকালীন) ডিপ্লোমা প্রোগ্রাম সমূহে ভর্তির সুযোগ দেয়া হয়।  বিস্তারিত   http://www.daffodil.ac ওয়েবসাইটে। 



24375,40192
এ সপ্তাহের চাকরি
ফিচার
প্রকাশ : ২৭ মার্চ ২০১৯, ০০:০০
 সন্ধনী লাইফ ইনস্যুরেন্স কোম্পানি লিমিটেডপদের নাম :বিভাগীয় প্রধানপদের সংখ্যা :নির্দিষ্ট নয়চাকরির দায়িত্বসমূহ : নিদৃষ্ট নয়।চাকরির ধরন :ফুল টাইমশিক্ষাগত যোগ্যতা :ন্যূনতম স্নাতক/সমমান।চাকরির প্রয?োজনীয? বিষয?সমূহযে কোনো জীবন বীমা প্রতিষ্ঠানে ঊর্ধ্বতন পদে গ্রুপবীমা বিভাগে কাজ করার অভিজ্ঞতা থাকতে হবে।কর্মস্থল :বাংলাদেশের যেকোনো স্থানেউত্স :বিডিজবস.কম অনলাইন জব পোস্টিংআবেদনের শেষ তারিখ: এপ্রিল ২, ২০১৯ নোমান গ্রুপপদের নাম :কমার্শিয়াল অফিসারপদের সংখ্যা :নির্দিষ্ট নয়চাকরির দায়িত্বসমূহ :বিভিন্ন বাণিজ্যিক কার্যক্রমসমূহ রক্ষণাবেক্ষণ করা।সকল ধরনের বিবি এল/সি কার্যক্রম পরিচালনা ও প্রক্রিয়াকরণ।নির্দেশ অনুযায়ী, ফাইল প্রস্তুত করা, ব্যাংক এবং গ্রাহকের কাছ থেকে পিআরসি সংগ্রহের ডকুমেন্ট সংগ্রহ, জমা দান।এল/সি খোলার জন্য সংশ্লিষ্ট সকল ফাইলসমূহ প্রস্তুতে সহায়তা করা এবং নির্দেশনা অনুযায়ী ব্যাংকে জমা দান।নির্দেশনা অনুসারে রপ্তানির সকল প্রয়োজনীয় ডকুমেন্টসমূহ প্রস্তুত করা।নির্দিষ্ট সময়ের মধ্যে সংশ্লিষ্ট অফিসসমূহে শিপিং ডকুমেন্টসমূহ উপস্থাপন করা।বন্ডেড ক্যামিকেল, ইয়ার্ন, মেশিনারিজ, স্পেয়ার পার্টস এবং ভ্যাট আইন ২০১৬ সর্ম্পকে উত্তম জ্ঞান।ম্যানেজমেন্ট কর্তৃক প্রদত্ত অন্যান্য কাজ সম্পাদন করা।চাকরির ধরন :ফুল টাইমশিক্ষাগত যোগ্যতা :যেকোনো স্বীকৃত ও স্বনামধন্য বিশ্ববিদ্যালয় হতে উত্তম প্রাতিষ্ঠানিক ফলাফলসহ কমার্স ব্যাকগ্রাউন্ড বা সমমান বিষয় সহ এমবিএ/ এম.কম/ স্নাতক।উচ্চ অভিজ্ঞতা সম্পন্ন প্রার্থীদের ক্ষেত্রে শিক্ষাগত যোগ্যতা শিথিলযোগ্য।চাকরির প্রয়োজনীয় বিষয়সমূহ :বয়স ২৪ থেকে ৩০ বছর। শুধুমাত্র পুরুষরা আবেদন করতে পারবেন।কর্মস্থল :গাজীপুরবেতনসীমা :আলোচনা সাপেক্ষকোম্পানির সুযোগ সুবিধাদিউত্সব ভাতা: ২টি ( বার্ষিক )যোগ্যতাসম্পন্ন প্রার্থীদের জন্য রয়েছে প্রতিযোগীতামূলক ও আকর্ষণীয় বেতন প্যাকেজ সহ সম্ভাবনাময় ক্যারিয়ারের সুযোগ ও চম?কার কাজের পরিবেশ।উত্স :বিডিজবস.কম অনলাইন জব পোস্টিংআবেদনের শেষ তারিখ: মার্চ ৩১, ২০১৯ সিটি ব্যাংক লিমিটেডপদের নাম :সেলস অফিসার - এএমইএক্স কার্ড সেলসখালি পদ :নির্দিষ্ট নয়চাকরির দায়িত্বসমূহ :সংশ্লিষ্ট সেলস ম্যানেজারের মাধ্যমে নির্ধারিত দৈনিক, সাপ্তাহিক এবং মাসিক ভিত্তিতে ব্যক্তিগত লক্ষ্য অর্জন করা।ভাল এবং সম্ভাব্য ক্লায়েন্টদের থেকে নিয়মিত ভিত্তিতে প্রয়োজনীয় সকল ডকুমেন্টসহ দরখাস্তসমূহ সম্পন্ন করা ও সংগ্রহ করা।প্রাত্যহিক, সাপ্তাহিক এবং মাসিক ভিত্তিতে কল রিপোর্ট প্রস্তুত করা।ক্লায়েন্টদের মাধ্যমে আবেদন ফর্মের যথাযথ সম্পাদনা নিশ্চিত করা।শুধুমাত্র সংশ্লিষ্ট ক্লায়েন্টদের থেকে সকল ডকুমেন্ট সংগ্রহ এবং সেই সেকল ডকুমেন্টের অথেনটিকেশন নিশ্চিত করা।ব্যাংক পলিসি অনুযায়ী প্রত্যেক কাস্টেমারের প্রদত্ত যথায়ত সার্ভিস নিশ্চিত করা।চাকরির ধরন :চুক্তিভিত্তিকশিক্ষাগত যোগ্যতা :যেকোনো বিশ্ববিদ্যালয় হতে যেকোন বিষয়ে মাস্টার্স অথবা ৪ বছরের স্নাতক।চাকরির প্রয়োজনীয় বিষয়সমূহ :বয়স সর্বোচ্চ ৩০ বছর। উত্তম আন্তঃব্যক্তিগত ও যোগাযোগ দক্ষতা।চাপের অধীনে কাজ করতে সক্ষত হতে হবে।ফলাফল ভিত্তিক।নারী ও পুরুষ উভ্যয়ই আবেদন করতে পারবেন।কর্মস্থল :চট্টগ্রাম, ঢাকাবেতনসীমা :আলোচনা সাপেক্ষউত্স :বিডিজবস.কম অনলাইন জব পোস্টিংআবেদনের শেষ তারিখ: মার্চ ৩১, ২০১৯ আজমাইন ট্রেডিং কর্পোরেশনপদের নাম :হসাব রক্ষকখালি পদ :০১চাকরির দায়িত্বসমূহ :কোম্পানির কেন্দ্রীয় হিসাব কার্যক্রম করতে হবে, ম্যানুয়াল ও ডিজিটাল উভয় পদ্ধতিতে হিসাব কার্যক্রম করতে সক্ষম হইতে হবে,হাতের লেখা সুন্দর হতে হবে। নির্ভুল ভাবে ইংরেজি ও বাংলা লিখতে সক্ষম হতে হবে,কম্পিউটার ও ইন্টারনেট পরিচালনায় সক্ষম হতে হবে, সততা ও দক্ষতার সাথে দায়িত্ব পালন করতে হবে।চাকরির ধরন :ফুল টাইমশিক্ষাগত যোগ্যতা :একাউন্টিং / ফিনান্স বিষয়ে স্নাতক পাস হতে হবেঅভিজ্ঞতা :সর্বনিম্ন ৫ বছরচাকরির প্রয়োজনীয় বিষয়সমূহ :বয়স ৩৫ থেকে ৪৫ বছর। হিসাব রক্ষক হিসেবে ৫ বছরের বাস্তব অভিজ্ঞতা থাকতে হবে।কর্মস্থল :ঢাকা (আশুলিয়া)বেতনসীমা :আলোচনা সাপেক্ষউত্স :বিডিজবস.কম অনলাইন জব পোস্টিংআবেদনের শেষ তারিখ:এপ্রিল ২৪, ২০১৯ 



24376,40193
সপ্তাহের সেরা চাকরি
ফিচার
প্রকাশ : ২৭ মার্চ ২০১৯, ০০:০০
সেন্ট্রাল ইনসুরেন্স কোম্পানি লি.পদের নাম :ম্যানেজার, অ্যাডমিনিস্ট্রেশনখালি পদ :০১চাকরির দায়িত্বসমূহ :নিয়োগ প্রক্রিয়া পরিচালনা।প্রতিষ্ঠানের গঠন ও পরিকল্পনা।এইচআর পলিসি তৈরি এবং তত্ত্বাবধান করা।চাকরির ধরন :ফুল টাইমশিক্ষাগত যোগ্যতা :এমবিএঅভিজ্ঞতা :সর্বনিম্ন ১০ বছরঅভিজ্ঞতার ক্ষেত্র: প্রশাসনশিল্পক্ষেত্র:বীমাচাকরির প্রয়োজনীয় বিষয়সমূহ :বয়স সর্বোচ্চ ৪০ বছরশুধুমাত্র পুরুষরা আবেদন করতে পারবেনপ্রার্থীর অবশ্যই এইচআরএম এ উত্তম দক্ষতা থাকতে হবে।কর্মস্থল :ঢাকাবেতনসীমা :আলোচনা সাপেক্ষউত্স :বিডিজবস.কম অনলাইন জব পোস্টিংআবেদনের শেষ তারিখ: এপ্রিল ১১, ২০১৯  



24377,40194
ডালিয়ার ‘আগ্রহ’
ফিচার
প্রকাশ : ২৭ মার্চ ২০১৯, ০০:০০
কর্মসংস্থানের সুযোগতৈরি করা যায় তা নিয়েই ভেবেছেন শৈশবকাল থেকে। এই ভাবনা থেকেই গড়ে তুলেছেন ‘আগ্রহ’ নামে একটি বেসরকারি সংস্থা। যেখান থেকে আপাতততিনি গ্রামীণ নারী এবং প্রতিবন্ধীদের দক্ষতা উন্নয়ন বিষয়ক প্রশিক্ষণ দিয়ে তাদের সাবলম্বী করারজন্য কাজ করেযাচ্ছেন  রেজাউল হক কৌশিক ‘ইচ্ছা থাকলে উপায় হয়’ এটাই সৃজনশীল চিন্তার মূল কথা। বিশ্বাসের সাহায্যে সৃষ্টিশীল প্রতিভা উদ্ভাবনের উপায় হচ্ছে আমাদের মন থেকে অসম্ভব শব্দটা মুছে ফেলা কারণ অসম্ভব শব্দটা ব্যর্থতার প্রতীক। দৃঢ় ইচ্ছা থাকলে কোনো কঠিন সংকটের মোকাবেলা করে শূণ্য থেকে যে বড় কিছু সৃষ্টি করা যায় তার উদাহরণ হলেন ডালিয়া রহমান, যিনি শিক্ষাজীবনে অনেক ভালো ফলাফল করেও আর দশজন মানুষের মত লেখাপড়া শেষ করে চাকরির পিছনে ছোটেননি বরং কিভাবে তৃণমূল পর্যায়ের মানুষের উন্নয়ন এবং কর্মসংস্থানের সুযোগ তৈরি করা যায় তা নিয়েই ভেবেছেন শৈশবকাল থেকে। এই ভাবনা থেকেই গড়ে তুলেছেন ‘আগ্রহ’ নামে একটি বেসরকারি সংস্থা। যেখান থেকে আপাতত তিনি গ্রামীণ নারী এবং প্রতিবন্ধীদের দক্ষতা উন্নয়ন বিষয়ক প্রশিক্ষণ দিয়ে তাদের সাবলম্বী করার জন্য কাজ করে যাচ্ছেন।গত কয়েক দশকে শিল্পায়ন বিশেষ করে তৈরি পোশাক শিল্পে বাংলাদেশ প্রভূত উন্নতি সাধন করেছে কিন্তু এই শিল্পায়নই আবার আমাদের জন্য এক বিরাট অভিশাপ হিসাবে দেখা দিয়েছে। শিল্পবর্জ্যের ফলে ঢাকা ও এর আশেপাশের নদীগুলো এখন মৃতপ্রায়। এই অবস্থা থেকে উত্তরণের জন্য তিনি ড্রিপ বাই ড্রিপ নামে জার্মান এক প্রতিষ্ঠান কে সাথে নিয়ে টেকসই পানি বিশুদ্ধকরণ প্লান্ট (ইটিপি) নিয়ে কাজ শুরু করেছেন। কেবল একজন পরিশ্রমী উন্নয়নকর্মী হিসাবেই নয় সমাজের বিদ্যমান সমস্যা সম্পর্কে আরো সম্যক ধারণা লাভ করার জন্য তিনি বিভিন্ন গবেষণামূলক কর্মকাণ্ডও পরিচালনা করছেন।আমেরিকান ইন্টারন্যাশনাল ইউনিভার্সিটি-বাংলাদেশ (এআইইউবি) থেকে অর্থনীতিতে স্নাতক এবং ব্র্যাক ইউনিভার্সিটি থেকে উন্নয়ন অধ্যয়ন নিয়ে স্নাতকোত্তর অর্জনকারী এই তরুণ মেধাবী উন্নয়ন গবেষক ঢাকা শহরের সরকারি এবং বেসরকারি হাসপাতালসমূহের সেবার মান নিয়ে একটি তুলনামূলক গবেষণা করেছেন যেটি যুক্তরাষ্ট্রের ইয়েল বিশ্ববিদ্যালয় থেকে প্রকাশিত হয়েছে।ডালিয়া রহমান গত বছরের সেপ্টেম্বরে ওয়াশিংটনে অবস্থিত বিশ্বব্যাংকের প্রধান কার্যালয়ে সাউথ এশিয়ান নেটওয়ার্ক অন ইকোনমিক মডেলিং (সানেম) আয়োজিত আন্তর্জাতিক বাজেট নীতিমালা বিষয়ক এক সেমিনারে অংশগ্রহণ করেন। এ বছর তিনি ইমপ্রুভিং ওয়াটার সিকিউরিটি ফর দ্যা পুওর প্রকল্পের গবেষক হিসাবে অক্সফোর্ড বিশ্ববিদ্যালয়ে আয়োজিত ‘পানি নিরাপত্তা ও দারিদ্র্য’ বিষয়ক এক আন্তর্জাতিক এক সম্মেলনে অংশগ্রহণ করেন।গ্রামীণ নারীরা এখনও তাদের ব্যক্তিগত স্বাস্থ্যসমস্যা নিয়ে পুরুষ ডাক্তারদের সাথে কথা বলতে লজ্জা পায়, এই সমস্যা সমাধানে এবং গ্রামীণ নারী ও শিশুদের স্বাস্থ্যের মানোন্নয়নে তাদের উপযোগী করে স্বাস্থ্যসেবা শুরু করেছেন যাতে করে সেবাই তাদের দোরগোড়ায় পৌছে যায় মানুষকে যেন আর বিড়ম্বনায় পড়তে না হয়। তিনি উন্নয়ন নিয়ে মানুষের প্রচলিত দৃষ্টিভঙ্গি পরিবর্তনের জন্য কাজ করছেন। তিনি মনে করেন উন্নয়ন কার্যক্রম কেবল সরকারের একার দায়িত্ব নয় বরং সমাজের সকলেই যার যার অবস্থান থেকে এ দায়িত্ব পালন করতে পারেন। তিনি মনে করেন সমাজে একজনের পক্ষে হয়ত দশজন মানুষকে দেখা সম্ভব নয় কিন্তু দশজন মানুষ এক হলে একজন কে পরিবর্তন করা সম্ভব। তিনি স্বপ্ন দেখেন চা শ্রমিকদের উপনিবেশিক ধারার শোষণ এবং বঞ্চনা থেকে বের করে এনে স্বাভাবিক জীবন-যাপনে অভ্যস্ত করতে। তিনি অবহেলিত হাওড় অঞ্চল, উপকূলীয় এলাকা, ক্ষুদ্র নৃ-গোষ্ঠী, পাহাড়ি জনপদের সুবিধাবঞ্চিত মানুষের ভাগ্য উন্নয়নে ব্যাপক পরিসরে কাজ করতে চান। এজন্য তিনি সরকার এবং দাতাগোষ্ঠীর সহযোগিতা কামনা করেন। তিনি বিশ্বাস করেন, প্রতিটি মানুষের মধ্যে যে সুপ্ত প্রতিভা এবং অপার সম্ভাবনা আছে তাকে কাজে লাগালে বাংলাদেশ খুব শিগগিরই বিশ্বব্যবস্থায় মর্যাদার আসনে সমাসীন হবে।  



24378,40195
বুড়িগঙ্গায় লঞ্চে আগুন, পুড়ে গেলো ৮টি কেবিন
রাজনীতি
প্রকাশ : ২৬ মার্চ ২০১৯, ১৯:০৭
ঢাকার সদরঘাট বুড়িগঙ্গা নদীর তেল ঘাট ডগ ইয়ার্ডে মঙ্গলবার দুপুর সাড়ে ১২ টায়  এম. ভি ঝাণ্ডা-২ লঞ্চের তৃতীয় তলায় আগুন লেগে আট কেবিন পুড়ে গেছে।
 
ঢাকা নদী বন্দর যুগ্ম পরিচালক একেএম আরিফ উদ্দিন ও সদর ঘাট নৌ পুলিশ থানার ওসি আব্দুর রাজ্জাক জানান, লঞ্চটি রিপিয়ারিং কাজ করার সময় দুপুরে ওয়েল্ডিং থেকে আগুনে ফুল্কি কেবিনের তোশকে পড়ায় আগুনের সূত্রপাত ঘটে। এসময় এম, ভই ঝাণ্ডা-২ লঞ্চের তৃতীয় তলার ৮ টি কেবিন পুড়ে যায়। খবর পেয়ে বিআইডব্লিউটিএ ও সদরঘাট ফায়ার সার্ভিসের ৩টি ইউনিট ঘটনা স্থালে পৌঁছে ৫০ মিনিটের মধ্যে আগুন নিয়ন্ত্রণে আনে। ক্ষতির পরিমাণ জানাতে পারেনি ফায়ার সার্ভিস। আরো পড়ুন: মুরগীর সেডে আশ্রিত আদিবাসীরা, আগুনের ঘটনায় গ্রেফতার ২লঞ্চটি ঢাকা ও বরিশালের রাঙাবালি নৌ রুটে চলাচল করতো। কেরানীগঞ্জের তেলঘাট ডগ ইয়ার্ডে গত তিনদিন ধরে লঞ্চটির রিপিয়ারিং কাজ চলছিলো।  ইত্তেফাক/অনি



24379,40196
উদ্যোক্তা চার কন্যা
ফিচার
প্রকাশ : ২৭ মার্চ ২০১৯, ০০:০০
 দেশের অর্থনীতিতে নারী উদ্যোক্তাদের অবদান ক্রমবর্ধমানহারে বাড়ছে। এসএমই খাত থেকে শুরু করে সব খাতেই নারীরা এগিয়ে চলেছে। চারজন নারী উদ্যোক্তাকে নিয়ে লিখেছেন— ইফফাত ই ফারিয়া আমি সবসময় চাই সাধ্যের মধ্যে দাম রাখতে—যারিন রওনক সচিকুমুদিনীর বসন আমার শাড়ির প্রতি দুর্বলতা থাকায় এ নিয়ে বিজনেস করার ইচ্ছা অনেক আগে থেকেই। ২০১৭-এর জানুয়ারিতে দেশীয় শাড়ি বিক্রি দিয়ে শুরু করলেও, ক্রেতার চাহিদা অনুযায়ী পরে বিদেশ থেকে আমদানিও করেছি। আমার নিজস্ব তাঁতি আছে; তাকে আমি রঙ-নকশা বলে দিলে সেই অনুযায়ী তারা বিভিন্ন শাড়ি বানিয়ে এনে দেন। প্রথম দিকে একটু হিমশিম খেতাম; এখন ব্যাপারটা সহজ হয়ে  গেছে। আবার আমার মাধ্যমে কিছু মানুষের কর্মসংস্থান হয়েছে, ব্যাপারটা আমার জন্য গর্বের। সামনে বৈশাখে নিজের ডিজাইনে শাড়ি আনবো। আমি সবসময় চাই- সাধ্যের মধ্যে দাম রাখতে। নিজের উপার্জনের টাকায় মাস্টার্স করছি আপাতত। পড়াশোনা শেষে ইচ্ছা আছে আরো শ্রম দিয়ে কুমুদিনীর বসনকে বড় করার। পছন্দের শাড়িটি ক্রেতার হাতে তুলে দিতে পারছি—মিরানা আফরোজনীলাদ্রিকা আমি শখে উদ্যোক্তা এবং পেশায় ডাক্তার। ঢাকা মেডিক্যাল কলেজ থেকে পাস করে একটি বেসরকারি হাসপাতালে কর্মরত আছি। ‘নীলাদ্রিকা’ শুরু করেছিলাম অনেকটা শখের বসেই, নিজেই আমি শাড়িপাগল মানুষ! কিন্তু কলেজে থাকা অবস্থায় হাজারটা উপলক্ষে নতুন শাড়ি পরতে ইচ্ছা করলেও দামের জন্য কিনতে পারতাম না। কাকতালীয়ভাবে এক তাঁতির সাথে পরিচয় হওয়ার পর তাঁতের শাড়ি নিয়ে খুব অল্প প্রফিটে শিক্ষার্থীদের জন্য বিক্রি করার সিদ্ধান্ত নিলাম। এভাবেই ফেসবুককে কেন্দ্র করে নীলাদ্রিকার শুরু, এখনো একই মূল্য ও মান ধরে রাখতে পেরেছি। সাশ্রয়ী মূল্যে পছন্দের শাড়িটি ক্রেতার হাতে তুলে দিতে পারছি। ভবিষ্যতে নিজস্ব একটি দোকান করতে চাই। মানুষের কর্মসংস্থানের সুযোগ যেন দিতে পারি—সুমাইয়া সাফিনাজঅপরাজিতা  ইংরেজি সাহিত্যে পড়ালেখা করেছি ইডেন কলেজ থেকে। শিক্ষার্থী থাকাকালেই চাকরি শুরু করায় পড়া শেষ হওয়ার পর সাত বছর চাকরির অভিজ্ঞতা হয়েছে। বেশ কয়েকটা মাল্টিন্যাশনাল কোম্পানিতে চাকরির সুযোগ হয়। চাকরি ছেড়ে দিয়েছি কিছু তিক্ত অভিজ্ঞতা আর শারীরিক অসুস্থতার জন্য। জেদ চেপে গিয়েছিল, নিজে থেকে কিছু করার। আমার ডিজাইন করা কাপড়, পছন্দ করা শাড়ি আশেপাশের সবারই দেখতাম পছন্দ হতো। সেটা থেকেই সাহসটা পাই। প্রথমে নিজের ডিজাইন করা কিছু জামা ছোট বোনকে পরিয়ে ছবি তুলে ফেসবুকে পেইজ ওপেন করলাম। পরে পরিচিত এক রিটেইলারের কাছ থেকে মাত্র ছয়টা শাড়ি নিয়ে শুরু। আমার ব্যবসা এখন এক বছরের, যতটুকুই হোক পুরোটাই আমার। এর থেকে বড় শান্তি আর কিছু নেই। আমি চাই, অপরাজিতা একটি পুরো লাইফস্টাইল হোক। কিছু মানুষের কর্মসংস্থানের সুযোগ যেন দিতে পারি। দেশের আমদানি ও রপ্তানিতে অংশগ্রহণ করতে চাই—শারমিন আহমেদসোর্স বাই ইফফাত  আমার মা সেলিনা আহমেদের ব্যবসায় হাতেখড়ি সেই ২০০২ সাল থেকে। ২০১২ এর দিকে আমার তত্ত্বাবধায়নে অনলাইন ব্যবসায় অংশগ্রহন। মূলত বিদেশি শাড়ি-গয়নার আগ্রহ থেকেই পথচলা শুরু। আমি এমন কিছু করতে চাচ্ছিলাম যেখানে সব পাওয়া যাবে; শুধু শাড়ি-গয়না নয়, একটা ছেলে বা মেয়ের প্রয়োজনীয় সব কিছু যাতে খুঁজলে পাওয়া যায়। অনেক বড় ব্যবসা হয়তো না, কিন্তু সোর্স সারা বিশ্বের বাঙালি মানুষের একটা বিশ্বাস অর্জন করতে পেরেছে এতদিনে। দেশের আমদানি ও রপ্তানিতে অংশগ্রহণ করে অনেক দূর যেতে যাই ভবিষ্যতে। 



24380,40197
ছাদবাগানের এক ফেরিওয়ালা ফারহানা
ফিচার
প্রকাশ : ২৭ মার্চ ২০১৯, ০০:০০
  আহমেদ সাঈদ বুলবুল বাতাবী লেবুর সুবাসে ছাদটা ভরে উঠেছে। আবার বাতাবী লেবুও ধরে আছে ডালে ডালে। প্রকৃতির এমন বিচিত্র সমাহার প্রকৃতিপ্রেমি যেকোনো মানুষকে মাতোয়ারা করে তোলে। উদাসী করে দেয়। বাতাবী লেবুর সাথে যেন মিতালী থাই কাঁচামিঠা আম, গৌরমতি আম কিংবা আমলকি আর মেওয়া ফলের। সবারই সহবস্থান। তবে তা ছাদে। ছাদবাগানের এমন অদ্ভূত সুন্দর ব্যঞ্জনা সৃষ্টি হয়েছে যশোর শহরতলীর বকচর মসজিদপাড়া এলাকার ফারহানা ইয়াসমীনের বাড়ির ছাদে। তার কথায় ‘মনের সবটুকু রঙ হূদয়ের সবটুকু অনুভূতি আর হাতের আলতো ছোঁয়ায় আমি সাজিয়েছি আমার বাগান।’একান্ত শখের বাগানটা শুধু নিজের থাকলেই চলত। কিন্তু ফারহানা তা চাননি। হূদয় দিয়ে চেয়েছেন ভালোবাসার সব রঙ সবখানে ছড়িয়ে দিতে। আর তাই তিনি দ্বারে দ্বারে ঘুরছেন, স্কুলে স্কুলে গিয়ে ছেলেমেয়েদের কাছে ধর্না দিচ্ছেন ‘তোমরাও একটা বাগান করো। নিজের হাতে লাগানো গাছের ফল খেয়ে দেখ কত মধুর। কত তৃপ্তির। আর বিষমুক্ত তো বটেই।’ এভাবেই তিনি স্বপ্ন বিলিয়ে চলছেন তার চারপাশে। যেন স্বপ্নের এক ফেরিওয়ালা হয়ে উঠেছেন ফারহানা।২০১২ সালে নিজের বাড়ির একচিলতে ছাদে তিনি শুরু করেন এ ছাদবাগান। তার বাগানে শোভা পাচ্ছে ২৪০টি ফুল-ফল-ভেষজ ও সৌন্দর্যের গাছের চারা। সন্তানদের ভেজালমুক্ত খাবার খাওয়ানো, প্রতিবেশিদের মধ্যে বিলানো এবং সংসারে সহযোগিতা করার উদ্দেশ্য নিয়ে তিনি গড়ে তোলেন এ বাগান। দুই মেয়ে ও স্বামীর সহযোগিতায় তিনি বাগানকে সাজিয়েছেন অনুপম নৈসর্গিক সাজে। প্রতিদানও পেয়েছেন তিনি। ১৪২৩ সালে বঙ্গবন্ধু জাতীয় কৃষি পুরস্কার লাভ করেছেন প্রধানমন্ত্রী শেখ হাসিনার হাত থেকে। বিষমুক্ত বাংলাদেশ গড়ার লক্ষ্যে তিনি সবজি ও ফল উত্পাদনের জন্য ২০ জন মহিলাকে নিয়ে গড়েছেন দল। মাছ চাষের জন্য লিজ নিয়েছেন পুকুর। তার দেখাদেখি আশেপাশের বাড়িতেও গড়ে উঠেছে ছাদবাগান। জানালেন, নির্ভেজাল ফল ও সবজি উত্পাদনে সারা বাংলাদেশের স্কুল-কলেজ-মাদরাসায় গিয়ে ছেলেমেয়েদের উদ্বুদ্ধ করতে চাই। এজন্য প্রয়োজন সরকারি সহায়তা। বললেন, একটা বাড়ি একটা খামারের সমান। বছরের সম্পূর্ণ ফল ও সবজি এখান থেকে পাওয়া সম্ভব। দরকার শুধু আগ্রহ। তিনি জানান, গাছে পোকামাকড় হলে নিমের রসসহ প্রাকৃতিক উপাদান ব্যবহার করেন। রাসায়নিকের পরিবর্তে মাছের আষ্টে, ভাতের মাড় ও চাল ধোয়া পানি কাজে লাগান।   



24381,40198
তিন ক্রিকেট কন্যার ‘টি-২০ ক্যাফে লাউঞ্জ’
ফিচার
প্রকাশ : ২৭ মার্চ ২০১৯, ০০:০০
  জান-ই-আলম দেয়ালে ঝুলছে হেলমেট, ব্যাট। আরেকপ্রান্তে আন্তর্জাতিক ক্রিকেটে বাংলাদেশ জাতীয় নারী ক্রিকেট দলের বিভিন্ন ঐতিহাসিক সাফল্যের ছবি। নারী ক্রিকেটারদের সফলতার অনেক স্মারক, ট্রফিও শোভা পাচ্ছে। ক্রিকেটের আবহটা টের পেতে সময় লাগবে না যে কোনো অতিথির। এভাবেই ক্রিকেটকে ধারণ করে মিরপুরে গড়ে উঠেছে ‘টি-২০ ক্যাফে লাউঞ্জ’ রেস্টুরেন্ট। নামই বলে দিচ্ছে রেস্টুরেন্টটার সঙ্গে ক্রিকেট অঙ্গাঙ্গিভাবে জড়িত। বাংলাদেশ জাতীয় নারী দলের তিন ক্রিকেটার মিলে গড়ে তুলেছেন এই রেস্টুরেন্ট। বাংলাদেশ ওয়ানডে দলের অধিনায়ক রুমানা আহমেদ, জাতীয় দলের ওপেনার আয়েশা রহমান শুকতারা ও একাধারে ক্রিকেটার, ধারাভাষ্যকার, উপস্থাপক সাথিরা জাকির জেসির সাহসী উদ্যোগ এই টি-২০ ক্যাফে লাউঞ্জ।মোহাম্মদ আশরাফুলের সিচুয়ান গার্ডেন, সাকিব আল হাসা-ইমরুল কায়েসের ‘সাকিবস ৭৫’ ছাড়াও বাংলাদেশের অনেক ক্রিকেটারই এখন খেলার পাশাপাশি রেস্টুরেন্ট ব্যবসায় জড়িয়ে গেছেন। পিছিয়ে থাকলেন না নারী ক্রিকেটাররাও। গত ৮ মার্চ নারী দিবসে উদ্বোধন হয়েছে তাদের এই রেস্টুরেন্ট। ক্রিকেটের পাশাপাশি কিছু করার চিন্তাতেই মিরপুর সাত সেকশনের ১ নম্বর রোডের ৭ নম্বর প্লটে (ইয়ান তাই চাইনিজের পাশে) একীভূত হয়েছে তিন ক্রিকেটারের স্বপ্ন। জানতে চাইলে রুমানা আহমেদ বলেছেন, ‘আসলে ক্রিকেটের পাশাপাশি কিছু করা উচিত। ক্রিকেট তো একটা সময় ছাড়তে হবে। আর নারী হিসেবে আমরা কেন পিছিয়ে থাকব? অনেকেই এখন ব্যবসায় জড়াচ্ছে। আমাদের অনেক ভাইয়ারা করছেন। আমরাও কিছু করার চেষ্টা করলাম।’খেলাধুলার মধ্যগগনে থাকতেই খেলোয়াড়দের ভাবতে হয় ক্যারিয়ার পরবর্তী সময় নিয়ে। সাথিরা জাকির জেসি বলছিলেন, ‘আমরা খেলাধুলা করি। খেলাধুলা তো একটা সময় শেষ হবেই। এখন খেলাধুলার পাশাপাশি অনেকেই ব্যবসায় জড়িয়েছে। আমরাও রেস্টুরেন্ট ব্যবসার দিকে এগিয়েছি। আমাদের ছেলে ক্রিকেটারদের মাঝেও অনেকে করেছে।’নিয়মতান্ত্রিক জীবন, বিশুদ্ধ, পরিচ্ছন্ন খাবারই গ্রহণ করেন খেলোয়াড়রা। টি-২০ ক্যাফে লাউঞ্জেও অতিথিরা পাবেন স্বাস্থ্যসম্মত খাবারের পরিবেশনা। রেস্টুরেন্টের খাবারের মান নিয়ে রুমানা আহমেদ বলেছেন, ‘আমরা যেহেতু খেলোয়াড়, আমরা আসলে ভালোভাবেই বুঝি স্বাস্থ্যসম্মত খাবারের গুরুত্ব কতটা, খাবারের মানটা কত বড় বিষয়। আমরা যেটা খেতে পারব, আমরা যেটা খাই খেলোয়াড় হিসেবে নিজেদেরকে ফিট রাখতে, ওই রকম মানসম্পন্ন খাবারই সবাই এখানে গেলে পাবেন।’সাথিরা জাকির জেসিও জানিয়েছেন, স্বাস্থ্য সচেতন মানুষরা এখানে খাবার গ্রহণ করে উপকৃত ও খুশি হবেন। তিনি বলেছেন, ‘আমরা স্বাস্থ্যসম্মত খাবার রাখার চেষ্টা করছি। এখানে ক্রিকেটাররা আসবে। ক্রিকেটাররা যেমন স্বাস্থ্য সচেতন, এখানে যারা আসবেন তারা একই রকম মানসম্পন্ন খাবার পাবেন। ঢাকা শহরে এখন অনেকেই বেশ স্বাস্থ্য সচেতন। আমরা মাছের আইটেম রাখছি, যেখানে ক্যালোরি কম। মানে স্বাস্থ্যসম্মত ভালো মানের খাবারের প্রতিই বেশি জোর দিয়েছি আমরা।’  টি-২০ ক্যাফে লাউঞ্জের মাধ্যমে বাংলাদেশের নারী ক্রিকেটকেও গণমানুষের কাছে তুলে ধরতে চান রুমানা-শুকতারারা। তাই রেস্টুরেন্টের শোভা বর্ধনে ব্যবহার করা হচ্ছে নারী ক্রিকেটারদের সাফল্যের মাহেন্দ্রক্ষণকে ফ্রেমে বন্দি করা ছবি।সাথিরা জাকির জেসি এ প্রসঙ্গে বলেছেন, ‘আমাদের ডেকোরেশনটা আমরা একটু অন্যরকম করছি। ক্রিকেট বিষয়ক হবে। বিশেষ করে মেয়েদের ক্রিকেট। আমাদের মেয়েদের ক্রিকেটের যত ঐতিহাসিক ছবি বলেন, কিছু ট্রফি থাকছে, এশিয়া কাপ জয়ের স্মারক যেমন স্ট্যাম্প, এমন অনেক কিছুই অনেক থাকছে। সৌন্দর্যবর্ধনের জায়গাটা ক্রিকেটের উপরই জোর দিয়েছি আমরা। আমরা যেহেতু ক্রিকেটার। মানুষ এখানে আসলে ক্রিকেটের একটা ছোঁয়া পাবে।’দেশের অন্যসব ক্ষেত্রের মতো ক্রিকেটেও নারীদের অগ্রযাত্রা অব্যাহত রয়েছে। এবার রেস্টুরেন্ট ব্যবসায় রুমানা-জেসি-শুকতারার উদ্যোগ আগামীতে এমন কিছু করার সাহস, প্রেরণা যোগাবে অন্য নারী ক্রিকেটারদেরও।    



24382,40199
জাসিন্ডা আরডান একজন মানবিক তরুণ রাজনীতিক
ফিচার
প্রকাশ : ২৭ মার্চ ২০১৯, ০০:০০
>> জাহিদ হাসান দিপু জাসিন্ডা আরডান, ২০১৭ সালের নির্বাচনে জয়ী হয়ে মাত্র ৩৭ বছর বয়সে নিউজিল্যান্ডের প্রধানমন্ত্রীর দায়িত্ব নেন। বিশ্বের ইতিহাসে সর্বকনিষ্ঠ এই নারী প্রধানমন্ত্রী দায়িত্ব গ্রহণের পর আলোচনায় আসেন নিউজিল্যান্ডের ক্রাইস্টচার্চ হামলার পর। দেশটির প্রধানমন্ত্রী হিসেবে হামলা পরবর্তী সময়ে তার ভূমিকা ভূয়সী প্রশংসা কুড়ায় বিশ্ববাসীর কাছে।তবে দেশটির প্রধানমন্ত্রীর এই দূরদর্শী রাজনৈতিক ব্যক্তিত্বের পিছনে আছেন আরেকজন জাসিন্ডা আরডান। খুব কম মানুষই জানেন ২০১৭ সালে প্রধানমন্ত্রী নির্বাচিত হওয়ার আগে ২০১৪ সালেও তিনি অকল্যান্ডের লেনওয়ে সংগীত উত্সবে সবাইকে টানা ৪৫ মিনিট বিমোহিত করে রেখেছিলেন তার নিজের সৃষ্ট সুরের মূর্ছনায়। দেশটির লেবার পার্টির নেত্রী হওয়ার আগে তিনি পেশায় ছিলেন একজন ডিজে। নিজের তৈরি সুরের মূর্ছনায় মাতিয়ে রাখতেন সবাইকে।বিশ্বের সর্বকনিষ্ঠ এই প্রধানমন্ত্রীর সংগীতের প্রতি ভালোবাসা ছিল অনেক আগে থেকে। প্রায় সময় তিনি নিজের স্থানীয় সিডির দোকানের সামনে দাঁড়িয়ে উপস্থাপন করতেন নিজের পছন্দের সব গান আর কৌশলাদি। তবে রাজনীতিতে এই সংগীতপ্রেমীর আসার পিছনের সবচেয়ে বড় কারণ হলো দেশের শিশু দারিদ্র্য। তিনি সবসময় চাইতেন দেশ থেকে শিশু দারিদ্র্য দূর করতে। আর এই মহত্ ব্রত নিয়েই তিনি পা রাখেন রাজনীতিতে।নিউজিল্যান্ডের একটি রক্ষণশীল পরিবারে ১৯৮০ সালে জন্ম নেন জাসিন্ডা আরডান। সমকামিতাকে সমর্থন নিজ ধর্মের পরিপন্থী হওয়ায় মাত্র ২০ বছর বয়সে তিনি ধর্মত্যাগ করেন। শিক্ষাজীবন থেকেই রাজনীতির সঙ্গে জড়িত হন তিনি। ২০০৮ সালে নির্বাচিত হন সর্বকনিষ্ঠ সংসদ সদস্য হিসেবে। পরিবর্তন আনেন নিজের পোশাক-আশাকেও। ডিজের বেগি প্যান্ট-গেঞ্জি ছেড়ে আসেন ফরমাল পোশাকে।সম্প্রতি তিনি আলোচনায় এসেছেন গত ১৫ মার্চ নিউজিল্যান্ডের দুই মসজিদে জুম্মার নামাজ চলাকালে এক অস্ট্রেলিয়ান বর্ণবাদী সন্ত্রাসীর বন্দুক হামলার ঘটনার পর। এই হামলায় নিহত হয়েছেন ৫০ জন মুসলিম। ঘটনার পর জেসিন্ডা আরডান দাঁড়ান দেশটির মুসলিম সম্প্রদায়ের পাশে। পরের শুক্রবার দেশটিতে আজান ও নামাজ সম্প্রচারিত হয় সকল গণমাধ্যমে। শুধু তাই নয়, দেশের সকল নারী এই নৃশংস ঘটনার নিন্দায় হিজাব পরার সিদ্ধান্ত নেন, যেখানে অগ্রণী ভূমিকা পালন করেন জেসিন্ডা নিজেই। মানবিকতার ডাকে সাড়া দিয়ে তিনি নিশ্চিত করেন দেশের সকল মুসলমানের নিরাপত্তা। এমনকি দেশের অস্ত্র আইন সংস্কারের পদক্ষেপও নেন তিনি।হামলার পর জাসিন্ডা ওই হামলাকারীকে ‘সন্ত্রাসী’ বলে আখ্যায়িত করেন। এছাড়া দেশটির মুসলিম সম্পদায়ের লোকেরা যাতে নিউজিল্যান্ডকে নিরাপদ মনে করেন তার প্রায় সকল ব্যবস্থা করেন। পাশাপাশি হামলায় জড়িতের নাম উল্লেখ করলে সাম্প্রদায়িক দাঙ্গা হতে পারে বলে ওই হামলাকারীর নাম কখনো মুখে নেবেন না বলেও অঙ্গীকার করেন তিনি।ক্রাইস্টচার্চে মসজিদে হামলার পর প্রধানমন্ত্রী জাসিন্ডা আরডান যে ভূমিকা রেখেছেন তার প্রশংসা এখন বিশ্বজুড়ে। সেই সঙ্গে জাসিন্ডাকে শান্তিতে নোবেল পুরস্কার দেওয়ার দাবি উঠেছে বিভিন্ন স্থান থেকে। নিউজিল্যান্ড হেরাল্ড পত্রিকার এক প্রতিবেদনে বলা হয়েছে, জাসিন্ডাকে শান্তিতে নোবেল পুরস্কার দেওয়ার জন্য চেঞ্জ.ওআরজি ও আভাজ.ওআরজি নামের দুইটি ওয়েবসাইটে হাজারো আবেদনকারী আবেদন করেছেন। কেউ বলেছেন, জাসিন্ডার এমন ভূমিকার জন্য অবশ্যই নোবেল পুরস্কার দেওয়া উচিত। আবার কেউ বলেছেন, মুসলিম ধর্মের অনুসারী না হয়েও নিউজিল্যান্ডের প্রধানমন্ত্রী মুসলমানদের জন্য যা করলেন তা মনে রাখার মতো।    



24383,40200
হেরিটেজ ট্র্যাভেলার এলিজা
ফিচার
প্রকাশ : ২৭ মার্চ ২০১৯, ০০:০০
>> সৈয়দ তাওসিফ মোনাওয়ার বাংলাদেশের প্রত্নতাত্ত্বিক নিদর্শনগুলো সংরক্ষণ ও পর্যটনের গুরুত্ব এবং দেশের ৬৪ জেলার প্রত্নতাত্ত্বিক স্থাপনাগুলোর বর্তমান অবস্থা তুলে ধরতে ভ্রমণে বের হয়েছেন বাংলাদেশি বিশ্ব পর্যটক ও প্রত্নতত্ত্ব গবেষক এলিজা বিনতে এলাহী। এর মধ্যে ঢাকা, ময়মনসিংহ, রংপুর, রাজশাহী, সিলেট বিভাগ শেষে এখন তিনি বরিশাল বিভাগ ভ্রমণ করছেন। গত ২২ মার্চ ভোলা থেকে শুরু করেন তার দক্ষিণাঞ্চল সফর। ঘুরবেন বিভাগের ছয়টি জেলায়। ঘুরে দেখবেন এসব জেলার ঐতিহ্যবাহী সব পুরাকীর্তি। গত শনিবার রাতে ভোলা থেকে বরিশালে আসেন এলিজা। সোমবার বিকেলে যান ঝালকাঠিতে। ২৯টি জেলার প্রত্নতাত্ত্বিক তথ্য সংগ্রহের কাজ সমাপ্ত করেছেন। বরিশাল তার ভ্রমণের ৩৯তম জেলা। তিনি বরিশাল নগরের ঐতিহ্যবাহী স্থাপনাগুলো ঘুরে দেখেন। ঘুরে দেখার পাশাপাশি লিখিত তথ্য, লোককথা, স্থিরচিত্র ও ভিডিওগ্রাফির মাধ্যমে তথ্য সংগ্রহ করেন বাংলাদেশের ইউনিভার্সিটি অব সাউথ এশিয়ার সহকারী অধ্যাপক এলিজা। আগামী ৩১ মার্চ পটুয়াখালী জেলা ভ্রমণের মধ্য দিয়ে শেষ হবে বরিশাল বিভাগে তার হেরিটেজ ট্যুর।এলিজা তার উপার্জিত অর্থে বাংলাদেশের প্রত্নতাত্ত্বিক নিদর্শনগুলো সংরক্ষণ এবং এগুলোর প্রতি দেশ-বিদেশের পর্যটকদের আকৃষ্ট করার লক্ষ্যে নিরলসভাবে কাজ করছেন। তার ব্যক্তিগত উদ্যোগে গড়ে তোলা এই প্রকল্পের নাম ‘কোয়েস্ট’। বর্তমানে শিক্ষা ছুটিতে থাকা নেদারল্যান্ডসের দ্য হেগ ইউনিভার্সিটি অব অ্যাপ্লায়েড সায়েন্সে অধ্যয়নরত এই পর্যটকের গবেষণার বিষয়ও ‘বাংলাদেশের পর্যটন শিল্প বিকাশে হেরিটেজ ট্যুরিজমের গুরুত্ব’। বাংলাদেশ ছাড়াও তিনি এর আগে বিশ্বের ৪৬ দেশের প্রত্নতাত্ত্বিক নিদর্শনসমৃদ্ধ স্থান পরিভ্রমণ করেছেন। এশিয়া ভ্রমণের অভিজ্ঞতা নিয়ে তার দুটি প্রকাশনা রয়েছে। এগুলো হলো ‘এলিজাস ট্রাভেল ডায়েরি’ ও ‘এলিজাস ট্রাভেল ডায়েরি-২’। এ ছাড়া ভ্রমণ অভিজ্ঞতা নিয়ে তিনি দেশের বিভিন্ন গণমাধ্যমে নিয়মিত লিখছেন।এই উদ্যোগ সম্পর্কে এলিজা বলেন, ‘বাংলাদেশের প্রত্নতাত্ত্বিক নিদর্শনগুলোর ঐতিহাসিক গুরুত্ব রয়েছে। “কোয়েস্ট” প্রজেক্টের অধীনে আমি বাংলাদেশের অবহেলিত প্রত্নতাত্ত্বিক স্থাপনাগুলো সরেজমিনে ভ্রমণ করে লোকশ্রুতি, লিখিত দলিল, স্থিরচিত্র ও ভিডিওচিত্র সঠিকভাবে সংগ্রহ ও সংরক্ষণ করার পাশাপাশি স্থানীয় ও জাতীয়ভাবে সচেতনতা বৃদ্ধির চেষ্টা চালিয়ে যাচ্ছি।’বাংলাদেশের প্রত্নতাত্ত্বিক নিদর্শনগুলোর ঐতিহাসিক গুরুত্ব রয়েছে, যা সঠিকভাবে সংরক্ষণ করলে শিক্ষা-গবেষণার পাশাপাশি দেশে পর্যটনশিল্প বিকাশে গুরুত্বপূর্ণ ভূমিকা রাখবে বলে তিনি মনে করেন।৬৪টি জেলায় বৃহত্ পরিসরের কাজটি সম্পাদনের ব্যাপারে তিনি প্রশাসন, সাংবাদিক, সংস্কৃতিকর্মীসহ সর্বস্তরের মানুষের সার্বিক সহযোগিতা কামনা করেন। 



24384,40201
যুক্তরাজ্যে যাচ্ছে ফেমল্যাব বাংলাদেশ বিজয়ী আদিব
ফিচার
প্রকাশ : ২৭ মার্চ ২০১৯, ০০:০০
>> মাশরুবা সুহা ঢাকা, চট্টগ্রাম ও সিলেটের অডিশন পর্বের পর গত ২৪ মার্চ রাজধানীর ওয়েস্টিন হোটেলে ফেমল্যাব বাংলাদেশ ২০১৯-এর চূড়ান্ত পর্বের আয়োজন করল ব্রিটিশ কাউন্সিল। যুক্তরাজ্যের শেলটেনহ্যামে ইন্টারন্যাশনাল শেলটেনহ্যাম সায়েন্স ফেস্টিভ্যালে বাংলাদেশকে প্রতিনিধিত্ব করার সুযোগ পেতে চূড়ান্ত পর্বে ১৪ প্রতিযোগী নিজেদের মধ্যে প্রতিযোগিতা করে। চূড়ান্ত পর্বের আগে এ ১৪ প্রতিযোগীকে প্রশিক্ষণ দেন যুক্তরাজ্যের মাস্টারক্লাস প্রশিক্ষক। প্রতিযোগিতায় বিজয়ী হয় বুয়েটের নেভাল আর্কিটেকচার অ্যান্ড মেরিন ইঞ্জিনিয়ারিংয়ের শিক্ষার্থী এএসএম আফরিন বিন নূর আদিব।২০১৮ সাল থেকে বাংলাদেশে ফেমল্যাবের আয়োজন করে আসছে ব্রিটিশ কাউন্সিল। তরুণ এসটিইএম (বিজ্ঞান, প্রযুক্তি, প্রকৌশল ও গণিত) বিষয়ে উত্সাহীদের জন্য এ নিয়ে দ্বিতীয়বারের মতো এ প্রতিযোগিতার আয়োজন করা হয়। এ বছর আরও মেধাবীদের কাছে পৌঁছাতে ঢাকার বাইরেও সিলেট ও চট্টগ্রামে অডিশন পর্বের আয়োজন করে ব্রিটিশ কাউন্সিল। দুই মাসব্যাপী এ ক্যাম্পেইনের প্রচারণার পর দেশজুড়ে এ প্রতিযোগিতার জন্য ছয় শ আবেদন পত্র জমা পড়ে। প্রচারণার সময়ে ব্রিটিশ কাউন্সিল ঢাকা ও ঢাকার বাইরে বিভিন্ন বিশ্ববিদ্যালয়ের সঙ্গে অংশীদারিত্ব করে নিবন্ধন প্রক্রিয়া সম্পন্ন করে। শিক্ষার্থীদের অনলাইন নিবন্ধনের জন্য এসব বিশ্ববিদ্যালয়ে অ্যাকটিভেশন বুথ স্থাপন করা হয়। সংক্ষিপ্ত বাছাইয়ের মাধ্যমে নির্বাচিত শিক্ষার্থীদের নিয়ে গত ফেব্রুয়ারিতে ঢাকা, চট্টগ্রাম ও সিলেটে তিন দিন অডিশন পর্ব অনুষ্ঠিত হয়। ঢাকার অডিশন পর্বে নির্বাচিত হয় প্রায় ১৫০ শিক্ষার্থী, চট্টগ্রামে ৬০ ও সিলেটে ৬০-এর বেশি শিক্ষার্থী। বাংলাদেশ পর্বের চূড়ান্ত প্রতিযোগিতায় বিচারক হিসেবে ছিলেন ঢাকা বিশ্ববিদ্যালয়ের অধ্যাপক হুমায়রা আখতার, ব্র্যাক ইউনিভার্সিটির জ্যেষ্ঠ প্রভাষক এম কে শরিফ সিয়াম এবং ঢাকা বিশ্ববিদ্যালয়ের সহকারী অধ্যাপক ড. মুস্তাক ইবনে আইউব। ফাইনালিস্টদের দক্ষতার উন্নয়নে তাদের দুদিনব্যাপী প্রশিক্ষণ দেন পাবলিক কমিউনিকেশন স্কিলস কোচের মিডিয়া প্রডিউসার ও যুক্তরাজ্যের প্রশিক্ষক ম্যালকম লাভ।আয়োজিত অনুষ্ঠানে প্রধান অতিথি হিসেবে উপস্থিত ছিলেন ডাক, টেলিযোগাযোগ ও তথ্য-প্রযুক্তি মন্ত্রণালয়ের প্রতিমন্ত্রী জুনাইদ আহমেদ পলক এবং বিশেষ অতিথি হিসেবে উপস্থিত ছিলেন বাংলাদেশে নিযুক্ত ব্রিটিশ হাই কমিশনার রবার্ট চ্যাটারটন ডিকসন এবং শিক্ষা মন্ত্রণালয়ের জ্যেষ্ঠ সচিব মো. সোহরাব হোসেন। প্রধান অতিথির কাছ থেকে পুরস্কার পেয়ে উচ্ছ্বসিত এবারের বিজয়ী বুয়েটের শিক্ষার্থী এএসএম আফরিন বিন নূর আদিব।২০০৭ সালে থেকে ব্রিটিশ কাউন্সিল ও ফেমল্যাবের অংশীদারিত্বের মাধ্যমে অনুষ্ঠিত হয়ে আসছে এ প্রতিযোগিতা। এখন পর্যন্ত ৯ হাজারের বেশি তরুণ বিজ্ঞানী ও প্রকৌশলী এ প্রতিযোগিতায় অংশগ্রহণ করেছে।   



24385,40202
নিজের বলার মতো একটি গল্প বানাতে চান?
ফিচার
প্রকাশ : ২৭ মার্চ ২০১৯, ০০:০০
>> রিয়াজ হোসাইন ৬৪ জেলা ও ১৭টি দেশ থেকে ৫০ হাজার তরুণ-তরুণীকে নিয়ে টানা ৯০ দিনব্যাপী উদ্যোক্তা তৈরির অনলাইন কর্মশালা করেন তিনি। ইকবাল বাহার নিজে স্বপ্ন দেখেন ও তরুণদের স্বপ্ন দেখান—এটা সামাজিক দায়বদ্ধতা মনে করে কোনো পারিশ্রমিক ছাড়াই করেন এবং প্রতিদিন নিয়ম করে ২ ঘণ্টা সময় ব্যয় করেন এর পিছনে। প্রায় অসম্ভব একটি স্বপ্ন আজ সারা বাংলাদেশের ৬৪ জেলার ও ১৭টি দেশের প্রবাসী বাংলাদেশিসহ ৫০ হাজার তরুণ-তরুণীদের মাঝে ছড়িয়ে গেল। এই প্রজেক্টের নাম ‘নিজের বলার মতো একটি গল্প’।বিরতিহীনভাবে গত ৪৫০ দিন ধরে টানা ৫টি ব্যাচের মাধ্যমে চলেছে ইকবাল বাহারের এই অনলাইন কর্মশালা। একদিনের জন্যও তার এই কর্মশালা বন্ধ ছিল না। তিনি শুধু দেখাননি, কিভাবে স্বপ্নকে বাস্তবায়ন করতে হয় তা শিখিয়েছেন। তিনি বললেন, ‘৯০ দিন ধরে আমি শুধু উদ্যোক্তা হওয়ার কলাকৌশল শিখাইনি, শিখিয়েছি কিভাবে একজন ভালো মানুষ হয়ে বুক ফুলিয়ে বাঁচতে হয়, কিভাবে সমাজের জন্য ও দেশের জন্য কাজ করতে হয়।’ তার লক্ষ্য আগামী ২ বছরের মধ্যে ১০০,০০০ মানুষের কর্মসংস্থান তৈরি করা অন্তত ৩০০০ উদ্যোক্তা তৈরির মধ্য দিয়ে। ‘চাকরি করব না চাকরি দেব’ মন্ত্রে উদ্বুদ্ধ তার পুরো দল।গত বছরের ১ জানুয়ারী থেকে বাংলাদেশের ৬৪ জেলা থাকে ১৬৪ জন তরুণ ও তরুণীকে নিয়ে উদ্যোক্তা তৈরির টানা ৯০ দিনের প্রথম ব্যাচ শেষ করেছেন। দ্বিতীয় ব্যাচ ছিল বাংলাদেশের ৬৪ জেলা ও ১১টি দেশের ৬,০০০ জন তরুণ ও তরুণীকে নিয়ে। ৬৪ জেলা ও ১৫টি দেশের ১৫,০০০ জন তরুণ ও তরুণীকে নিয়ে ছিল তৃতীয় ব্যাচ এবং চতুর্থ ব্যাচ ছিল ৬৪ জেলা ও ১৭টি দেশের ৩০,০০০ তরুণ ও তরুণীকে নিয়ে উদ্যোক্তা তৈরির টানা ৯০ দিন ব্যাপী কর্মশালা। বর্তমানে চলছে ৫ম ব্যাচের শেষ পর্যায়। ১৮ থেকে ৪০ বছরের যে কেউ অনলাইনে এই অনলাইন কর্মশালায় যুক্ত হতে পারেন। আগামী মাস থেকে শুরু হবে ষষ্ঠ ব্যাচ।সাফল্যও অনেক বড়, প্রায় ৬০০ জন উদ্যোক্তা হওয়ার জন্য এরমধ্যেই কাজ শুরু করে দিয়েছেন। যারা বিজনেস বন্ধ করে দিয়েছিলেন, তারা আবার শুরু করেছেন। যারা আগে শুরু করা বিজনেসে ভালো করছিলেন না, তারা এখন আলোর মুখ দেখতে শুরু করেছেন এবং অনেকে ভেবেছিলেন জীবনে চাকরি করা ছাড়া তাঁকে দিয়ে আর কিছু সম্ভব নয়, তিনিও চাকরি ছেড়ে উদ্যোক্তা হওয়ার কথা ভাবছেন, কেউ কেউ শুরুও করে দিয়েছেন। যারা নিজে কিছু একটা করতে চান, পরিশ্রম করতে চান, যাদের কোনো তাড়াহুড়া নেই ও নিজের জীবনটাকে বদলে চান; শুধু তাদের নিয়ে কাজ করছে ইকবাল বাহার।তিনি বললেন, ‘আমাদের সঙ্গে কাজ শেখার জন্য সবচেয়ে বড় যোগ্যতা হলো আপনি একজন ভালো মানুষ। ৯০ দিনের কর্মশালাটি হচ্ছে অনলাইনে। পুরো প্রকল্পটি করা হচ্ছে ‘বিনা ফি’-তে অর্থাত্ প্রশিক্ষণার্থীদের থেকে কোনো টাকা দেওয়া লাগছে না; যেহেতু এটা আমার সামাজিক কাজের অংশ।’ইকবাল বাহার বর্তমানে সিইও ও ডিরেক্টর হিসেবে আছেন অপটিম্যাক্স কমিউনিকেশন লি., ম্যানেজিং ডিরেক্টর হিসেবে আলাদীন ডট কম, ইউ টিভি লাইভের। একইসঙ্গে ইকবাল বাহার একজন উদ্যোক্তা, বিশ্ববিদ্যালয়ের শিক্ষক, মেন্টর, ইন্সপিরেশনাল স্পিকার, নিউজ প্রেজেন্টার ও বিজনেস প্রোগ্রাম অ্যাংকর। তিনি চার্টার্ড অ্যাকাউন্টেন্সি (ইন্টার), এম কম ও এমবিএ করেছেন। ইন্টারনেট কোম্পানিতে চাকরি দিয়ে তার কর্মজীবন শুরু করেন। একসময় একটি ইন্টারনেট কোম্পানির মালিক হন তিনি। চাকরিজীবনেও অত্যন্ত সফল ইকবাল বাহার খুব অল্প বয়সে একটি মাল্টিন্যাশনাল কোম্পানির জেনারেল ম্যানেজার হন।মাল্টিন্যাশনাল কোম্পানির লোভনীয় চাকরি থেকে ইস্তফা দিয়ে ‘চাকরি করব না, চাকরি দেব’ এই দৃঢ় প্রত্যয় নিয়ে কাজ শুরু করেন নিজের কোম্পানিতে। উদ্যোক্তা হওয়ার স্বপ্ন দেখেন চাকরি জীবনের শুরুতেই। উদ্যোক্তা হয়ে ওঠার গল্পটা এত সহজ ছিল না। ছিল ব্যাপক বাধা, অনিশ্চয়তা ও হেরে যাওয়ার আশঙ্কা; কিন্তু তিনি দৃঢ়চেতা একজন স্বপ্নবাজ মানুষ। 



24386,40203
সফটস্কিলড প্রজন্মের লক্ষ্যে আইডল ফোকাস
ফিচার
প্রকাশ : ২৭ মার্চ ২০১৯, ০০:০০
>> রিয়াজ হোসাইন পড়াশোনার পাশাপাশি সফটস্কিল ট্রেনিং গড়ে তুলতে পারে একজন দক্ষ মানুষ, যারা কাজ করবে দেশ ও নিজেকে গড়তে। ২০১৭ থেকে পরিচালনা শুরু করে আইডল ফোকাস চেষ্টা করে যাচ্ছে সেই লক্ষ্যে কাজ করে যেতে। প্রতিষ্ঠাতা বিপ্লব কান্তি দাস বলেন, ‘আইডল ফোকাস শুধু ট্রেনিং নয়, পাশাপাশি তাদের মানসম্মত ক্যারিয়ার ইভেন্টের মাধ্যমে অল্পতেই মানুষের মাঝে স্থান করে নিয়েছে।’ এছাড়া তিনি আরও বলেন, ‘আপনি যদি একটু তাকিয়ে দেখেন আপনার আশপাশে অনেকেই কিন্তু ভাল ভাবেই কাজ করে যাচ্ছেন। যারা পাচ্ছেন তার অন্যতম একটি কারণ হলো সফটস্কিল, যার মাধ্যমে একজন ফ্রেশ গ্র্যাজুয়েট জীবনের কর্মস্থলে ঢুকে থাকে। আইডল ফোকাস দক্ষ মানবসম্পদ হিসেবে তৈরি করতে, যেখানে ব্যবসা নয়; মূল লক্ষ্য তরুণদের চাকরির বাজারের জন্য প্রস্তুত করা, সঠিক দিকনির্দেশনা ও ট্রেনিং দেওয়া।‘যেকোনো প্রতিষ্ঠানই এমন মানুষ চায়; যারা একাগ্রতার সঙ্গে, সঠিক চিন্তাশক্তির মাধ্যমে, যথাযথ সময়ের মধ্যে ও প্রতিষ্ঠানের লক্ষ্য বাস্তবায়নে কাজ করবে। এই গুণগুলো একজন ছাত্রছাত্রীর প্রাতিষ্ঠানিক শিক্ষার পাশাপাশি বিভিন্ন ট্রেনিং, সেমিনার ও ওয়ার্কশপের মাধ্যমেই তৈরি হয়, কারণ অভিজ্ঞতাসম্পন্ন ট্রেনার দ্বারা সকল ট্রেনিং কার্যক্রম পরিচালনা করা হয়ে থাকে।’বিপ্লব কান্তি দাস বলেন, ‘আপনি চিন্তা করতে পারেন, কেন করবেন ট্রেনিং? আমাদের উত্তর একটাই, আর তা হলো—আপনার নিজের জন্য, নিজের পরিবারের জন্য ও নিজের ক্যারিয়ারের জন্য। ছাত্রজীবন থেকেই যদি স্কিল ডেভেলপমেন্টে আপনি এগিয়ে থাকেন, তাহলে পড়াশোনার সঙ্গে সঙ্গে অনেক কিছুই অর্জন হয়ে যায়, যা আপনার সিভির ওজন বৃদ্ধি করে, আপনাকে গড়ে তুলতে সাহায্য করে দক্ষ মানবসম্পদ হিসেবে। এই লক্ষ্যে আইডল ফোকাস প্রশিক্ষণ কার্যক্রম পরিচালনা করে যাচ্ছে। এর মধ্যে রয়েছে—লিডারশিপ স্কিল ডেভেলপমেন্ট (২ মাস, ৮টি ক্লাস), ইভেন্ট ম্যানেজমেন্ট (১ মাস, ৮টি ক্লাস), আইইএলটিএস কোর্স (৩ মাস, ১২টি ক্লাস), ইংলিশ স্পোকেন অ্যান্ড প্রেজেন্টেশন (২ মাস, ১৬টি ক্লাস), নিউজ ও প্রোগ্রাম উপস্থাপনা (২ মাস, ১২টি ক্লাস) মাইক্রোসফট অফিস প্যাকেজ (২ মাস, ১৬টি ক্লাস), গ্রাফিক্স ডিজাইন (২ মাস, ১৬টি ক্লাস), ওয়েব ডিজাইন (২ মাস, ২৪টি ক্লাস)।’ বিস্তারিত জানতে যোগাযোগের ঠিকানা : idolfocus.comভবিষ্যত্ লক্ষ্য সম্পর্কে বিপ্লব কান্তি দাস বলেন, ‘এই কোর্সগুলোর মাধ্যমে আমরা আমাদের সর্বোচ্চ গাইড লাইন দিয়ে প্রত্যেক শিক্ষার্থীকে যথাযথভাবে তৈরি করতে সংকল্পবদ্ধ। তার পাশাপাশি আমাদের অন্যতম প্রধান লক্ষ্য হলো প্রতিটি শিক্ষার্থীকে তার নির্ধারিত কোর্স অনুযায়ী সম্পূর্ণ ধারণা দেওয়া এবং তাকে হাতে কলমে দক্ষ হিসেবে গড়ে তোলা।’   



24387,40204
প্রাথমিক শিক্ষা সমাপনী পরীক্ষার প্রস্তুতি
অন্যান্য
প্রকাশ : ২৭ মার্চ ২০১৯, ০০:০০
গণিতআশফিয়া তাহরীন, সহকারী শিক্ষিকাহলি ফ্লাওয়ার স্কুল,ঢাকা   প্রিয় শিক্ষার্থী বন্ধুরা, আজ তোমাদের জন্য পঞ্চম শ্রেণির প্রাথমিক গণিত বই এর আলোকে গুণ, ভাগ ও চার-প্রক্রিয়া অধ্যায় থেকে ৩০টি সংক্ষিপ্ত প্রশ্ন ও উত্তর দেওয়া হলো। সংক্ষিপ্ত প্রশ্নের জন্য ভালো করে বুঝে অঙ্ক করতে হবে। মূল পাঠ্যবই এর অঙ্ক গুলো ভালো করে বুঝে বার বার করতে হবে। ১. গুণ কী?২. গুণ্য x গুণক =?৩. গুণফল/গুণক =?৪. ছয় অঙ্কের ক্ষুুদ্রতম সংখ্যা ও পাঁচ অঙ্কের বৃহত্তম সংখ্যার মধ্যে পার্থক্য কত?৫. পাঁচ অঙ্কের বৃহত্তম সংখ্যার পরের সংখ্যাটি কত?৬. কোন সংখ্যাকে শূন্য (০) দ্বারা গুণ করলে গুণফল কত হবে?৭. ১ বছরে কত দিন?৮.কোন সংখ্যাকে ১ দিয়ে গুণ করলে সংখ্যাটি কী?৯.গুণ্য ও গুণকের স্থান বদল হলে গুণফল কী হয়?১০. একটি সংখ্যা বড় ও একটি সংখ্যা ছোট হলে, কোনটিকে গুণক ধরলে গুণ করতে সুবিধা হয়?১১. ভাগশেষ অবশ্যই ভাজক থেকে কী হবে?ভাজক ও ভাজ্য সমান হলে, ভাগফল সব সময় কী হয়?১২. ভাজ্য ০ হলে, ভাগফল কী হয়?১৩. ৪৮৪৮৮= কত?১৪. ভাজক ০  হলে, ভাগফল কী হয়?১৫. ৮,৩,৫,০,৭, অঙ্গগুলো দ্বারা গঠিত পাঁচ অঙ্কের বৃহত্তম সংখ্যাটি কত?১৬. ১ থেকে ১০০ পর্যন্ত ৫ দ্বারা  বিভাজ্য কয়টি সংখ্যা আছে?১৭. ৭২০ ঘণ্টায় কত দিন?১৮. ভাজক ও ভাগশেষের মধ্যে সম্পর্ক কী?১৯. দুইটি সংখ্যার ভাগফল ১২, একটি সংখ্যা ২০. ৪ হলে অপর  সংখ্যাটি  কত?২১. ঐকিক নিয়ম  কাকে বলে?২২. ৩ কেজি চালের দাম ৬০ টাকা হলে, ১ কেজি চালের দাম কত?২৩। ৮টি পেন্সিলের দাম ২৪ টাকা, ১টি পেন্সিলের দাম কত?২৪. কোন ঘর থেকে যোগ করা শুরু হয়?২৫. ৫ বছর আগে পিতা ও পুত্রের বয়সের সমষ্টি ছিল ৮০ বছর, তাদের বর্তমান বয়স কত হবে?     উত্তর আগামীকাল  



24388,40205
জুনিয়র স্কুল সার্টিফিকেট পরীক্ষার বাংলা
অন্যান্য
প্রকাশ : ২৭ মার্চ ২০১৯, ০০:০০
 পাখিদের মধ্যে একটু দেরি করে আসত কারা?বাংলামো. সুজাউদ দৌলা, সহকারী অধ্যাপকরাজউক উত্তরা মডেল কলেজ, ঢাকাতৈলচিত্রের ভূত  প্রশ্ন ১। নগেন কোথায় থেকে কলেজে পড়ে?উত্তর: মামাবাড়িতে থেকে নগেন কলেজে পড়ে।প্রশ্ন ২। পরাশর ডাক্তার কোথায় বসে চিঠি লিখছিলেন?উত্তর: নিজের প্রকাণ্ড লাইব্রেরিতে বসে।প্রশ্ন ৩। মৃত ব্যক্তির আত্মার শান্তির জন্য শ্রদ্ধা নিবেদনের হিন্দু আচার বা শাস্ত্রীয় অনুষ্ঠানকে কী বলে?উত্তর: শ্রাদ্ধ।প্রশ্ন ৪। ‘উইল’ কী?উত্তর: শেষ ইচ্ছেপত্র।প্রশ্ন ৫। ‘প্রেতাত্মা’ কী?উত্তর: মৃত ব্যক্তির আত্মা বা ভূত।প্রশ্ন ৬। ‘তৈলচিত্র’ কী?উত্তর: তেলরঙে আঁকা ছবি।প্রশ্ন ৭। ‘অশরীরী’ কী?উত্তর: দেহহীন, নিরাকার।প্রশ্ন ৮। নগেন কীভাবে ঘরে ঢুকল?উত্তর: চোরের মতো নি:শব্দে।প্রশ্ন ৯। নগেনের মামা মারা যাওয়ার সময় কী উইল করে রেখে গিয়েছিলেন?উত্তর: নগেনের নামে মোটা অঙ্কের টাকা।প্রশ্ন ১০। নগেনের মামাদের লাইব্রেরিটি কোন আমলের?উত্তর: নগেনের দাদামশায়ের আমলের।প্রশ্ন ১১। লাইব্রেরির দেয়ালে কতটি তৈলচিত্র টাঙানো ছিল?উত্তর: তিনটি।প্রশ্ন ১২। নগেন দ্বিতীয়বার কখন তৈলচিত্রকে প্রণাম করতে গেল?উত্তর: দুপুরবেলা।প্রশ্ন ১৩। পরাশর ডাক্তার কখন নগেনকে বাইরে ঘরে অপেক্ষা করতে বলেন?উত্তর: রাত্রি বারোটার সময়।প্রশ্ন ১৪। তৈলচিত্রটি দিনের বেলায় কীরূপ থাকে?উত্তর: নিস্তেজ হয়ে থাকে।প্রশ্ন ১৫। কখন তৈলচিত্রটির তেজ বাড়ে?উত্তর: রাতের বেলায়।প্রশ্ন ১৬। নগেনের মাথার তৈলচিত্রটি কে আঁকিয়েছিলেন?উত্তর: নগেনের মামা নিজে।প্রশ্ন ১৭। পরাশর ডাক্তার তৈলচিত্রের ফ্রেম স্পর্শ করা মাত্র কী হলো?উত্তর: বৈদ্যুতিক আঘাতে তার শরীরটা ঝনঝন করে উঠল।প্রশ্ন ১৮। রূপার ফ্রেমটা নগেনের মামা সিন্দুকে তুলে রেখেছিলেন কেন?উত্তর: চুরি হয়ে যাওয়ার ভয়ে।প্রশ্ন ১৯। নগেনের মামাতো ভাই কোথায় ভর্তি হয়েছিল?উত্তর: ইঞ্জিনিয়ারিং কলেজে।প্রশ্ন ২০। ‘পদ্মানদীর মাঝি’ উপন্যাসটি কার লেখা?উত্তর: মানিক বন্দ্যোপাধ্যায়ের।   



24389,40206
জুনিয়র স্কুল সার্টিফিকেট পরীক্ষার বাংলাদেশ ও বিশ্বপরিচয়
অন্যান্য
প্রকাশ : ২৭ মার্চ ২০১৯, ০০:০০
মো. আতিকুল ইসলাম (জাহিদ)সহকারি শিক্ষকরাজশাহী ক্যান্টনমেন্ট পাবলিক স্কুল ও কলেজ, রাজশাহীবাংলাদেশের মুক্তিযুদ্ধ নিচের উদ্দীপকটি পড়ো এবং প্রশ্নগুলোর উত্তর দাও:জাতীয় স্কুল টেলিভিশন বিতর্ক প্রতিযোগিতায় অংশগ্রহণের জন্য ইমন, আফ্রিদি, ইসরাত, মাহিশা, ট্রেনে রাজশাহী থেকে ঢাকা যাচ্ছিল। ট্রেনটি এম.মনসুর আলী স্টেশনে থামলে আফ্রিদি তার শিক্ষকের কাছে এম.মনসুর আলী সম্পর্কে জানতে চায়। তার শিক্ষক বললেন,‘এম. মনসুর আলী এমন এক সরকারের অর্থ মন্ত্রণালয়ের দায়িত্বে ছিলেন  সে সরকারের রাষ্ট্র প্রধান এবং সরকার প্রধান কারাগারে বন্দি ছিলেন।’ক. মুক্তিবাহিনীর উপ-প্রধান সেনাপতি কে ছিলেন?খ. বাংলাদেশে মুক্তিযুদ্ধে নিয়মিত বাহিনী কিভাবে গঠিত হয়?গ. উদ্দীপকে কোন সরকারের কথা বলা হয়েছে? ব্যাখ্যা করো।ঘ. বাংলাদেশের মুক্তিযুদ্ধে উক্ত সরকারের ভূমিকা মূল্যায়ন করো।ক. উত্তর: মুক্তিবাহিনীর উপ-প্রধান সেনাপতি ছিলেন ক্যাপ্টেন এ.কে খন্দকার।খ. উত্তর: মুক্তিবাহিনী সরকারি পর্যায়ে দুইটি শাখায় বিভক্ত ছিল।(১) নিয়মিতবাহিনী(২) অনিয়মিত বাহিনী।ইস্টবেঙ্গল রেজিমেন্টের ইউনিটগুলোর বাঙালি সৈনিকদের নিয়ে নিয়মিতবাহিনী গঠিত হয়। সরকারিভাবে এদের নামকরণ করা হয় এম.এফ বা মুক্তিফৌজ। মুক্তিযুদ্ধকালে বাংলাদেশ সরকারনিয়মিত বাহিনীহিসাবে সেনা, বিমান ও নৌবাহিনীও গড়ে তোলে।গ. উত্তর: উদ্দীপকে যে সরকারের কথা বলা হয়েছে তা হলো মুজিবনগর সরকার। এই সরকারকে অস্থায়ী বাংলাদেশ সরকার আবার কখন প্রবাসী বাংলাদেশ সরকার ও বলা হয়। এ সরকারের নেতৃত্বেই মুক্তিযুদ্ধ সংগঠিত ও পরিচালিত হয়।১৯৭১ সালের ১০ এপ্রিল গঠিত হয় মুজিবনগর বা বাংলাদেশ সরকার। মুজিবনগর সরকার শপথ গ্রহণ করে ১৯৭১ সালের ১৭ এপ্রিল শপথ বাক্য পাঠ করান অধ্যাপক ইউসুফ আলী। উক্ত সরকারের রাষ্ট্রপতি ছিলেন বঙ্গবন্ধু শেখ মুজিবুর রহমান। উপ-রাষ্ট্রপতি সৈয়দ নজরুল ইসলাম, তাজউদ্দীন আহমেদকে প্রধানমন্ত্রী নিযুক্ত করা হয়। অর্থমন্ত্রি ছিলেন এম. মনসুর আলী, স্বরাষ্ট্র ত্রাণ ও পূণর্বাসন মন্ত্রী এ.এইচ.এম. কামারুজ্জামান, পররাষ্ট্র ও আইনমন্ত্রী ছিলেন খন্দকার মোশতাক আহমেদ।যেহেতু বঙ্গবন্ধু শেখ মুজিবুর রহমান মুক্তিযুদ্ধ চলাকালীন কারাগারে বন্দি ছিলেন এবং মুজিবনগর সরকারের অর্থ মন্ত্রণালয়ের দায়িত্বে ছিলেন এম. মনসুর আলী। সুতরাং আমরা বলতে পারি উদ্দীপকে আলোচিত সরকারটি হলো মুজিবনগর সরকার।ঘ. উত্তর: উদ্দীপকে আলোচিত সরকারটি হলো মুজিবনগর সরকার আর এই সরকারের মাধ্যমে বাংলাদেশের মুক্তিযুদ্ধ পরিচালিত হয়। মুক্তিযুদ্ধ চলাকালীন মুজিবনগর সরকার সামরিক এবং বেসামরিক উভয় ধরনের কার্যক্রম পরিচালিত করে। মুক্তিযুদ্ধে মুজিবনগর সরকারের ভূমিকা ছিল গুরুত্বপূর্ণ।বাঙালি কর্মকর্তাদের নিয়ে এ সরকার প্রশাসনিক কাজ পরিচালনা করেছিলো। প্রত্যেক দেশের শাসন ব্যবস্থা পরিচালনার জন্য বিভিন্ন মন্ত্রণালয়ের ও এর অধীনে দপ্তর থাকে। মুজিবনগর সরকারেরও তা ছিল। এতে মোট ১২ টি মন্ত্রণালয় বা বিভাগ ছিল। মুজিবনগর সরকার বিশ্বের বিভিন্ন দেশের গুরুত্বপূর্ণ শহর যেমন-কলকাতা,দিল্লি, লন্ডন, ওয়াশিংটন, নিউইয়র্ক, স্টকহোম প্রভৃতিতে বাংলাদেশ সরকারের মিশন স্থাপন করেন। এসব মিশন বাংলাদেশ সরকারের পক্ষে প্রচারণা ও আন্তর্জাতিক সমর্থন আদায়ের চেষ্টা করে। সরকার বিচারপতি আবু সাঈদ চৌধুরীকে বিশেষ দূত হিসেবে নিয়োগ দেয়। তিনি মুক্তিযুদ্ধের পক্ষে বিশ্ব নেতৃত্ব ও জনমতের সমর্থন আদায়ের জন্য কাজ করেন। ১০ ই এপ্রিল মুজিবনগর সরকার গঠিত হওয়ার পর মুক্তিযুদ্ধ পরিচালনার জন্য সামরিক, বেসামরিক জনগণকে নিয়ে একটি মুক্তিযোদ্ধা বাহিনী গড়ে তোলার উদ্যোগ গ্রহণ করা হয়। সরকার বাংলাদেশকে মোট ১১টি সেক্টরে ভাগ করে এবং ১১জন সেক্টর কমান্ডার নিয়োগ করে।  পরিশেষে বলতে পারি, মুক্তিযুদ্ধে নেতৃত্ব দান, ভারতে শরণার্থীদের ত্রাণ ও আশ্রয়ের ব্যবস্থা, মুক্তিযোদ্ধা ও গেরিলা যোদ্ধাদের প্রশিক্ষণের ব্যবস্থা, স্বাধীন বাংলা বেতার কেন্দ্র পরিচালনা এবং মুক্তিযুদ্ধের প্রতি বিশ্বজনমত গড়ে তোলা যুদ্ধ চলাকালীন এদেশের জনগণের মনোবল অটুট রেখে বাংলাদেশের স্বাধীনতা অর্জনের ক্ষেত্রে মুজিবনগর সরকারই মূখ্য ভূমিকা পালন করে। 



24390,40207
সৃজনশীল ও বহুনির্বাচনিতে সমান গুরুত্ব দিতে হবে
অন্যান্য
প্রকাশ : ২৭ মার্চ ২০১৯, ০০:০০
 হিসাববিজ্ঞান অধ্যাপক মো. ওবায়দুল্লাহ নয়নঅধ্যক্ষড. মাহবুবুর রহমান মোল্লা কলেজএইচএসসি পরীক্ষার্থী বন্ধুরা, শুভেচ্ছা নিও, তোমাদের পরীক্ষা খুবই নিকটে। উচ্চ মাধ্যমিক স্তরে দু’বছর অধ্যয়ন করে তুমি তোমার ইোতমধ্যে অতীতের অনেক ভুল-ত্রুটি সংশোধন করে নিয়েছো নিশ্চয়ই।  হিসাববিজ্ঞান বিষয়ে কাঙ্ক্ষিত ফললাভের জন্য কিছু পরামর্শ ও নির্দেশনাগুলো লক্ষ্য করো।প্রথমত বলবো সৃজনশীল ও বহুনির্বাচনি উভয় অংশেই সমান গুরুত্ব দিতে হবে। বহুনির্বাচনি অংশে কমপক্ষে ২৫ নম্বর এবং সৃজনশীল অংশে কমপক্ষে ৬৫ নম্বর নিশ্চিত করার লক্ষ্য নির্ধারণ করতে হবে।বহুনির্বাচনি অংশ ভালো করার জন্য পাঠ্যবইয়ের সবগুলো অধ্যায় ভালোভাবে অধ্যয়ন করা আবশ্যক। বিশেষ করে যেসব অধ্যায় তত্ত্ব  নির্ভর যেমন- হিসাববিজ্ঞানের নীতিমালা, হিসাববিজ্ঞান পরিচিতি প্রভৃতি অধ্যায়গুলো বারবার পড়তে হবে।সৃজনশীল অংশে ভালো করার জন্য প্রথমপত্রে হিসাব সমীকরণ, জাবেদা, খতিয়ান, রেওয়ামিল, অনাদায়ী পাওনা, অবচয় প্রভৃতি অধ্যায় অগ্রাধিকার দিতে হবে। দ্বিতীয়পত্রের ক্ষেত্রে শেয়ার ইস্যু, অনুপাত বিশ্লেষণ, সমচ্ছেদ বিশ্লেষণ প্রভৃতি অধ্যায় ভালোভাবে দেখতে হবে। সূত্র নির্ভর প্রায়োগিক সমস্যা যেমন- অনুপাত বিশ্লেষণ, প্রভৃতি অধ্যায়ের সূত্রগুলো বারবার পড়তে হবে। তাছাড়া আর্থিক বিবরণী, উত্পাদন ব্যয় বিবরণী প্রভৃতি অধ্যায়ে শ্রেণিবিন্যস্ত তথ্য উপস্থাপন করতে হয়। এগুলো নিয়মিত চর্চার কোন বিকল্প নেই।পরীক্ষার প্রশ্নপত্র কাঙ্ক্ষিত মনে না হলে উদ্বিগ্ন হবে না ধীরস্থিরভাবে আবেগ নিয়ন্ত্রণ করে যেগুলো পারো সেগুলো উত্তর দিতে চেষ্টা করো। প্রশ্নপত্র হাতে পাওয়ার পর প্রথমে অপেক্ষাকৃত সহজ, ছোট এবং কম গণনাসম্পন্ন প্রশ্নগুলোর উত্তর করো।কিছু ব্যতিক্রম নিয়ম যেমন- নগদ প্রাপ্তি ও নগদ প্রদান জাবেদায় চেক ও ব্যাংক সংক্রান্ত নিয়ম কিংবা রেওয়ামিলের ব্যতিক্রমসমূহ বিশেষভাবে খেয়াল রাখতে হবে। কিছু কিছু দফার একাধিক বিকল্প নাম রয়েছে সেগুলো ভুলে গেলে চলবে না। তাছাড়া মৌলিক দফাগুলোর ইংরেজি প্রতিশব্দও জেনে রাখতে হবে।পরীক্ষার নির্ধারিত সময় শেষ হবার পনের- বিশ মিনিট আগে উত্তর লেখা শেষ করার চেষ্টা করবে। যাতে সবগুলো উত্তরে আরেকবার চোখ বুলিয়ে নিতে পারো।  



24391,40208
পণ্যের জীবন চক্র এবং পণ্যের মূল্য নির্ধারণ অধ্যায় গুরুত্বপূর্ণ
অন্যান্য
প্রকাশ : ২৭ মার্চ ২০১৯, ০০:০০
উত্পাদন ব্যবস্থাপনা ও বিপনণমো. কামরুল হাসান দিপুঅধ্যক্ষ,ক্রিয়েটিভ ইন্টারন্যাশনাল কলেজ, কুমিল্লাসুপ্রিয় এইচএসসি পরীক্ষার্থীবৃন্দ, উত্পাদন ব্যবস্থাপনা ও বিপনণ প্রথমপত্রের মোট ১১টি সৃজনশীল প্রশ্ন হতে পরীক্ষায় ৭টি সৃজনশীল প্রশ্নের উত্তর দিতে হবে। প্রতিটি অধ্যায় হতে প্রায় ১টি করে সৃজনশীল প্রশ্ন থাকবে। উত্পাদন অধ্যায় হতে উত্পাদনের গুরুত্ব, উত্পাদনের আওতা এবং উত্পাদনশীলতা সম্পর্কে ভালো ধারণা রাখতে হবে। উত্পাদনের উপকরণ অধ্যায় হতে ভূমি, শ্রম, মূলধন এবং সংগঠন এর বৈশিষ্ট্য ও গুরুত্ব ভালো করে পড়তে হবে। সামষ্টিক পর্যায়ে উত্পাদন অধ্যায় হইতে GDP, GNP, NNP, NI এবং Per Capital Income সম্পর্কে সু-স্পষ্ট ধারণা রাখবে। পণ্য ডিজাইন অধ্যায়টি অপেক্ষাকৃত সহজ এই অধ্যায় হইতে পণ্য ডিজাইনের গুরুত্ব এবং বাংলাদেশের প্রেক্ষিতে পণ্য ডিজাইন সম্পর্কে ভালো ধারণা রাখবে। একইভাবে মান ব্যবস্থাপনা অধ্যায় হইতে Cost of Poor Quality, Prevention Cost, Appraisal Cost, Internal Failure Cost, External Failure Cost, মান নিয়ন্ত্রণ, মান নিশ্চিতকরণ, পণ্যের মান  নির্ধারণ বিষয় সমূহ বেশী গুরুত্বপূর্ণ। লে-আউট অধ্যায় হইতে লে-আউটের গুরুত্ব, প্রকারভেদসমূহ খুব গুরুত্বপূর্ণ।উত্পাদন ব্যবস্থাপনা ও বিপনন দ্বিতীয়পত্রেও ১১টি হতে ৭টি সৃজনশীল প্রশ্নের উত্তর দিতে হবে।বিপনণ পরিচিতি অধ্যায়ের বিপনণের বৈশিষ্ট্য, গুরুত্ব এবং বাংলাদেশের মতো উন্নয়নশীল দেশের অর্থনৈতিক উন্নয়নে বিপনণের ভূমিকা সম্পর্কে ভাল করে ধারণা নিতে হবে। বিপনণ পরিবেশ অধ্যায় হইতে বিপনণ পরিবেশের প্রকারভেদ, ব্যষ্টিক পরিবেশের প্রভাব, সামষ্টিক পরিবেশের প্রভাব এবং বাংলাদেশে বিপনণ পরিবেশ বিষয়বস্তু সমূহ বেশী গুরুত্বপূর্ণ।বিপনণ কার্যাবলি অধ্যায় হইতে ক্রয়, বিক্রয়, পরিবহন, গুদামজাতকরণ, প্রমিতকরণ, মোড়কীকরণ এর গুরুত্ব ও প্রয়োজনীয়তা সম্পর্কে ভালো ধারণা রাখতে হবে।  



24392,40209
The answers of questions 1, 2, 3 & 4.
অন্যান্য
প্রকাশ : ২৭ মার্চ ২০১৯, ০০:০০
ইংরেজিজ্যাকি প্রামান্ডো পেরেরা, সহকারি শিক্ষকসেন্ট গ্রেগরী হাইস্কুল এন্ড কলেজ, ঢাকা   Practice: 7 Read the text and practice the answers of questions 1, 2, 3 & 4.Sometimes the food we like to eat isn't the healthiest food for us. The Food Pyramid helps us to understand the different food groups, and it tells us how much of each food group we should eat. We eat more of the foods at the bottom of the pyramid. What foods do you see at the bottom? These are things made from grain, for example, rice, ruti and bread. Potatoes are not grains, but they are similar. Grains give us energy. Fruit and vegetables are in the next level of the pyramid. These are also very important for us. They have vitamins. They help our eyes and our health. On the next level, there are fish, meat, dairy products, beans and lentils. Meat, fish and chicken have protein. Beans and lentils do, too! Dairy products are things like milk and eggs. They help our teeth and bones. Protein and dairy make us strong. Fat and oil are at the top of the Food Pyramid. These make food delicious, but our body does not need very much of them. Sometimes we can't get food from all the different food groups. But when we have choices about food, we need to make good choices.1. Vocabulary:Pyramid = A monumental structure with a square or triangular base. Bottom = base, underneath. Group = team/collection. Grain = crop. Similar = alike/same, Dairy = food made from milk. Delicious = tasty. Different = unlike/dissimilar. Choice = Option.2. Match the words of the column A with their meaning that is mentioned in the text column B.Column A                                                                                           Column B(a) Sometimes(b) For example(c) Grains(d) Help(e) Top      (i)                                                                                                for instance(iii) to assist(iv) now and then(v)  strength(vi) the upper part of anything     Ans. a + iv, b + i, c + ii, d + iii, e + vi3. True/false.a. There are four levels in the food pyramid. Trueb. The bottom level of the pyramid has food from protein and dairy. False c. Food made of grain give us energy. True d. Eggs help our eyes. False e. Milk helps to make us strong. True f. Our bodies need a lot of fat and oil. False4. Answer the question.(a)  What is the Food Pyramid?Ans. The Food Pyramid is a chat that tells us how much of each food group we should eat.(b)  Which foods do you see at the level of the Food Pyramid next to the bottom?Ans. We see Fruit and vegetables at the level of the Food Pyramid next to the bottom(c)  What are the foods made from grains?Ans. Rice, ruti and bread are the food  made from grain.(d)  Why are fruits and vegetables important for us?  Ans. Fruits and vegetables are important for us because they have vitamins and they help our eyes and health. (e)  Which foods have proteins?Ans. Meat, fish, chicken, beans and lentils have proteins.(f).Which food doesn't our body need very much?Ans. Our body does not need fat and oil food. They are harmful for our health.  



24393,40210
আইন-ই-আকবরী
অন্যান্য
প্রকাশ : ২৭ মার্চ ২০১৯, ০০:০০
  যা কিছু প্রথম আইন-ই-আকবরী মুগল সম্রাট আকবরের (১৫৫৬-১৬০৫) দরবারের ঐতিহাসিক আবুল ফজল কর্তৃক রচিত আকবরনামা গ্রন্থের তৃতীয় খন্ড। আকবরনামা একটি ইতিহাস গ্রন্থ। সুষ্ঠু প্রশাসন প্রবর্তন ও কার্যকর করার জন্য সম্রাট আকবর যে আইন ও নীতি প্রবর্তন করেন তা আইন-ই-আকবরীতে উল্লিখিত হয়েছে। এটি একটি প্রবিধানপূর্ণ প্রশাসনিক সারগ্রন্থ এবং একটি আধুনিক গেজেটিয়ার এর সমতুল্য। আকবরনামার অংশবিশেষ হলেও আইন-ই-আকবরী এককভাবেই এক পূর্ণাঙ্গ প্রন্থ। আইন-ই-আকবরীতে অন্তর্ভুক্ত হয়েছে সম্রাট আকবরের সরকার ব্যবস্থা, এর বহুবিধ প্রশাসনিক বিভাগ, বিভিন্ন প্রশাসনিক পদ প্রভৃতি। ভারতবর্ষে মুসলিম আমলে লিখিত সকল ইতিহাসই ছিল ধারাবিবরণীমূলক। এগুলি ছিলো মুখ্যত কালক্রমানুসারে যুদ্ধ, বিজয় এবং বংশের উত্থান-পতনের বিবরণে পূর্ণ। দুর্ভিক্ষ, প্রাকৃতিক বিপর্যয় ও ব্যাপক মৃত্যু ছাড়া সাধারণ জনগণ এ সকল বিবরণে কখনো স্থান পায়নি। কিন্তু আইন-ই-আকবরী এক ব্যতিক্রমধর্মী রচনা। এ গ্রন্থে রাজকীয় স্থাপনা, সাম্রাজ্যের অভিজাত ও উচ্চপদস্থ অমাত্যবর্গের বর্ণনা ছাড়াও বিভিন্ন পেশায় নিয়োজিত সাধারণ মানুষ ও কর্মচারীদেরও বিবরণ বিধৃত হয়েছে। এমন কি রাজকীয় হারেম, রন্ধনশালা এবং বাসনকোসন, সুগন্ধি, ঘোড়া, হাতি প্রভৃতি পশু, এবং বসন্ত ও হেমন্তকালীন শস্য ও শাকসবজি সহ যাবতীয় বিষয় এতে আলোচিত হয়েছে। আবুল ফজল এ গ্রন্থে হিন্দু, মুসলিম, জৈন ও অন্যান্য সমপ্রদায় নির্বিশেষে সকলের সামাজিক অবস্থা, সাহিত্য কর্ম, প্রচলিত আইন এবং দর্শন চিন্তাও আলোচনায় আনেন। তদুপরি এখানে খ্যাতিমান পরিব্রাজক, মুসলিম আউলিয়া,দরবেশ ও সুফিদের ওপর পৃথক পৃথক অধ্যায় সংযোজিত আছে।               সূত্র: বাংলাপিডিয়া   



24394,40211
বিসিএস প্রিলিমিনারি পরীক্ষার প্রস্তুতি
অন্যান্য
প্রকাশ : ২৭ মার্চ ২০১৯, ০০:০০
 সাধারণ জ্ঞানমিরাজুল ইসলাম০১.  বাংলাদেশের মোট সীমান্তবর্তী জেলা কতটি?                                  ক. ৩০ টি                                               খ. ৩৩ টিগ. ৩৪ টি                                                ঘ. ৩২ টি০২.  ভারতের সঙ্গে বাংলাদেশের সীমান্ত দৈর্ঘ্য কত? ক. ৩৭১৫ কি.মি.                                     খ. ৪২২৫ কি.মি.গ. ৬৫৫০ কি.মি.                                      ঘ. ৫৮৬০ কি.মি.০৩. সিসমোলজি হচ্ছে-ক. ক্ষুদ্রকায় পোশাকের সেলাই                                    খ. ভূমিকম্প বিষয়ের বিজ্ঞানগ. পোশাকের ফ্যাশনে পরিবর্তন                                         ঘ. মহাসাগরের বিজ্ঞান০৪.ভারতের সঙ্গে বাংলাদেশের সীমান্ত দৈর্ঘ্য কত? ক. ৩৭১৫ কি.মি.                                     খ. ৪২২৫ কি.মি.গ. ৬৫৫০ কি.মি.                                      ঘ. ৫৮৬০ কি.মি.০৫.ঢাকায় ১৮৫৭ সালে সিপাহি বিদ্রোহের স্মৃতিজড়িত স্থানের নাম-     ক. ন্যাশনাল পার্ক                                     খ. সোহ্রাওয়ার্দী উদ্যানগ. বাহাদুর শাহ পার্ক                                 ঘ. রমনা পার্ক০৬.  রামপাল কয়লা বিদ্যুত্ কেন্দ্র স্থাপিত হবে-ক. বাগেরহাট               খ. রূপপুর               গ. সাতক্ষীরা       ঘ. সুন্দরবন০৭.চট্টগ্রামের পূর্বতন নাম কী ছিল?ক. ইসলামাবাদ                                        খ. নাসিরাবাদগ. খলিফাতাবাদ                                       ঘ. জালালাবাদ০৮. The Indian Ocean is land-bounded by how many continents?ক. 2খ. 3  গ. 4           ঘ. 5০৯.  গ্রিনিচ মান সময় অপেক্ষা বাংলাদেশের সময়–                                ক. ৬ ঘণ্টা পরে                                        খ. ৬ ঘণ্টা আগেগ. ১২ ঘণ্টা পরে                                       ঘ. ১২ ঘণ্টা আগে১০.নিচের কোনটি বাংলাদেশের সামপ্রতিককালে গড়ে ওঠা ভূমিরূপ? ক. দক্ষিণ উপকূলীয় সমভূমিখ. বরেন্দ্র ভূমিগ. তিস্তা পলল ভূমি                                   ঘ. লালমাই পাহাড়১১. মহাস্থানগড়ে যে সুফির সমাধি রয়েছে তার নাম–                              ক. বাবা আদম শহীদ                                 খ. শাহ সুলতান রুমিগ. শাহ সুলতান বলখী                                ঘ. করফউদ্দীন আবু তাওয়ামা১২.নিচের কোন দুইটি নদী এক সাথে মিলিত হয় নাই?                         ক. পদ্মা-যমুনা                                         খ. পদ্মা-মেঘনাগ. পদ্মা-শীতলক্ষ্য                                     ঘ. যমুনা-ধলেশ্বরী১৩.কান্তনগর দুর্গ অবস্থিত–ক. দিনাজপুরের বীরগঞ্জ                             খ. দিনাজপুরের বিরামপুরেগ. দিনাজপুরের ঘোড়াঘাটে                         ঘ. দিনাজপুরের কাহারোলে১৪.  বাংলাদেশের কোন এলাকার ভূমিরূপ হাওড়-বাওড়ে ঘেরা? ক. ফরিদপুরের নিম্নাঞ্জল                             খ. ভোলা-লক্ষ্মীপুরগ. সুনামগঞ্জ-কিশোরগঞ্জ                             ঘ. বরিশাল-পটুয়াখালি১৫. ৫ জুলাই ২০১৪ তারিখে ভারতের দখলে থাকা কত বিঘা জমি বিজিবি উদ্ধার করে? ক. ৯০ বিঘা                    খ. ৮০ বিঘা       গ. ৭৫ বিঘা                    ঘ. ৭০ বিঘা১৬.  Maritime boundary dispute between Bangladesh and Myanmar was resolved by the –ক. Permanent Court of Justic.খ. International Tribunal for the Law of the Sea.গ. International Court of Justic.ঘ. Permanent Court of Arbitration.১৭.বাংলাদেশের সমুদ্রসীমার প্রথম পূর্ণাঙ্গ মানচিত্র প্রকাশ করে কোন্ সংস্থা? ক. ঢাকা বিশ্ববিদ্যালয়                                খ. চট্টগ্রাম বিশ্ববিদ্যালয়গ. মহাকাশ গবেষণা সংস্থা                          ঘ. জরিপ অধিদপ্তরঙ. বাংলাদেশ নৌ-বাহিনী১৮.সুপারমুন কী?                                                                                   ক. বৃহস্পতি গ্রহের সবচেয়ে বড় উপগ্রহখ. পৃথিবীর সবচেয়ে কাছে অবস্থানরত চাঁদগ. বছরের শেষ পূর্ণিমাঘ. বছরের প্রথম পূর্ণিমাঙ. সবচেয়ে উজ্জ্বল অবস্থায় শুক্রগ্রহ১৯.জনসংখ্যা অনুযায়ী পৃথিবীতে বাংলাদেশের বর্তমান অবস্থান—ক. ১০ম                                                 খ. ৮ম         গ. ৫মগ. ৭ম                                                    ঘ. কোনটিই নয়২০.গঙ্গা নদীর উত্পত্তিস্থল কোনটি? ক. গঙ্গোত্রী                                              খ. মানস সরোবরগ. কৈলাস                                               ঘ. তিব্বত০১. ঘ০২. ক০৩.খ ০৪. ক০৫. গ০৬. ক০৭.  ক০৮. খ০৯. খ১০.  গ১১. গ১২.  গ১৩.  ঘ১৪.  গ১৫. গ১৬.  খ১৭. খ১৮. খ১৯. খ২০. ক                 মতামত ০১৭১৪৭০৫৭২৭   



24395,40212
আবিষ্কার
অন্যান্য
প্রকাশ : ২৭ মার্চ ২০১৯, ০০:০০
 শোভন শিকদার নদীভাঙা এক যুবক। বাড়ি পুড়ে গেলে অথবা ডাকাতে লুটে নিলে এত ক্ষতি হয় না, নদী ভাঙায় যে-ক্ষতিটা হয়। সবই যায়। কিছুই থাকে না। শোভনের অবস্থা তথৈবচ। ঘন তমসাচ্ছন্ন। ছোট নাবালক দুটি ভাইবোন। বয়েসী বাবা-মা। এসব নিয়ে দুঃখ-দুর্দশায় জর্জরিত শোভন। তার এখন দীর্ঘশ্বাসই সাথি। শোভনের মনে আছে, যেদিন বাড়িভিটার শেষ ঘরটি নদীতে গেল, সেদিনের মার চোখের জলের অবিরল ধারার কথা। সে কী করুণ বিলাপের আকুলকরা কান্না! নদীপাড়ের পরিত্যক্ত সড়কে মাত্র দুটি ঘর ওদের। তা-ই আশ্রয়স্থল। খেয়ে না-খেয়েই দিনগুলো যায়।শোভনের আইএ পাস হয় নদীতে বাড়িবিলীন হওয়ার আগে। এক বছরের মধ্যেই ওদের সর্বনাশটা হয়। স্বভাব-চরিত্রে-পড়াশোনায় ও বরাবরই ভালো। বছর-বছরই ও ক্লাসে প্রথম। ওর লেখালেখির একটু অভ্যাসও আছে। শোভনের আইএ পাসটা আশপাশের লোকজন খুব বড় করে দেখে। ঢাকা যাওয়ার কথাও বলে তারা। সেখানে কিছু-একটা তো হবেই। নদীভাঙা-মনভাঙা শোভন কী করবে কিছুই ভেবে পায় না। এ-নিয়ে বাবা-মার সঙ্গে কথা হয় ওর। একদিন ও পাড়ি জমায় ঢাকায়। দূর-সম্পর্কের এক মামার বাসায় গিয়ে ওঠে। মামাটা দারুণ স্নেহশীল মানুষ। কয়দিন শোভন হেঁটে হেঁটে এখানে-ওখানে ঢু মারল। এরমধ্যে এক পত্রিকায় ওর চাকরি হয়ে গেল। অফিসেই থাকা-খাওয়ার ব্যবস্থা। যে-কয় টাকা ও পাবে—সবটাই বাবা-মাকে দিতে পারবে। এজন্য ও অনেকটা খুশি। কিছুদিনের মধ্যেই কাজের সঙ্গে ওর দিনগুলো যেন একাট্টা হয়ে গেল। চাকরির ক্ষেত্রে যে-পোশাক-আশাক দরকার, তা ওর নেই। ওর যা আছে তা হলো মুগ্ধ করার মতো কর্মনিষ্ঠা, সততা আর সুন্দর ব্যবহার।রাইসু ইসলাম ছদ্মনামে লেখালেখির চর্চাটা ওর অব্যাহত আছে। কিন্তু বিষয়টা ও গোপন রাখে। দুটি লেখা প্রকাশের পর গোপনীয়তা থাকে না। সহকারী সম্পাদক মানিক সরকার বিষয়টি জানতে পারেন। এরপর থেকে ওর লেখা মাঝে মাঝেই প্রকাশ পেতে থাকে। একদিন সম্পাদক সাহেব মানিক সরকারকে জিজ্ঞেস করলেন, ‘রাইসু ইসলামটা কে? ওর লেখা তো বেশ ভালো।’সহকারী সম্পাদক উত্তরে বললেন, ‘ঐ যে পাজামা-পাঞ্জাবি পরা ছেলেটি পত্রিকায় কাজ করে, আমাদের শোভন শিকদার। ওরই লেখা।’সম্পাদকের এ-অভিব্যক্তির সময় শোভন অফিসে ছিল না। পরে মানিক সরকার ব্যাপারটি তাকে জানান। সম্পাদকের স্বীকৃতি যেন ওর মনের সৌন্দর্যচ্ছটার প্রতিফলন। তবে কর্মক্ষেত্রে কিছু বাঁকা বুদ্ধির মানুষ শুভ-সরল বুদ্ধির মানুষের সুন্দর কাজ ঢেকে দিয়ে আনন্দ পায়। ওরা কাজ ছাড়া চাতুর্যকে বড় করে দেখে। কিন্তু সম্পাদক মানিক সরকার খাঁটি জহুরি। তিনি মানিক হয়ে মানিক চেনেন। তাই একদিন শোভনের চাকরিটা একধাপ উপরে উন্নীত হলো। বেতনও বাড়ল। একদিন পত্রিকার টেবিলে অনেকের সামনে তিনি বলেই ফেললেন, ‘শোভন শিকদার আমার আবিষ্কার।’ 



24396,40213
উদ্ধৃতি
অন্যান্য
প্রকাশ : ২৭ মার্চ ২০১৯, ০০:০০
দেশের উন্নয়ন বৃদ্ধি এবং দেশের মানুষকে ঐক্যবদ্ধ করার চিন্তা থেকেই বাকশাল করেছিলেন বঙ্গবন্ধু। জাতির পিতা যে পদ্ধতিটা নিয়েছিলেন, এটা যদি কার্যকর করা যেত তাহলে বাংলাদেশে আর কখনো জনগণের ভোটের অধিকার নিয়ে কেউ খেলতে পারত না। জনগণ তার পছন্দমতো প্রার্থীকে ভোট দিয়ে নির্বাচিত করতে পারত।—শেখ হাসিনা   প্রধানমন্ত্রী(সূত্র :দৈনিক ইত্তেফাক, ২৬ মার্চ ২০১৯) 



24397,40214
এক আঙুলেই স্বাধীনতা
অন্যান্য
প্রকাশ : ২৭ মার্চ ২০১৯, ০০:০০
সারওয়ার-উল-ইসলাম এক আঙুলে স্বাধীনতার ডাক৭ মার্চকে খোকা স্মরণ রাখ।ঘরে ঘরে দুর্গ গড়ার হাঁকবীর বাঙালির ভয়ে পালায় পাক... এক আঙুলেই ছিল জাদুর রেখা।স্বাধীনতার পাশে কি নাম লেখা?শেখ মুজিবুর রহমানের নামস্বাধীনতার বাঁ পাশে লিখলাম। এক আঙুলেই স্বাধীনতাষোলই ডিসেম্বরধন্য জাতি ধন্য মুজিবর।  



24398,40215
এই দিনে
অন্যান্য
প্রকাশ : ২৭ মার্চ ২০১৯, ০০:০০
২৭ মার্চ১৮৪৫:      এক্স-রে আবিষ্কারক ফন রন্টজেনের জন্ম১৮৯৮:      সমাজ সংস্কারক স্যার সৈয়দ আহমদের মৃত্যু১৯৭১:      চট্টগ্রামের কালুরঘাট স্বাধীন বাংলা বেতারকেন্দ্র থেকে  মহান নেতা শেখ মুজিবুর রহমানের পক্ষে মেজর জিয়ার স্বাধীনতার ঘোষণা পাঠ 



24399,40216
কথা চিরন্তন
অন্যান্য
প্রকাশ : ২৭ মার্চ ২০১৯, ০০:০০
যখন রাত আসে তখন ঘুম আসে, যখন ঘুম আসে তখন স্বপ্ন আসে, যখন স্বপ্ন আসে তখন তুমি আসো—যখন তুমি আসো তখন ঘুমও আসে না, স্বপ্নও আসে না—নিমাই ভট্টাচার্য প্রেয়সী কখনো কুিসত হয় না—জে জে বেড  



24400,40217
রঙ্গরস
অন্যান্য
প্রকাশ : ২৭ মার্চ ২০১৯, ০০:০০
—তুমি কি তিনতলা থেকে পাইপ বেয়ে নামতে পার?—পারি, তবে সব সময় না।—কখন কখন পার?—যখন পাওনাদাররা সিঁড়ি বেয়ে ওঠে তখন।    হোটেলের চেক-ইন কাউন্টারে একজন এসে একটি অতিরিক্ত লেপ চাইতে ম্যানেজার জানতে চাইলেন— আপনি আমাদের কত নম্বর রুমের অতিথি স্যার?আশ্চর্য বোর্ডারের জবাব—অতিথি? আমি তো প্রতি রাতের জন্য ২০ ডলার করে দিচ্ছি!    



24401,40218
আপনার রাশিফল
অন্যান্য
প্রকাশ : ২৭ মার্চ ২০১৯, ০০:০০
মুহম্মদ আনিসুল হক২৭ মার্চ ২০১৯ খ্রিষ্টাব্দ, বুধবারআজ ১৩ চৈত্র ১৪২৫ বঙ্গাব্দ এবং ১৯ রজব ১৪৪০ হিজরি। নৈসর্গিক রাশিচক্রে রবি আজ মেষ রাশিতে অবস্থান করছে। আজ সূর্যোদয় ৬টা ৯ মিনিটে এবং সূর্যাস্ত ৬টা ১৫ মিনিটে। আজ যদি আপনার জন্মদিন হয় তবে পাশ্চাত্য জ্যোতিষে আপনি মেষ রাশির জাতক/জাতিকা। আপনার জন্ম সংখ্যা: ৯। আপনার ওপর প্রভাবকারী গ্রহ: মঙ্গল। আপনার শুভ সংখ্যা: ৯। শুভ বার: মঙ্গল। শুভ রত্ন: রক্তপ্রবাল। জেনে নিন আজকে আপনার রাশিতে কী আছে—মেষ রাশি (২১ মার্চ-২০ এপ্রিল)অতীন্দ্রিয় শাস্ত্রাদির প্রতি আগ্রহবোধ করতে পারেন। জ্ঞানস্পৃহা বৃদ্ধি পাবে। কোনো সেলাকের পরামর্শে উপকৃত হতে পারেন। পেশাগত দিক ভালো যাবে। ভ্রমণের সুযোগ পেতে পারেন।        বৃষ রাশি (২১ এপ্রিল-২০ মে)  কোনো ঘনিষ্ঠ বন্ধুর সহযোগিতা পেতে পারেন। ব্যবসায়িক দিক খুব একটা ভালো যাবে না। বিক্রয়-বাণিজ্যে লোকসান হতে পারে। ঝুঁকিপূর্ণ বিনিয়োগ এড়িয়ে চলুন।মিথুন রাশি (২১ মে-২০ জুন)ব্যক্তিগত দায়দায়িত্ব বৃদ্ধি পেতে পারে। পারস্পরিক সামাজিক সম্পর্ক ভালো থাকবে। যৌথ ও অংশীদারি ব্যবসায় সুফল পাবেন। বিক্রয়-বাণিজ্যে লাভবান হতে পারেন। কর্কট রাশি (২১ জুন-২০ জুলাই)পড়াশোনায় মন বসাতে চেষ্টা করুন। শরীর ভালো যাবে না। অসুস্থতাকে অবহেলা করা ঠিক হবে না। প্রয়োজনে চিকিত্সকের পরামর্শ নিন। সীমা লঙ্ঘন করা ঠিক হবে না।সিংহ রাশি (২১ জুলাই-২১ আগস্ট) আধ্যাত্মিক চিন্তা-চেতনায় সমৃদ্ধি আসতে পারে। বিদ্যার্থীদের জন্য দিনটি শুভ। পড়াশোনায় মন বসাতে পারবেন। সৃজনশীল কাজে সুফল পাবেন। যাত্রা ও যোগাযোগ শুভ।কন্যা রাশি (২২ আগস্ট-২২ সেপ্টেম্বর) প্রবাসী আপনজনের কোনো সংবাদ পেতে পারেন। মাতৃস্বাস্থ্য ভালো যাবে। কোনো আশা পূরণ হতে পারে।  মন ভালো থাকবে। বিলাসদ্রব্য কেনাকাটা হতে পারে।তুলা রাশি (২৩ সেপ্টেম্বর-২২ অক্টোবর)মূল্যবোধ বজায় রাখার চেষ্টা করুন। ছোট ভাইবোনদের সঙ্গে সুসম্পর্ক বজায় থাকতে পারে। প্রাপ্ত তথ্য ভালোভাবে যাচাই করে নিন। পরিবেশের সঙ্গে মানিয়ে চলুন।বৃশ্চিক রাশি (২৩ অক্টোবর-২১ নভেম্বর)শরীর ভালো থাকতে পারে। আর্থিক দিক ভালো যাবে। পাওনা টাকা আদায় হতে পারে। পড়াশোনায় আনন্দ পাবেন। অধীনস্তদের কাজে লাগানো সহজ হতে পারে।ধনু রাশি (২২ নভেম্বর-২০ ডিসেম্বর)কোনো গুরুত্বপূর্ণ কাজ শেষ করতে পারবেন। শরীর মোটামুটি ভালো থাকতে পারে। ভালো ব্যবহার দিয়ে কাজ আদায় করার চেষ্টা করুন। অপরের প্রতি সদাচরণ করুন।মকর রাশি (২১ ডিসেম্বর-১৯ জানুয়ারি)বড় ভাইবোনদের সঙ্গে সুসম্পর্ক বজায় রাখুন। কোনো পূর্বকর্মের ফল ভোগ করতে পারেন। ব্যক্তিগত কোনো ব্যর্থতার জন্য মন খারাপ হতে পারে। অকারণ ব্যয় পরিহার করতে পারলে ভালো করবেন।কুম্ভ রাশি (২০ জানুয়ারি-১৮ ফেব্রুয়ারি)কর্মপরিবেশ অনুকূল থাকতে পারে। আর্থিক দিক ভালো যাবে। আয়-উপার্জন বৃদ্ধি পেতে পারে। জনসম্পৃক্ততা বৃদ্ধি পাবে। সাংগঠনিক কাজে সুফল পাবেন।মীন রাশি (১৯ ফেব্রুয়ারি-২০ মার্চ)সামাজিক অগ্রগতি অব্যাহত থাকতে পারে। কর্মপরিবেশ অনুকূল থাকবে। কর্মস্থলে সহকর্মীদের সহযোগিতা পেতে পারেন। পিতৃস্বাস্থ্য ভালো থাকতে পারে। সুনাম ও মর্যাদা বৃদ্ধি পেতে পারে।    



24402,40219
ফতুল্লায় কেমিক্যালের গুদামে বিস্ফোরণ
সারাদেশ
প্রকাশ : ২৬ মার্চ ২০১৯, ১৯:৩২
নারায়ণগঞ্জের ফতুল্লায় একটি ডাইং কারখানার কেমিক্যালের গোডাউনে বিস্ফোরণে অগ্নিকাণ্ডের ঘটনা ঘটেছে। মঙ্গলবার ভোরে ফতুল্লার পাগলা ইসলামিয়া বৌ-বাজার এলাকায় অবস্থিত বোম্বে ডাইং কারখানায় এ ঘটনা ঘটে। এ সময় ওই কারখানার চারতলা ভবনসহ আশপাশের বাসাবাড়ি ও ব্যবসা প্রতিষ্ঠানের ক্ষয়ক্ষতি হয়েছে। তবে কোনো হতাহতের খবর পাওয়া যায়নি। প্রত্যক্ষদর্শীরা জানান, সকালে হঠাৎ বিকট শব্দে কেঁপে উঠে বৌ-বাজার এলাকা। মুহূর্তের মধ্যে আগুন ও ধোঁয়ায় অন্ধকার হয়ে যায় বোম্বে ডাইংসহ আশপাশের এলাকা। এতে কেউ হতাহত না হলেও কারখানার তৃতীয় তলার ছাদ বিস্ফোরণে দীর্ঘ ছিদ্র হয়ে ভবনের দেয়াল ধ্বসে গেছে। এ সময় কারখানার দেয়ালের ইটের আঘাতে আশপাশের বাড়ির দরজা, জানালা, গ্রিল, টিনের চালের ক্ষতি হয়েছে। নারায়ণগঞ্জ ফায়ার সার্ভিস ও সিভিল ডিফেন্সের উপ সহকারী পরিচালক আব্দুল্লাহ আল আরেফিন জানান, চারতলা বিশিষ্ট কারখানার দ্বিতীয় তলায় কেমিক্যালের গোডাউন থেকে বিস্ফোরণের ঘটনা ঘটে। বিস্ফোরণে ভবনের কয়েকটি দেয়াল ধ্বসে পড়ে। খবর পেয়ে ফায়ার সার্ভিসের নারায়ণগঞ্জ ও ফতুল্লার দুইটি স্টেশন থেকে চারটি ইউনিট ঘটনাস্থলে গিয়ে আগুন নেভানোর কাজ শুরু করে। দমকল বাহিনীর প্রায় এক ঘণ্টার চেষ্টায় সকাল সাতটায় আগুন নিয়ন্ত্রণে আসে। আরো পড়ুন: মুরগীর সেডে আশ্রিত আদিবাসীরা, আগুনের ঘটনায় গ্রেফতার ২নারায়ণগঞ্জ ফায়ার সার্ভিসের এই কর্মকর্তা আরও জানান, আগুনে কারখানার বেশ কিছু কেমিক্যাল, মেশিন ও আসবাবপত্র পুড়ে গেছে। তবে কেউ হতাহত হয়নি। তাৎক্ষনিক ভাবে আগুন লাগার কারণ ও ক্ষয়ক্ষতির পরিমাণ জানা যায়নি। ধারণা করা হচ্ছে, গুদামে রাখা কেমিক্যালের কোনো ড্রামের বিস্ফোরণ হয়ে থাকতে পারে। তবে তদন্তের পর তা নিশ্চিত হওয়া যাবে। ঘটনাস্থল পরিদর্শন করে ফতুল্লা মডেল থানার উপ পরিদর্শক ইলিয়াস জানান, বোম্বে ডাইং কারখানার মালিক পক্ষের কারো সন্ধান পাইনি। একজন দারোয়ান কারখানার সামনে বসে থাকে সে মালিক পক্ষের বিষয়ে কিছু বলতে পারেনি। ইত্তেফাক/অনি



24403,40220
বাংলাদেশি যুবকের ছবি নিয়ে বিশ্বজুড়ে আলোড়ন
বিশ্ব সংবাদ
প্রকাশ : ২৬ মার্চ ২০১৯, ১৯:৩২
কখন কোন মানুষ ঠিক কোন কারণে আলোচনার কেন্দ্রবিন্দুতে উঠে আসেন বোঝা দায়। মালয়েশিয়ায় কর্মরত এই বাংলাদেশী নির্মাণ কর্মীর কথাই ধরুন না। একটি সাধারণ পোর্ট্রেট ছবিই তাঁকে করে তুলেছে অসামান্য। ছবিটি বিশ্বব্যাপী সোশ্যাল মিডিয়া ব্যবহারকারীদের কাছে এখন ভাইরাল। কিন্তু কেন?এই ছবিতে ওই বাংলাদেশি নির্মাণ শ্রমিকের রূপালী রঙের চোখের মণি, তাঁর তাকানো এবং মুখের চিত্তাকর্ষক নানা বৈশিষ্ট্য অসামান্য এক আবেদন তৈরি করেছে। ক্যামেরার দিকে সোজা তাকিয়ে আছেন ওই ব্যক্তি। তাঁর চাহনি মনে করিয়ে দিচ্ছে, বহুকাল আগের একটি ছবি। আফগান গার্ল নামের ওই ছবির চরিত্রের ধূসর নীল চোখের তাকানো, নাড়িয়ে দিয়েছিল,প্রতিটি মানুষের হৃদয়।২১ মার্চ টুইটারে মাআয়েদেনমুং (AbedenMung) এই পোর্ট্রেটটি পোস্ট করেন। ছবিটি ২৪,৫০০ বার রিটুইট করা হয়েছে এবং ৬৮,৭০০ টি লাইক পেয়েছে। কুয়ালালামপুরের ফটোগ্রাফার মাআয়েদেনমুং জানিয়েছেন, মালয়েশিয়ার রাজধানীতে একটি নির্মাণ সাইটে তিনি ছবিটি তোলেন।ছবিটি মাল্লু পাপ্পি নামে যুক্তরাজ্যের এক ব্যক্তি রিটুইট করলে পোস্টটি প্রায় এক লাখ বার পুনরায় রিটুইট করেন টুইটার ব্যবহারকারীরা। লাইক দেন দুই লক্ষাধিক মানুষ।ফটোগ্রাফার মাআয়েদেনমুং টুইটে বলেন, ‘তিনি খুবই লাজুক এক ব্যক্তি। উনি জানতেনও না কোথায় তাকাতে হবে, সম্ভবত ফোন ছিল বলেই বুঝতে পারেননি। আমি অনেকবার ক্যামেরার দিকে তাকাতে বলি, এবং অনেক ক'টা শট নষ্ট হয়। অনেকবারের চেষ্টায় যেই ক্যামেরার দিকে তাকালেন, অবশেষের আমি ছবিটা তুললাম। কী সুন্দর দেখতে ইনি।’আরও পড়ুনঃ ‘আইএসের ৫০ টন সোনা লুট করে নিয়ে গেছে মার্কিন সেনারা’১৯৮৪ সালে সালের ন্যাশনাল জিওগ্রাফিক কভারে শরবত গুলার ছবিটির কথা স্মরণ করিয়ে দিচ্ছে এই ছবিটি। সাংবাদিক স্টিভ ম্যাককুরি ওই ছবিটি তুলেছিলেন। লাল ওড়না ঢাকা মাথায় শরবত গুলা ক্যামেরার দিকে তাঁর সবুজ চোখে তাকিয়েছিলেন, ছবিটির নাম দেওয়া হয় দ্য আফগান গার্ল।এই ছবি দেখে অনেকের পাকিস্তানের লেডি-কিলার চাওয়ালাকেও মনে পড়েছে। অনেকে বলছেন এই ব্যক্তির চাহনি কেমন যেন ভয় পাইয়ে দেয়। সারা বিশ্বের বহু টুইটার ব্যবহারকারীর দাবি, বাংলাদেশি এই যুবককে মডেলিংয়ের সুযোগ দেওয়া হোক। তবে ভবিষ্যতে তার কপালে যাই ঘটুক, আপাতত গোটা ইন্টারনেট দুনিয়া মজেছে তাঁর চোখের রূপালী জাদুতে।ইত্তেফাক/টিএস



24404,40221
বঙ্গবন্ধুর উন্নয়ন ভাবনা এবং আগামী দিনের বাংলাদেশ
জাতীয়
প্রকাশ : ২৬ মার্চ ২০১৯, ১৯:৪৭
বাংলাদেশ আর বঙ্গবন্ধু অভিন্ন। সকল অর্থেই তিনিই বাংলাদেশ। হাত বাড়ালেই তিনি ধরে ফেলতেন বাঙালির আশা, বাঙালির ভাষা আর বাঙালির কষ্ট। সারাটা জীবন তন্ন তন্ন করে খুঁজেছেন বাঙালির অহঙ্কার। বাঙালির দুঃথ, বেদনা, আনন্দ, স্বপ্ন, সাহস নিজের মধ্যে ধারণ করেছেন। আর তিলে তিলে গড়ে তুলেছেন এক বিরাট স্বপ্ন-কী করে বাঙালির ভাষা ও স্বপ্নকে এক সুতোয় গাঁথা যায়। ৭ মার্চ ১৯৭২। মাথা উচুঁ করে তিনি বাঙালির অন্তরের গহীনে থাকা দুঃখ, বঞ্চনা, অপমান, স্বপ্ন, সাধ, সংগ্রাম এবং আগামী দিনের  গেরিলা যুদ্ধের কৌশলের কথা এক নিশ্বাসে বলে ফেল্লেন। সেই অমর কবিতাই আমাদের জাতীয়তার উম্মেষের সুসংহত উচ্চারণ। সেই উচ্চারণেই নিহিত রয়েছে বাঙালির মুক্তির বার্তা। যিনি এই বার্তা এমন সংহতভাবে দিয়েছিলেন তাঁর জন্ম হয়েছিল। তখনকার দিনে টুঙ্গিপাড়া ছিল এক অজ’পাড়া গাঁ। শহরাঞ্চলের সাথে সংযোগের জন্য কোন সড়ক পথ ছিল না। নদী পথই ভরসা। কলকাতা থেকে এ গাঁয়ে পৌঁছাতে কয়েকদিন লেগে যেত। তবুও তাঁর পড়ালেখায় প্রগতিশীল পিতার যথাযথ সমর্থন ছিল। অল্প বয়সেই রাজনৈতিক কর্মকাণ্ডের সাথে সম্পৃক্ততারও তিনি বিরোধী ছিলেন না। তাই, বঙ্গবন্ধুর পক্ষে কোলকাতা বিশ্ববিদ্যালয়ের অধীনে ইসলামিয়া কলেজ থেকে বিএ পাস করা সম্ভব হয়েছিল। এ সময়েই তিনি সোহরাওয়ার্দির নেতৃত্বে বিভিন্ন রাজনৈতিক কর্মকাণ্ডে এবং  সাম্প্রদায়িক দাঙ্গা-বিরোধী তৎপরতায় ছাত্রদের সংগঠিত করেছিলেন। গণমানুষের রাজনৈতিক ও অর্থনৈতিক মুক্তির সংগ্রামে এ সময়েই তাঁর হাতে খড়ি। দেশ ভাগের পর তিনি পূর্ব পাকিস্তানে ফিরে আসেন। ১৯৪৮ সালের জানুয়ারিতে আইন বিভাগে ভর্তি হন। তিনি এবং তাঁর আশেপাশের রাজনৈতিক কর্মীরা সে সময় পূর্ব পাকিস্তানে খাদ্য সঙ্কট, দারিদ্র্য, শিক্ষার অভাব, এবং কেন্দ্রের সাথে রাজনৈতিক দূরত্বের কারণে ভীষণ হতাশ হয়ে পড়েন। তাঁরা দ্রুতই বুঝতে পারেন যে, ধর্মের নামে পাকিস্তান গঠনের মাধ্যমে পূর্ব বাংলার মানুষকে রাজনৈতিকভাবে ধোঁকা দেয়া হয়েছে। তাই সময় নষ্ট না করে দ্রুততম সময়ের মধ্যে তিনি পূর্ব পাকিস্তান মুসলিম ছাত্র লীগের ব্যানারে ছাত্রদের সংগঠিত করেন। এছাড়াও সে সময় তিনি ঢাকা বিশ্ববিদ্যালয়ের চতুর্থ শ্রেণীর কর্মচারিদের আন্দোলনের সাথে ওতোপ্রোতভাবে জড়িয়ে পড়েন। ১৯৪৯ সালে তাঁকে বিশ^বিদ্যালয় থেকে বহিষ্কৃত হতে হয়। এ জন্যে তাঁর কোন খেদ ছিল না। কখনো বিশ্ববিদ্যালয় কর্তৃপক্ষের কাছে অনুকম্পা প্রার্থনা করেন নি। বিশ্ববিদ্যালয়ে অধ্যয়নরত অবস্থাতেই তিনি ভাষা আন্দোলনের প্রথম পর্যায়ে যুক্ত হয়েছিলেন। বাংলাকে রাষ্ট্র ভাষা হিসেবে স্বীকৃতি দেয়ার সংগ্রামে ছাত্র-জনতাকে সংগঠিত করার ক্ষেত্রে তখন থেকেই তিনি গুরুত্বপূর্ণ ভূমিকা রেখেছিলেন। ১৯৪৮-এর ১১ মার্চ বাংলাকে রাষ্ট্র ভাষার স্বীকৃতি না দেয়ার পাকিস্তানি চক্রান্তের বিরোধিতা করার কারণে গ্রেপ্তার হয়েছিলেন বঙ্গবন্ধু। এরপর থেকেই তিনি আরো গভীরভাবে রাজনৈতিক সংগ্রামের সাথে যুক্ত হয়ে পড়েন এবং বার বার পাকিস্তান সরকারের গ্রেপ্তার ও হয়রানির শিকার হন। সম্প্রতি প্রকাশিত সে সময়কার পাকিস্তানি গোয়েন্দা প্রতিবেদন এবং বঙ্গবন্ধুর নিজের লেখা ‘অসমাপ্ত আত্মজীবনি’ থেকে পাকিস্তানের পূর্ব অংশের খেটে খাওয়া সাধারণ মানুষের মুক্তির জন্য তাঁর প্রবল আকাক্সক্ষা সম্পর্কে আমরা জানতে পারি।  রাষ্ট্র ভাষা হিসেবে বাংলাকে প্রতিষ্ঠিত করার আন্দোলনে অধিকাংশ সময় কারাগারে থাকা অবস্থাতেও এমন ধারাবাহিক এবং আপোষহীন নেতৃত্ব দিয়েছিলেন যে খুব অল্প সময়ের মধ্যেই এদেশের তরুণ সমাজ ও বৃহত্তর জনগণের সামনে গ্রহণযোগ্য নেতা হিসেবে তিনি আবির্ভূত হন। এরই ধারাবাহিকতায় সদ্যগঠিত আওয়ামী মুসলিম লীগের (যা পরবর্তিতে অসাম্প্রদায়িক আওয়ামী লীগে রূপান্তরিত হয়েছিলো) সামনের সারির নেতা হিসেবে তিনি বিবেচিত হতে লাগলেন। প্রথমে একজন যুগ্ম সাধারণ সম্পাদক হিসেবে কাজ শুরু করলেও তারুণ্যদীপ্ত ও পরিশ্রমী শেখ মুজিব তাঁর বলিষ্ঠ নেতৃত্বের কারণে অল্প সময়ের মধ্যে দলের সাধারণ সম্পাদক হতে পেরেছিলেন। এরপর তাঁকে আর পেছন ফিরে তাকাতে হয়নি। ক্রমেই তিনি এদেশের নিপীড়ত মানুষের মুখপাত্র হিসেবে সবার কাছে গ্রহণযোগ্যতা পেয়েছিলেন। ১৯৫৪ সালের সাধারণ নির্বাচনে যুক্তফ্রন্টের ভূমিধস বিজয় অর্জনেও তিনি অন্যতম মূখ্য ভূমিকা পালন করেছিলেন। কিন্তু পাকিস্তানের শাসকগোষ্ঠীর গভীর চক্রান্তের ফলে জনগণের ভোটে নির্বাচিত যুক্তফ্রন্ট সরকার বেশি দিন ক্ষমতায় থাকতে পারেনি। ওই সরকারের তিনিই একমাত্র মন্ত্রী ছিলেন যাঁকে গ্রেপ্তার করা হয়েছিল। কারণ বাঙালির প্রতি যে অবিচার করা হচ্ছিল সেটা তিনিই সবার সামনে তুলে ধরেছিলেন। পরবর্তী সময়ে তাঁর বাঙালির অবিসংবাদিত নেতা তথা বঙ্গবন্ধু হয়ে ওঠার গল্পটি আমাদের সবারই জানা। তাঁর রাজনৈতিক জীবনের শ্রেষ্ঠতম মূহুর্ত অবশ্যই ১৯৭১ সালের ৭ মার্চে দেয়া তাঁর কাব্যিক ভাষণের ক্ষণটি। ঐ ভাষণেই তিনি কার্যত স্বাধীনতার ডাক দিয়েছিলেন আর বলেছিলেন মুক্তির কথা। ওই ভাষণেই তিনি আসন্ন মুক্তিযুদ্ধের গেরিলা কৌশলের পথনকশাও তুলে ধরেছিলেন। আসন্ন যুদ্ধের কথা তিনি আঁচ করতে পেরেছিলেন তাঁর রাজনৈতিক প্রজ্ঞার কারণে। আর তাই দেশের মানুষকেও এই বীরোচিত মুক্তিযুদ্ধের পক্ষে অনুপ্রাণিত করতে সক্ষম হয়েছিলেন। আনুষ্ঠানিকভাবে বাংলাদেশের জন্ম হয় ১৯৭১ সালের ২৬ মার্চের প্রথম প্রহরে যখন তিনি স্বাধীনতার আনুষ্ঠানিক ঘোষণা দেন। তাঁকে তৎক্ষণাত পাক বাহিনী গ্রেপ্তার করলেও পুরো একাত্তর জুড়ে তাঁর দেখানো পথেই মহান মুক্তিযুদ্ধে নেতৃত্ব দেন তাঁর সুযোগ্য সহনেতারা। তাঁকে সামনে রেখেই তাঁরা অগুণতি সাধারণ মানুষ বিশেষ করে তরুণদের মুক্তিযুদ্ধে শামিল করতে পেরেছিলেন। ভারতের তৎকালিন প্রধানমন্ত্রী ইন্দিরা গান্ধীর নেতৃত্বে ভারত সরকারের সর্বাত্মক সহায়তা এবং সারা বিশ্বের শান্তিকামী মানুষ ও সরকারগুলোর অবদানের কথাও এক্ষেত্রে স্মরণ করতে হয়। বাংলাদেশের মুক্তিকামি মানুষের ওপর চালানো পাক বাহিনীর নৃশংসতার কারণে সারা বিশ্ব থেকেই চাপের মুখে পড়ে হানাদর পাকিস্তান সরকার এবং শেষ পর্যন্ত যৌথ বাহিনীর কাছে আত্মসমর্পণ করতে বাধ্য হয়। ১৯৭১ সালের ১৬ ডিসেম্বর বিশ্ব মানচিত্রে নতুন দেশ হিসেবে আবির্ভাব ঘটে বাংলাদেশের। পরবর্তীতে পাকিস্তানের কারাগার থেকে মুক্ত হন বঙ্গবন্ধু এবং লন্ডন ও দিল্লি হয়ে ১৯৭২ সালের ১০ জানুয়ারি পা রাখেন তাঁর স্বপ্নের ভূমি বাংলাদেশে। সে সময় তিনি সত্যিই সদ্য স্বাধীনতা পাওয়া নিজের দেশে ফিরে আসার জন্য উন্মুখ হয়ে ছিলেন। দিল্লির পালাম বিমানবন্দরে গণমাধ্যম কর্মীদের কাছে তা লুকাতেও চেষ্টা করেননি। সেদিন তিনি সদ্য স্বাধীন হওয়া বাংলাদেশকে একটি শান্তি, প্রগতি ও সমৃদ্ধির দেশে রূপান্তরিত করার দৃঢ় প্রত্যয় ব্যক্ত করেন। দিনের শেষ ভাগে তিনি দেশে পৌঁছে বিমানবন্দরে তাঁকে স্বাগত জানাতে আসা লাখো মানুষকে দেখে আবেগাপ্লুত হয়ে পড়েন। সেখান থেকে দ্রুত চলে যান রেসকোর্স ময়দানে, যেখানে ১৯৭১-এর ৭ মার্চ রাজনীতির এই অমর কবি দিয়েছিলেন সেই ঐতিহাসিক ভাষণ। সেখানে জাতির উদ্দেশে ভাষণ দেন কান্না ভেজা চোখে। এর দুদিন পর তিনি প্রধানমন্ত্রী হিসেবে দেশ পরিচালনার দায়িত্ব কাঁধে তুলে নেন। সেদিন থেকে জীবনের শেষ দিন পর্যন্ত কাজ করে গেছেন যুদ্ধবিধ্বস্ত দেশটিকে পুনর্গঠনের। বারবার তিনি জনগণকে এবং প্রশাসনকে বাংলাদেশ পুনর্গঠন করার জন্য কঠোর পরিশ্রম করার আহ্বান জানিয়ে গেছেন। মুক্তিযুদ্ধের পর পর দেশ যে একটা বিপর্যয়কর অবস্থার মধ্যে রয়েছে তা বঙ্গবন্ধু নিশ্চিতভাবেই অনুধাবন করেছিলেন। কিন্তু পাশাপাশি অসংখ্য বাধা মোকাবিলা করে সাফল্য পাওয়ার যে সক্ষমতা এ দেশের জনগণের রয়েছে সে সত্যটিও তিনি জানতেন। তিনি বিশ্বাস করতেন যে দেশবাসীকে ঐক্যবদ্ধ করে অন্তর্ভুক্তিমূলক উন্নয়নের কাঙ্ক্ষিত পথে তাদেরকে নিয়ে এগুনো খুবই সম্ভব। ১৯৭২ সালে প্রজাতন্ত্রের যে সংবিধান প্রস্তুত করা হয় সেখানেও তাঁর অন্তর্ভুক্তিমূলক সমৃদ্ধির দর্শন প্রতিফলিত হয়। এ পথে দেশকে এগিয়ে নিতে তিনি ছিলেন বদ্ধপরিকর। নি:সন্দেহে তিনি সঠিক পথেই এগুচ্ছিলেন।স্বাধীনতার অল্প কয়েক বছরের মধ্যেই তিনি বাংলাদেশের প্রবৃদ্ধির সম্ভাবনার অনেকটাই বাস্তবে রূপ দিতে পেরেছিলেন। আমাদের ভুলে গেলে চলবে না যে, ১৯৭২ সালে আমাদের অর্থনীতির আকার ছিল মাত্র ৮ বিলিয়ন মার্কিন ডলার। আর আমাদের রিজার্ভে তখন কোন বৈদেশিক মুদ্রাও ছিল না। শতকরা আশি ভাগের মতো মানুষ দরিদ্র ও ক্ষুধার্ত। কিন্তু বঙ্গবন্ধুর বৈপ্লবিক নেতৃত্বের কল্যাণে যুদ্ধ বিধ্বস্ত অবকাঠামো এবং সত্যিকার অর্থে কোন নিয়ন্ত্রক প্রতিষ্ঠান না থাকা সত্ত্বেও দেশের অর্থনীতি দ্রুত ঘুরে দাঁড়াতে শুরু করে। দেশের ভেতরে ও বাইরে বেশ কিছু প্রাকৃতিক দুর্যোগের ফলে তখন খাদ্য শস্যের ভয়াবহ সঙ্কট চলছিলো। ওই সময়টায় আন্তর্জাতিক বাজারে জ্বালানি তেল ও খাদ্যের সঙ্কটের পাশাপাশি মূল্যস্ফীতির চ্যালেঞ্জও বঙ্গবন্ধুর সরকারকে মোকাবিলা করতে হয়েছিল। আর এগুলো মোকাবিলার জন্য তাঁর হাতে সম্পদও ছিল খুব সীমিত। অন্যদিকে মার্কিন যুক্তরাষ্ট্র, চীন ও মধ্যপ্রাচ্যের বেশিরভাগ দেশ আমাদের বিরুদ্ধে বৈরি অবস্থানে। তা সত্ত্বেও বঙ্গবন্ধু এই অল্প দেশজ সম্পদ এবং কিছু আন্তর্জাতিক সহায়তা নিয়েই ধ্বংসস্তুপ থেকে দেশের অর্থনীতিকে তুলে আনতে পেরেছিলেন। তাঁর শক্তিশালি এবং অনুপ্রেরণাদায়ি নেতৃত্বের গুণে এদেশের মানুষও নিজেদের লড়াই করার শক্তির ওপর আস্থাশীল হয়ে উঠেছিল। কিন্তু নিয়তির লিখন ছিল অন্য রকম। ১৯৭৫-এর ১৫ আগস্টের কাল রাত্রিতে বঙ্গবন্ধুকে পরিবারের বহু সংখ্যক সদস্যসহ হত্যা করা হয়। থেমে যায় বাংলাদেশের অন্তর্ভুক্তিমূলক উন্নয়নের সম্ভাবনাময় অভিযাত্রা। পুরো জাতি যে সমতাভিত্তিক সমাজের আকাঙ্ক্ষা নিয়ে বঙ্গবন্ধুর নেতৃত্বে মুক্তিযুদ্ধে ঝাঁপিয়ে পড়েছিল, তাঁর অবর্তমানে দেশ চলতে শুরু করে ঠিক তার বিপরীত দিকে। অবশ্যি বঙ্গবন্ধুর সুযোগ্য কন্যা আমাদের মাননীয় প্রধানমন্ত্রী শেখ হাসিনার নেতৃত্বে দেশ আবার সঠিক পথে ফিরেছে। বহু কষ্টে তিনি সারা পৃথিবীর সামনে বাংলাদেশকে অন্তর্ভুক্তিমূলক ও টেকসই উন্নয়নের রোল মডেল হিসেবে হাজির করতে সক্ষম হয়েছেন। তবু আজও ভাবি যদি সমগ্র জাতির আকাঙ্ক্ষার বাতিঘর বঙ্গবন্ধুকে অকালে না হারাতাম তাহলে আজ আমরা আরও কতোটা পথই না এগিয়ে যেতে পারতাম।তাঁকে হারাবার পর প্রায় ৪৪ বছর পেরিয়ে গেছে। তবু আজও তিনি তাঁর কন্যাদের এবং আমাদেরকে চেতনার জায়গা থেকে সঙ্গ দিয়ে যাচ্ছেন। নিরন্তর সাহস ও অনুপ্রেরণা দিচ্ছেন আমাদের বিস্ময়কর উন্নয়ন অভিযাত্রায়। অস্বীকার করার উপায় নেই আমাদের সমাজে অনেক ক্ষেত্রেই আয় বৈষম্য এখনো প্রকটভাবে উপস্থিত। এ কথাটি মেনে নিয়েও বলা যায় যে অন্তত ভোগ বৈষম্য আর না বাড়ার ক্ষেত্রে আমরা সফল হয়েছি। সমাজের পাটাতনের নিচের দিকের মানুষও এখন খেয়ে পরে ভালোভাবেই বেঁচে আছেন। দারিদ্র্য বিমোচনে আমাদের অনুসরণীয় সাফল্যের কল্যাণে সারা দেশের মানুষ তিন বেলা পেট ভরে খাচ্ছেন, ন্যূনতম প্রয়োজনীয় ক্যালরিটুকু পাচ্ছেন। কৃষির উন্নয়ন ছিলো বঙ্গবন্ধুর উন্নয়ন দর্শনের অন্যতম প্রধান মনযোগের জায়গা। তাঁর কন্যার শাসনামলেও দারিদ্র্য বিমোচন কৌশলে অগ্রাধিকার দেয়া হচ্ছে কৃষি খাতকে। এ কথা তো জানা যে কৃষির উন্নতি হলে দারিদ্র্য বেশি হারে কমে। বিগত বছরগুলোতে বাংলাদেশের প্রবৃদ্ধির ধারা প্রতিবেশি দক্ষিণ-এশীয় দেশগুলোর তুলনায় বেগবান থেকেছে। এটা স্পষ্টই বোঝা যাচ্ছে যে নির্ধারিত সময়ের মধ্যেই আমরা স্বল্পোন্নত দেশের কাতার থেকে আনুষ্ঠানিকভাবেই একটি উন্নয়নশীল দেশে রূপান্তরিত হতে যাচ্ছি। টেক্সটাইল ও গার্মেন্ট পণ্যের পাশাপাশি সিরামিক ও ফার্মাসিউটিক্যালসের মতো পণ্য রপ্তানিতে ধারাবাহিক সফলতা বাংলাদেশের উন্নয়ন অভিযাত্রাকে সত্যিই বেগবান করেছে। এবং আমরা আশাবাদী যে, ‘ডেমোগ্রাফিক’ ও ‘ডেনসিটি ডিভিডেন্টে’র কল্যাণে বাংলাদেশের এই সাফল্যের ধারা আরও কয়েক দশক ধরে অব্যাহত থাকবে। আর এ সব কারণেই বাংলাদেশের উন্নয়নের গল্পটি এতোটা চমকপ্রদ। আর এর ভিত্তি গড়ে দিয়ে গেছেন বঙ্গবন্ধু।এই প্রেক্ষাপটেই বঙ্গবন্ধুর অন্তর্ভুক্তিমূলক উন্নয়ন দর্শন ও অনুশীলনের কিছু দিক এখানে আলোচনা করতে চাই। এই আলোচনার মূল মনযোগের জায়গায় থাকবে বঙ্গবন্ধুর ভাবনায় শিল্পায়ন ও শিল্প খাতের টেকসই বিকাশ।অতীত গৌরব থেকে নি:সৃত উন্নয়ন আকাক্সক্ষা:
বাংলাদেশের স্বাধীনতা লাভের বেশ আগে থেকেই বঙ্গবন্ধুর লেখনিতে এবং বক্তৃতায় বহুবার ‘সোনার বাংলা’ শব্দগুচ্ছের ব্যবহার দেখা যায়। তিনি সব সময়ই ‘সোনার বাংলার’ গৌরব পুন:প্রতিষ্ঠার কথা ভেবেছেন এবং সে মতো কাজও করেছেন। ‘সোনার বাংলা’ তাঁর কাছে নিছক রাজনৈতিক কোন ‘বুলি’ ছিলো না। এই ভূখণ্ডের অতীত গৌরবের ইতিহাস সম্পর্কে সচেতন ছিলেন বলেই এই আকাঙ্ক্ষা তাঁর মধ্যে তৈরি হয়েছিল। তিনি জানতেন মাত্র কয়েক শতাব্দী আগেই বাংলা ছিলো সম্পদে ভরপুর সমৃদ্ধ এক ভূখণ্ড। অনুকূল প্রাকৃতিক পরিবেশ, উর্বর জমি এবং ছড়িয়ে ছিটিয়ে থাকা অসংখ্য নদ-নদীর কল্যাণে ব্যাপক কৃষি উৎপাদনের কারণে আমাদের এ ভূখণ্ডটি ছিল বিশ্ব খ্যাত। মসলিন, সিল্ক, তুলা, মসলা, এমন কি জাহাজ পর্যন্ত রপ্তানি করার জন্য এই ভূখণ্ডের নামডাক ছড়িয়ে পড়েছিল সারা বিশ্বে। সে যুগে বাংলা ছিল প্রকৃত অর্থেই একটি আন্তর্জাতিক বাণিজ্য কেন্দ্র। এ কারণেই ব্রিটিশ ইস্ট ইন্ডিয়া কোম্পানি এখানে ঘাঁটি স্থাপন করেছিল। অষ্টাদশ শতাব্দীতে এ অঞ্চলের মানুষের জীবন মান গ্রেট ব্রিটেনের জনগণের জীবন মানের সমতুল্য ছিল। বঙ্গবন্ধু এই গৌরবময় অতীত সম্পর্কে অবগত ছিলেন এবং তিনি বিশ্বাস করতেন জনগণের অর্থনৈতিক মুক্তির যথাযথ সংগ্রামের মাধ্যমে অতীতের সেই গৌরবময় অবস্থা ফিরিয়ে আনা সম্ভব। আর তাই স্বাধীনতার বহু বছর আগেই তিনি তাঁর সংগ্রাম শুরু করেছিলেন। আর সুযোগ পেলেই জাহিদুর রহিমকে দিয়ে অনেক সমাবেশেই ‘আমার সোনার বাংলা আমি তোমায় ভালোবাসি’ রবীন্দ্র সঙ্গীতটি গাওয়াতেন। নিশ্চিতভাবেই স্বাধীনতা সংগ্রামের ভিত্তি তিনি স্থাপন করেছিলেন স্বাধীনতার বহু আগেই পাকিস্তান প্রতিষ্ঠার পর শুরুর কয়েক বছরেই। তিনি বুঝতে পেরেছিলেন পাকিস্তানিরা পূর্ব পাকিস্তানকে (অর্থাৎ আজকের বাংলাদেশকে) একটি ‘নব্য উপনিবেশ’ হিসেবেই দেখতে চাচ্ছিল। জনগণের প্রাণের নেতা এবং খুব অল্প সময়ের জন্য হলেও প্রাদেশিক মন্ত্রী পরিষদের একজন মন্ত্রী হিসেবে খুব কাছে থেকে শোষণের এই চিত্রটি তিনি দেখেছিলেন। সমতার সংগ্রাম: ‘দুই অর্থনীতি’র প্রস্তাবনা
অবাস্তব রাষ্ট্র পাকিস্তানের জন্মলগ্ন থেকেই একচোখা পাকিস্তানি শাসকগোষ্ঠি বাংলাদেশকে (তদানিন্তন পূর্ব পাকিস্তানকে) ঠকিয়ে গেছে। এই বৈষম্যের বিষয়ে বঙ্গবন্ধু ছিলেন সদা সচেতন। তিনি অনুধাবন করেছিলেন যে এই বৈষম্যের রাজনৈতিক ও সামাজিক মাত্রার পাশাপাশি অর্থনৈতিক মাত্রাও ছিল। আর তাই সে সময় তিনি পাকিস্তান সরকারের ‘ফেডারেল কন্ট্রোল অফ ইন্ডাস্ট্রিজ অ্যাক্ট’-এর তীব্র বিরোধিতা করেছিলেন। এই আইনের মাধ্যমে শিল্প খাতের নিয়ন্ত্রণ প্রাদেশিক সরকারকে পাশ কাটিয়ে পুরোপুরি কেন্দ্রীয় সরকারের হাতে তুলে দেয়া হয়েছিল বলে তিনি মনে করতেন। ১৯৫৩ থেকে ১৯৫৬ সময়কালে পশ্চিম পাকিস্তানের ১৫০টি বৃহৎ শিল্প ইউনিটের জন্য কেন্দ্রীয় সরকার ৩৫ কোটি টাকা বরাদ্দ করেছিল। অন্যদিকে পূর্ব পাকিস্তানে ৪৭টি বৃহৎ শিল্প ই্উনিটের জন্য বরাদ্দ করা হয়েছিল মাত্র ২ কোটি টাকা। পূর্ব পাকিস্তানে কৃষির অধিকতর বিকাশের সম্ভাবনা থাকা সত্ত্বেও তদানিন্তন কেন্দ্রীয় সরকার পশ্চিম পাকিস্তানের কৃষি খাতের উন্নয়নের জন্য বেশি পরিমাণে বরাদ্দ দিচ্ছিল। বাংলাদেশের (তখনকার পূর্ব পাকিস্তানের) কৃষকরা অতি উন্নত মানের পাট উৎপাদন করতো। অথচ এই পাট ও পাটজাত পণ্য রপ্তানি থেকে যা আয় হতো তার শতকরা ৯০ ভাগই ব্যয় করা হতো পশ্চিম পাকিস্তানের আমদানি ব্যয় নির্বাহ করার জন্য। এমন কি পূর্ব পাকিস্তানের বৃহৎ শিল্প কারখানাগুলোও তুলে দেয়া হয়েছিলো পশ্চিম পাকিস্তানি শিল্প মালিকদের হাতে (যেমন: কর্ণফুলি পেপার মিল, প্লাটিনাম জুবিলি জুট মিল)। পাকিস্তানে তখন চলছিল কতিপয় তন্ত্র। প্রায় সব ব্যবসা-বাণিজ্যের নিয়ন্ত্রণ ছিল ২২টি পরিবারের হাতে। আর পূর্ব পাকিস্তানের উন্নয়ন নিয়ে ঐ কতিপয়তন্ত্রের সমর্থক কেন্দ্রীয় শাসকরা মোটেও ভাবতো না।বঙ্গবন্ধু এই ভয়াবহ বৈষম্যমূলক অবস্থার পরিবর্তন ঘটিয়ে এ দেশের মানুষের ভাগ্যোন্নয়নে ছিলেন দৃঢ়প্রতিজ্ঞ। তাই যখন পূর্ব পাকিস্তানের প্রাদেশিক সরকারের শিল্প মন্ত্রণালয়ের দায়িত্ব পেয়েছিলেন তখন সর্বোচ্চ চেষ্টা করেছেন এ দেশে শিল্পের বিকাশের পরিবেশ নিশ্চিত করতে। পাকিস্তানের রপ্তানি আয়ের একটি ন্যায্য অংশ যেন পূর্ব পাকিস্তানের (বর্তমান বাংলাদেশের) উদ্যোক্তা ও জনগণের কল্যাণে ব্যয় হয় তা নিয়ে কেন্দ্রীয় সরকারের সাথে তিনি যথাসম্ভব দর কষাকষি করেছেন। প্রাদেশিক সরকারের শিল্প মন্ত্রী হিসেবে তাঁর প্রস্তাবনার সার-সংক্ষেপ এ রকম:
 প্রাদেশিক সরকার আমদানির লাইসেন্স ইস্যু করার ক্ষমতা পাবে।
 পাট, তুলা ও তৈরি পোষাকের মতো শিল্পগুলোর নিয়ন্ত্রণ থাকবে প্রাদেশিক সরকারের হাতে।
 আমদানি-রপ্তানি প্রধান নিয়ন্ত্রকের একটি কার্যালয় স্থাপিত হবে পূর্ব পাকিস্তানে (অর্থাৎ বর্তমান বাংলাদেশে)।
 সাপ্লাই এবং ডেভেলপমেন্ট ডিপার্টমেন্টের মহাপরিচালকের একটি পৃথক কার্যালয় পূর্ব পাকিস্তানে স্থাপিত হবে।
 শতকরা ৫০ ভাগ বৈদেশিক মুদ্রা যাবে পূর্ব পাকিস্তানে (আগে যাচ্ছিলো কেবল ১০ ভাগ)।
তাছাড়া, কেন্দ্রীয় চা বোর্ডের সভাপতি হিসেবে তিনি পূর্ব পাকিস্তান-ভিত্তিক চা শিল্পের বিকাশে তৎপর ছিলেন। সে জন্য কেন্দ্রীয় সরকারের সাথে দর কষাকষিও করেছেন। বঙ্গবন্ধুর প্রস্তাবনা অনুসারে ১৯৫৭ সালের জানুয়ারি থেকে পূর্ব পাকিস্তানের শিল্প ও বাণিজ্যের নিয়ন্ত্রণ সম্পূর্ণ এ দেশীয় কর্তৃপক্ষের হাতে আসার কথা। পূর্বের প্রতি পশ্চিমের বৈষম্যের সূত্রগুলো খুঁজে বের করার জন্য তিনি এমন কি একটি অর্থনৈতিক কমিশন গঠনের প্রস্তাবও করেছিলেন। তার প্রস্তাবনা অনুযায়ী পশ্চিম পাকিস্তানি কর্তৃপক্ষ একটি অর্থনৈতিক কমিশন গঠনও করেছিল। ওই কমিশনে অধ্যাপক নুরুল ইসলামের নেতৃত্বে বাঙালি অর্থনীতিবিদরা কাজ করেন এবং বঙ্গবন্ধু যে বৈষম্যের কথা এতো দিন বলে আসছিলেন তারই প্রতিধ্বনি করেন। কিন্তু এই কমিশনের প্রতিবেদনটি দ্রুতই হিমাগারে পাঠিয়ে দেয়া হয় এবং তা আর আলোর মুখ দেখেনি। পাকিস্তানের কেন্দ্রীয় সরকার তাদের কথা রাখেনি। এ সবের প্রতিক্রিয়া হিসেবে বঙ্গবন্ধু শুরু করেছিলেন বাঙালির স্বাধিকারের লক্ষ্যে দীর্ঘ রাজনৈতিক আন্দোলন। এ আন্দোলনের কেন্দ্রীয় জায়গায় ছিলো ৬ দফা দাবি। আর এই ৬ দফার মূল কথাই ছিল বৈষম্য দূরীকরণ। এ জন্য তাঁকে বারবার জেলে পাঠানো হয়েছিল। কিন্তু তবুও তিনি সুদৃঢ় ছিলেন। কখনো আপোষ করেননি। বঙ্গবন্ধুর নেতৃত্বে এই আন্দোলনের জেরেই শেষ পর্যন্ত ক্ষমতাচ্যুত হন জেনারেল আইউব খান (তদানিন্তন স্বৈরশাসক)। বঙ্গবন্ধু ছিলেন মূলত একজন রাজনীতিবিদ, অর্থনীতিবিদ নন। তবুও তিনিই প্রথম পশ্চিম ও পূর্ব পাকিস্তানের জন্য দু’টি পৃথক অর্থনীতির প্রস্তাবনা হাজির করেছিলেন। তিনি বলেছিলেন- ‘পূর্ব ও পশ্চিম পাকিস্তানের মধ্যে যে পনের’শ মাইলের ব্যবধান তা ভৌগলিক সত্য। কাজেই এই দুই অঞ্চলের জন্য দু’টি আলাদা অর্থনীতির কোন বিকল্প নেই’। এ দেশের মানুষের অর্থনৈতিক স্বাধীনতার জন্য বঙ্গবন্ধুর সুতীব্র আকাঙ্ক্ষা এবং পাকিস্তানি কর্তৃপক্ষের এ বিষয়ে অনিহা ১৯৭১ সালের মুক্তিযুদ্ধ এবং বাংলাদেশের স্বাধীনতার পেছনে অন্যতম প্রধান নিয়ামক হিসেবে কাজ করেছে।নতুন দেশ: সকলের জন্য শিল্পায়ন ও উন্নয়ন
সদ্য স্বাধীন হওয়া দেশে ফিরে এসে বঙ্গবন্ধু পেয়েছিলেন ভগ্ন দশায় থাকা অবকাঠামো, বিধ্বস্ত অর্থনীতি, লাখো ক্ষুধার্ত মানুষ এবং কঠিন আন্তর্জাতিক রাজনৈতিক চ্যালেঞ্জ। উল্লেখ্য, শক্তিশালি মার্কিন যুক্তরাষ্ট্র সরাসরি বাংলাদেশের স্বাধীনতার বিরোধিতা করে আসছিল। তবুও তিনি আশা ছাড়েননি। আন্তর্জাতিক সহায়তার তিনি বিরোধী ছিলেন না। তবে আত্মসম্মানের বিনিময়ে তা গ্রহণে ছিল তাঁর অনিহা। ১৯৭৩ সালে বিশ্ব ব্যাংকের তৎকালীন ভাইস প্রেসিডেন্ট পিটার কারগিল এক বৈঠকে বঙ্গবন্ধুকে প্রশ্ন করেছিলেন, দাতাদের কাছ থেকে সহায়তা না নিয়ে বাংলাদেশের জনগণ কী খাবে। বঙ্গবন্ধু তখন তাকে বাড়ির জানালার কাছে গিয়ে বাইরে দেখিয়ে জিজ্ঞেস করেছিলেন- ‘আপনি বাইরে কী দেখতে পাচ্ছেন?’ করগিল বলেছিলেন- ‘সবুজ ঘাসের একটি সুন্দর উঠোন’। তখন বঙ্গবন্ধু বলেছিলেন- ‘যদি আপনারা কোন ধরনের সহায়তা না দেওয়ার সিদ্ধান্ত গ্রহণ করেন, তবে আমার জনগণ এগুলো খাবে’। এমনি আত্মমর্যাদাশীল এক নেতা ছিলেন বঙ্গবন্ধু। পরবর্তী সময়ে অবশ্য অনেক শিথীল শর্তে ওই সমস্যার সমাধান করা সম্ভব হয়েছিল। স্বাধীনতার প্রথম বর্ষপূর্তিতে তিনি বলেছিলেন- ‘শ্মশান বাংলাকে আমরা সোনার বাংলা করে গড়ে তুলতে চাই। যে বাংলায় আগামীদিনের মায়েরা হাসবে, শিশুরা খেলবে। আমরা শোষণমুক্ত সমাজ গড়ে তুলবো। ক্ষেত-খামার, কলকারখানায় দেশ গড়ার আন্দোলন গড়ে তুলুন। কাজের মাধ্যমে দেশকে নতুন করে গড়া যায়। আসুন সকলে মিলে সমবেতভাবে আমরা চেষ্টা করি যাতে সোনার বাংলা আবার হাসে, সোনার বাংলাকে আমরা নতুন করে গড়ে তুলতে পারি।’ তাছাড়া পরবর্তী সময়ে অন্য আরেকটি ভাষণে তিনি বলেছিলেন- ‘আমি কী চাই? আমি চাই বাংলার মানুষ পেট ভরে খাক। আমি কী চাই? আমার বাংলার বেকার কাজ পাক। আমি কী চাই? আমার বাংলার মানুষ সুখী হোক। আমি কী চাই? আমার বাংলার মানুষ হেসে খেলে বেড়াক। আমি কী চাই? আমার সোনার বাংলার মানুষ আবার প্রাণ ভরে হাসুক।’এখান থেকেই বোঝা যায় যে বঙ্গবন্ধু যথাযথভাবেই কৃষি ও শিল্পায়নকে অগ্রাধিকার দিয়েছিলেন। তিনি ঠিকই বুঝতে পেরেছিলেন যে কৃষি শুধু যে মানুষের খাবারের যোগান দিবে তাই নয়, বরং আরও বহু বছর এ দেশের মানুষের আয়ের প্রধান উৎস হিসেবে থেকে যাবে। এছাড়াও দারিদ্র্য নিরসনের পাশাপাশি শক্তিশালি কৃষি খাত দেশের বর্ধিষ্ণু শিল্প খাতের জন্য প্রয়োজনিয় কাঁচামালের যোগান দিবে। 
তাই দেশ স্বাধীন হওয়ার পর পরই বঙ্গবন্ধু দেশের কৃষির বিকাশের জন্য বেশ কিছু সুচিন্তিত পদক্ষেপ গ্রহণ করেছিলেন। এগুলোর মধ্যে উল্লেখযোগ্য কয়েকটি হলো- যুদ্ধ বিধ্বস্ত কৃষি অবকাঠামো দ্রুত পুননির্মাণ, হ্রাসকৃত মূল্যে বা বিনা মূল্যে জরুরি ভিত্তিতে কৃষি যন্ত্রাদির সরবরাহ, বীজের যথেষ্ট সরবরাহ নিশ্চিতকরণ, পাকিস্তান আমলে কৃষকদের বিরুদ্ধে দায়েরকৃত ১০ লাখ সার্টিফিকেট মামলা প্রত্যাহার, কৃষি পণ্যের জন্য সর্বোচ্চ ন্যায্য মূল্য নির্ধারণ, দরিদ্র ও প্রান্তিক কৃষকদের জন্য রেশন সুবিধা ইত্যাদি। বঙ্গবন্ধুর শাসনকালের শুরুর দিকেই তাঁর নেতৃত্বাধীন সরকার এসব পদক্ষেপ নিয়েছিল। এসব পদক্ষেপ তিনি নিয়েছিলেন এ কারণে যে তিনি জানতেন কৃষি উন্নয়ন হলো টেকসই ও অন্তর্ভুক্তিমূলক উন্নয়নের পূর্বশর্ত।বঙ্গবন্ধু কৃষি ও শিল্প খাতের পারস্পরিক নির্ভরতার বিষয়েও ছিলেন সচেতন। যেমন: সার অত্যন্ত প্রয়োজনীয় কৃষি উপকরণ। তাই বঙ্গবন্ধু সারা দেশে সার কারখানা স্থাপন ও সেগুলো চালু করাকে দিয়েছিলেন সর্বোচ্চ অগ্রাধিকার। বঙ্গবন্ধু জানতেন যে শিল্পায়নের কোন বিকল্প নেই। একদিকে শিল্পায়নের ফলে উৎপাদিত পণ্য দেশের ভেতরের চাহিদা মেটানোর পাশাপাশি রপ্তানি আয় নিশ্চিত করে। অন্যদিকে শিল্প খাতে বর্ধিষ্ণু জনশক্তির জন্য কর্মসংস্থান সৃষ্টি হয়। তবে সম্ভবত সদ্য স্বাধীন দেশে শিল্পায়নই ছিলো বঙ্গবন্ধুর সামনে সবচেয়ে বড় চ্যালেঞ্জ। কারণ তখন রিজার্ভ ছিলো শূন্য, কোন বিদেশি বিনিয়োগ ছিলো না, ব্যাকওয়ার্ড ও ফরওয়ার্ড লিঙ্কেজও ছিলো সামান্য এবং সর্বোপরি খুব অল্প লোকেরই প্রয়োজনীয় উদ্যোক্তাসুলভ দক্ষতা ছিলো। বঙ্গবন্ধুর চিন্তা-ভাবনা সব সময়ই ছিলো উদ্যোক্তা-বান্ধব। তাই কিভাবে উদ্যোক্তাদের বিকাশের অনুকূল পরিবেশ তৈরি করা যায় সেদিকে সব সময় মনযোগ দিয়েছেন। আগেই যেমনটি উল্লেখ করেছি, এমন কি যখন প্রাদেশিক সরকারের শিল্প মন্ত্রী ছিলেন তখনও ব্যবসা-বাণিজ্য সহজ করার উদ্যোগ নিয়েছেন। উদ্যোক্তাদের সময় বাঁচানো ও আমলাতান্ত্রিক জটিলতা কমাতে নানা উদ্যোগ নিয়েছিলেন। সে সময় দেশ ও দেশের বাইরের বিনিয়োগকারিদের পূর্ব পাকিস্তানে (বর্তমান বাংলাদেশে) বিনিয়োগে উৎসাহিত করেছিলেন এবং তাদেরকে প্রাদেশিক সরকারেরর পক্ষ থেকে সব ধরনের সহায়তা দেয়ার প্রতিশ্রুতি দিয়েছিলেন। তবে স্বাধীনতা পরবর্তী পরিস্থিতি ছিল পুরোপুরি ভিন্ন। সে সময় এ দেশে ব্যক্তি খাতের বিকাশের বাস্তবতা প্রায় ছিল না বললেই চলে। সদ্য স্বাধীন হওয়া দেশে তাই বঙ্গবন্ধু রাষ্ট্রীয় উদ্যোগে শিল্প খাতের বিকাশের যথোপযুক্ত নীতি গ্রহণ করেছিলেন। সকল পাকিস্তানি উদ্যোক্তা ও ব্যবস্থাপকরা তাদের নিয়ন্ত্রণে থাকা প্রতিষ্ঠানগুলোর টাকা-পয়সা ও অন্যান্য উপকরণ সাথে করে নিয়ে চলে যাওয়ায় স্বাধীনতার পর পর বঙ্গবন্ধু বড় বড় ব্যাংক ও বীমা প্রতিষ্ঠান, পাট ও চিনি কল এবং টেক্সটাইল কারখানা রাষ্ট্রিয়করণ করেছিলেন। পাকিস্তানি উদ্যোক্তা এবং ব্যবস্থাপকরা যখন টের পেয়েছিলেন যে এ দেশ স্বাধীন হতে যাচ্ছে তখন তারা এমন কি গাড়িগুলোও পাকিস্তানে পাচার করেছিলেন। বঙ্গবন্ধু সামাজিক সুবিচারে বিশ্বাসী ছিলেন। আর তাই এসব ব্যাংক-বীমা ও শিল্প কারখানা রাষ্ট্রীয় মালিকানায় নিয়ে নেবার ন্যায়সঙ্গত সিদ্ধান্তটি তিনি নিয়েছিলেন। এবং এর প্রাথমিক ফলাফল ছিলো সত্যিই চমকপ্রদ। স্বাধীনতার প্রথম বছরের মধ্যেই দেশের পাটকলগুলো তাদের সক্ষমতার ৫৬ শতাংশ উৎপাদন করতে শুরু করেছিলো। টেক্টটাইল মিল, কাগজ কল এবং সার কারখানাগুলোর জন্য এ অনুপাত বেড়ে দাঁড়িয়েছিলো যথাক্রমে ৬০ শতাংশ, ৬৯ শতাংশ এবং ৬২ শতাংশ। সবগুলো কারখানাতেই পাকিস্তান আমলের চেয়ে বেশি বেশি উৎপাদন শুরু হয়েছিল। আমলাতান্ত্রিক জটিলতা ও ব্যবস্থাপনাগত দূর্বলতার কারণে শেষ পর্যন্ত এ ধারা ধরে রাখা সম্ভব হয়নি।প্রাথমিক পর্যায়ে সঙ্গত কারণেই রাষ্ট্রায়ত্তকরণের মাধ্যমে শিল্প বিকাশের সিদ্ধান্ত গ্রহণ করলেও, বঙ্গবন্ধুর মধ্যম ও দীর্ঘ-মেয়াদি পরিকল্পনা ছিল ব্যক্তি খাতের বিকাশের জন্য উপযুক্ত পরিবেশ সৃষ্টি করা। প্রথম পঞ্চবার্ষিকী পরিকল্পনা এবং সদ্য স্বাধীন হওয়া দেশের জাতীয় বাজেট প্রস্তাবনাগুলোর দিকে তাকালেই এর প্রমাণ মেলে। যেমন: ১৯৭৪-৭৫ অর্থবছরের প্রস্তাবিত বাজেটে ব্যক্তি খাতে বিনিয়োগের ঊর্ধ্বসীমা ২৫ লাখ টাকা থেকে বাড়িয়ে ৩ কোটি টাকা করা হয়, এবং ব্যক্তি খাতের উদ্যোগে শিল্প কারখানা স্থাপনের সুযোগ রাখা হয়। এছাড়াও বঙ্গবন্ধুর সরকারের আমলেই পাকিস্তানিদের ফেলে যাওয়া ১৩৩টি কারখানা ব্যক্তি খাতে হস্তান্তর করা হয়েছিল। ফলে বোঝাই যাচ্ছে যে ‘ডিরেগুলেশন’-এর প্রথম পর্যায় শুরু হয় বঙ্গবন্ধুর আমলেই। তিনি প্রকৃত অর্থেই ছিলেন একজন বাস্তববাদী নীতি-নির্ধারক। তাই পরবর্তিতে নিশ্চিতভাবেই তিনি সামাজিক সুবিচারের বিষয়টি মাথায় রেখে অর্থনীতির উদারিকরণের আরও উদ্যোগ নিতেন।সঠিক পথে ফিরে আসা
এ কথা নিঃসন্দেহে বলা যায় যে সুবিবেচনাভিত্তিক কৃষি ও শিল্প নীতির আলোকে বঙ্গবন্ধু বাংলাদেশকে অন্তর্ভুক্তিমূলক উন্নয়নের পথে এগিয়ে নিয়ে যাচ্ছিলেন। কিন্তু অপশক্তি তাকে আমাদের কাছ থেকে ছিনিয়ে নিয়ে গিয়েছিল এবং আমরা অন্তর্ভুক্তিমূলক উন্নয়নের পথ থেকে সরে এসেছিলাম। বহু বছর এবং বহু সংগ্রাম ও ত্যাগের পর আমরা আবার তাঁর সুযোগ্য কন্যা মাননীয় প্রধানমন্ত্রী শেখ হাসিনার নেতৃত্বে উন্নয়ন অভিযাত্রার পথে আবার ফিরে আসতে পেরেছি। এখন মাননীয় প্রধানমন্ত্রী সামনে থেকে আমাদের নেতৃত্ব দিচ্ছেন এবং উপর থেকে টেকসই ও অন্তর্ভুক্তিমূলক উন্নয়ন নীতির মূল সুর ঠিক করে দিচ্ছেন। তাঁর সহযোগি নেতৃত্ব এবং জনপ্রশাসনের জন্য চ্যালেঞ্জ হচ্ছে এই মূল লক্ষ্যগুলোকে ছোট ছোট বাস্তবায়নযোগ্য পদক্ষেপে বিভক্ত করে সেগুলোর মানসম্পন্ন বাস্তবায়ন নিশ্চিত করা। এই স্বপ্নময় অভিযাত্রা যেন অব্যাহত থাকে তার জন্য আমাদের সর্বোচ্চ চেষ্টা করতে হবে। এ জন্য আমাদেরকে পদ্মা সেতু, বিশেষ অর্থনৈতিক অঞ্চল, বড় বড় পাওয়ার প্ল্যান্ট, গভীর সমুদ্র বন্দর, মেট্রো রেল, রেলওয়ের উন্নয়ন, নদী পথের উন্নয়ন এবং সর্বোপরি ই-কমার্স ও এফ-কমার্সের জন্য প্রয়োজনিয় ডিজিটাল অবকাঠামো প্রস্তুত করার মতো মেগা উদ্যোগগুলো সময় মতো বাস্তবায়ন করতে হবে। আমাদেরকে শিক্ষিত তরুণদের মাঝে বিরাজমান বেকারত্বের চ্যালেঞ্জ মোকাবিলা করার জন্য দক্ষতা উন্নয়ন এবং ডিজিটাল উদ্যোক্তা তৈরির দিকেও বিশেষ মনযোগ দিতে হবে। কৃষির সকল উপখাতে যান্ত্রিকীকরণেও আমাদের বিশেষ উদ্যোগী হতে হবে। বিশেষ করে কম্বাইন্ড হার্ভেস্টারের ব্যবহার এবং গবাদি পশু পালনে সর্বাধুনিক প্রযুক্তির প্রয়োগে জোর দেওয়া দরকার। সর্বোপরি এসডিজিগুলো যথা সময়ে বাস্তবায়ন করার জন্য আমাদেরকে কৃষি উৎপাদন দ্বিগুণ করতে হবে, দারিদ্র্য ও ক্ষুধা পুরোপুরি নির্মূল করতে হবে এবং একই সঙ্গে সৌরশক্তি ও বায়ু শক্তিসহ সকল ধরণের নবায়নযোগ্য শক্তি উৎসের যথাযথ প্রয়োগ ও প্রসারের দিকেও বিশেষ নজর দিতে হবে। এসডিজি লক্ষ্যগুলো বাস্তবায়নে সরকারের সঙ্গে সঙ্গে বেসরকারি খাত ও অলাভজনক সংস্থগুলোর সম্মিলিত ও সু-সমন্বিত উদ্যোগ উৎসাহিত করতে হবে। চীনে উৎপাদন ব্যয় বৃদ্ধি এবং সাম্প্রতিক চীন-মার্কিন বাণিজ্য যুদ্ধের প্রেক্ষাপটে যে সমস্ত বিনিয়োগকারিরা চীন থেকে সরে আসছেন তাদেরকে বাংলাদেশে বিনিয়োগ করতে বিশেষভাবে উৎসাহিত করা অব্যাহত রাখতে হবে। পাশাপাশি ভারত, ভূটান, নেপাল ও বাংলাদেশ মিলে বিবিআইএন উপ-আঞ্চলিক অর্থনৈতিক-বাণিজ্যিক সহযোগিতা বাড়াতে কানেক্টিভিটির সুযোগগুলো বাড়াতে হবে। আমলাতান্ত্রিক জটিলতা কমিয়ে দেশে ব্যবসা-বাণিজ্য করাকে আরও সহজ করতে পারি, যাতে ‘ইজ অফ ডুয়িং বিজনেস’ সূচকে আমরা আরও উন্নতি করতে পারি। এটা অনেকটা ‘প্রথম দর্শনে প্রেমে’র মতো ব্যাপার। একজন বিদেশি বিনিয়োগকারী বাংলাদেশে বিনিয়োগ করবেন কি-না তা তিনি দু’বার ভাববেন এমন আশা করা ঠিক হবে না। দারিদ্র্র্য, রপ্তানি পণ্যে বৈচিত্রের অভাব, জনসম্পদের দক্ষতার ঘাটতির মতো কিছু চ্যালেঞ্জ থাকা সত্ত্বেও আমরা আশাবাদী যে একটি গতিশীল ও বর্ধিষ্ণু অর্থনীতির দেশ হিসেবেই আমরা অল্প সময়ের মধ্যে বঙ্গবন্ধুর জন্ম শতবার্ষিকী পালন করতে পারবো। আমাদের সমাজ এবং অর্থনীতিকে আমরা একটা শক্ত ভিত্তির ওপর দাঁড় করাতে পেরেছি। এই শক্ত ভিত্তির ওপর দাঁড়িয়েই ব-দ্বীপ পরিকল্পনা ২১০০ এর বৃহত্তর প্রেক্ষাপটে ২০৩১ সালের মধ্যে উচ্চ-মধ্যম আয়ের দেশের মর্যাদা এবং ২০৪১ সালের মধ্যে উন্নত দেশের মর্যাদা অর্জনের যে স্বপ্ন মাননীয় প্রধানমন্ত্রী আমাদের দেখিয়েছেন তা বাস্তবায়ন করতে পারবো বলে আশা রাখি। তবে এ জন্য অবশ্যই সামাজিক-রাজনৈতিক এবং আর্থিক খাতের স্থিতিশীলতা বজায় রাখতে হবে। এই মহা স্বপ্ন বাস্তবায়ন সম্ভব হবে কেবল মাত্র অন্তর্ভুক্তিমূলক উন্নয়ন নিশ্চিত করার মাধ্যমেই।লেখক: বাংলাদেশ ব্যাংকের সাবেক গভর্নর এবং বিশিষ্ট অর্থনীতিবিদই-মেইল:[email protected]ইত্তেফাক/এমআই



24405,40222
স্বাধীনতা দিবসে মেডিকেয়ার ফার্মার ফ্রি মেডিকেল ক্যাম্প
রাজধানী
প্রকাশ : ২৬ মার্চ ২০১৯, ১৯:৪৭
মহান স্বাধীনতা ও জাতীয় দিবস উপলক্ষে বিনামূল্যে মেডিকেল ক্যাম্পেইন করেছে মেডিকেয়ার ফার্মা এণ্ড কনসাল্টেশন সেন্টার। মঙ্গলবার (২৬ মার্চ) সকালে রাজধানীর মোহাম্মদপুরের হাজী চিন্নু মিয়া রোডে এই মেডিকেল ক্যাম্পেইনটি অনুষ্ঠিত হয়। সরেজমিনে দেখা যায়, সকাল ৯ টা থেকে বিকেল ৫টা পর্যন্ত চলা এই ক্যাম্পেইনে প্রচুর মানুষ উপস্থিত হয়। নারী ও শিশুদের উপস্থিতি ছিল চোখে পড়ার মত। মেডিকেল ক্যাম্পেইনে বিভিন্ন ধরনের রোগী ডাক্তারের কাছে নানা রোগ নিয়ে কনশালটেশন করেন। এই ফ্রি মেডিকেল ক্যাম্পেইনে রক্তের গ্রুপ নির্ণয়, ডায়াবেটিস পরীক্ষণ, ব্লাড প্রেশার মাপা এবং মা ও শিশুর স্বাস্থ্য সংক্রান্ত পরামর্শও দেওয়া হয়।মেডিকেল ক্যাম্পেইনের বিষয়ে জানতে চাইলে মেডিকেয়ার ফার্মা ও কনসাল্টেশন সেন্টারের পরিচালক ডাক্তার রেফায়েত উল্লাহ প্রধান বলেন, 'স্বাধীনতা দিবস আমাদের জাতির জন্য একই সঙ্গে বেদনার ও গৌরবের। ঐতিহাসিক এই দিনটিকে ভিন্নভাবে আয়োজন করার জন্য ফ্রি মেডিকেল ক্যাম্প আয়োজন করা হয়েছে'। ভবিষ্যতেও এই ধরনের ক্যাম্পেইন অব্যাহত থাকবে বলে জানান তিনি।আরও পড়ুন:  বোমাতঙ্কে বিমানের জরুরি অবতরণ, শিশুসহ আটক ২উল্লেখ্য, যাত্রা শুরুর পর থেকেই ভিন্ন ধারার ক্যাম্পেইনের মধ্যদিয়ে সুনাম অর্জন করেছে মেডিকেয়ার ফার্মা এন্ড কনসাল্টেশন সেন্টার।ইত্তেফাক/জেডএইচডি



24406,40223
স্বাধীনতা দিবসে বেনাপোল ও ভারতের কাস্টমসের শুভেচ্ছা বিনিময়
সারাদেশ
প্রকাশ : ২৬ মার্চ ২০১৯, ১৯:৫০
মহান স্বাধীনতা দিবস উদযাপন উপলক্ষে বেনাপোল কাস্টম হাউস ভারতের পেট্রাপোল কাস্টমস, ইমিগ্রেশন পুলিশ ও বিএসএফ কর্তৃপক্ষকে শুভেচ্ছা ও মিষ্টি বিতরণ করেছেন। বিভিন্ন আয়োজনের মধ্যে দিয়ে বেনাপোল কাস্টম হাউস মহান স্বাধীনতা দিবস উদযাপন করেছেন।  সকালে কাস্টম হাউসের অতিরিক্ত কমিশনার জাকির হোসেনের নেতৃত্বে স্বাধীনতা স্তম্ভে পুষ্পস্তবক অর্পণ ও মহান শহীদদের আত্মার মাগফেরাত কামনায় বিশেষ মোনাজাত করা হয়। সকাল ৭টা ৪৫ মিনিটে জাতীয় পতাকা উত্তোলন, ৮টায় শিশুদের চিত্রাঙ্কন প্রতিযোগিতা অনুষ্ঠিত হয়। সকাল ১০টা থেকে শুরু হয় কাস্টমস অফিসার্স ক্লাবে আলোচনা সভা ও পুরষ্কার বিতরণ। আরো পড়ুন: মুরগীর সেডে আশ্রিত আদিবাসীরা, আগুনের ঘটনায় গ্রেফতার ২অনুষ্ঠানে সভাপতিত্ব করেন অতিরিক্ত কমিশনার মো. জাকির হোসেন। এ সময় উপস্থিত ছিলেন  উপ-কমিশনার মোহাম্মদ জাকির হোসেন, ডেপুটি কমিশনার মোহাম্মদ পারভেজ রেজা চৌধুরী, সহকারী কমিশনার কাজী মুর্শিদাসহ কর্মকর্তা-কর্মচারীবৃন্দ।ইত্তেফাক/অনি



24407,40224
দেশকে সুন্দর করে সাজাতে সবার আগে দুর্নীতি রুখতে হবে: অর্থমন্ত্রী
জাতীয়
প্রকাশ : ২৬ মার্চ ২০১৯, ১৯:৫২
অর্থমন্ত্রী আ হ ম মুস্তফা কামাল বলেছেন, ‘দেশকে সুন্দর করে সাজাতে হলে সবার আগে দুর্নীতি রুখতে হবে। সততা, নিষ্ঠা ও দায়িত্বশীলতার সঙ্গে আমাদের কাজ করতে হবে। তাই দুর্নীতির বিরুদ্ধে জিরো টলারেন্স নীতি অনুসরণ করতে হবে। ঘুষ-দুর্নীতি এ দুটি অপরাধ থেকে দেশকে মুক্ত করার জন্য দৃঢ় প্রতিজ্ঞা করছি।’ তিনি বলেন, ‘আমাদের নবীজি ঘুষ-দুর্নীতি পছন্দ করতেন না। আমাদের সবার উচিত প্রিয় নবীর পথ অনুসরণ করা। ঘুষ দিলেই জাহান্নামে যেতে হবে। দেশ অনেক এগিয়ে যাচ্ছে। কোনো কাজ দুদিন দেরি হলেও আমরা ঘুষ দেবো না।’মঙ্গলবার বিকালে কুমিল্লার সদর দক্ষিণ উপজেলা পরিষদ মিলনায়তনে ‘মুক্তিযুদ্ধ, স্বাধীনতা ও সুখী-সমৃদ্ধ বাংলাদেশ গঠনে ডিজিটাল প্রযুক্তির ব্যবহার’ শিরোনামে উপজেলা প্রশাসন আয়োজিত মহান স্বাধীনতা ও জাতীয় দিবসের অনুষ্ঠানে মন্ত্রী এসব কথা বলেন।মন্ত্রী বলেন, ‘আমাদের নির্বাচনী ইশতেহারেও রয়েছে আমরা দুর্নীতিমুক্ত সমাজ গড়ব। তাই জাতি আমাদের কাছে সেই দুর্নীতিমুক্ত সমাজের প্রত্যাশায় রয়েছে, আমরা সেই দুর্নীতমুক্ত দেশ গড়ার প্রত্যয় নিয়ে এগিয়ে যাচ্ছি।’এসময় মন্ত্রী স্থানীয় প্রশাসনের কর্মকর্তা-কর্মচারী, আওয়ামী লীগ ও অঙ্গসংগঠনের নেতাকর্মীসহ এলাকাবাসীকে উদ্দেশ্যে বলেন, ‘আপনাদের কাছে এলাকার সন্তান হিসেবে, পরিবারের একজন হিসেবে আমার অনুরোধ- আসুন আমরা সকলে সমস্বরে ‘দুর্নীতিকে না’ বলি। আমরা এই সদর দক্ষিণ উপজেলা থেকেই আজ শুরু করলাম, আর এভাবেই আমরা পুরো দেশকে সাজাবো।’মন্ত্রী আরও বলেন, ‘দেশ ও জাতির কল্যাণে আমরা সকলে আত্মনিয়োগ করব, শেখ হাসিনার নেতৃত্বে গড়ে তুলবো জাতির পিতার ক্ষুধা-দারিদ্র্যমুক্ত ও সুখী-সমৃদ্ধ সোনার বাংলাদেশ। আজকের এই ঐতিহাসিক দিনে এই হোক আমাদের অঙ্গীকার।’ তিনি বলেন, ‘বীর মুক্তিযোদ্ধারা আমাদের জাতির শ্রেষ্ঠ সন্তান, তাদের অসীম সাহস আর তাজা প্রাণের বিনিময়ে আমরা পেয়েছি আমাদের প্রিয় স্বাধীনতা। তাদেরকে সম্মানিত করতে পেরে আমি গর্বিত, এই জাতি গর্বিত।’ মন্ত্রী বলেন, ‘জাতির পিতা আমাদেরকে মুক্তি এনে দিয়েছেন কিন্তু তার সোনার বাংলার স্বপ্ন অর্থনৈতিক মুক্তি এনে দেওয়ার আগেই কুচক্রীমহলের ঘৃণ্য চক্রান্তে তিনি তা করে যেতে পারেননি। আর জাতির পিতার সেই অসমাপ্ত কাজের দায়িত্ব নিয়েছেন আমাদের প্রধানমন্ত্রী শেখ হাসিনা। তার নেতৃত্বে দেশ সামগ্রিক অর্থেই এগিয়ে চলেছে। সেই এগিয়ে চলার পথ সুগম করতে আমাদেরকে বিভিন্ন পদক্ষেপ গ্রহণ করতে হবে।’আরও পড়ুন: ‘‌গুলি লাগার পরও কষ্ট মনে হয়নি, দেশের জন্য রক্ত দেওয়াটাই গর্বের’মন্ত্রী বলেন, ‘মহান স্বাধীনতা ও ৪৯তম জাতীয় দিবস বাংলাদেশের মানুষের কাছে মুক্তির মন্ত্রে প্রতিজ্ঞাবদ্ধ হবার দিন। একইসঙ্গে এ দিনটি বেদনা ও আনন্দের দিন, বেদনাকে প্রতিজ্ঞায় পরিণত করে যুদ্ধের শপথ নেওয়ার দিন। একাত্তরের এ দিনে পাকিস্তানি সামরিক বাহিনী গণহত্যার সূচনা করে। নিরস্ত্র নিরপরাধ বাঙালির বিরুদ্ধে অঘোষিত যুদ্ধ ঘোষণা করে। তখন মুক্তি সংগ্রামের সর্বাধিনায়ক বঙ্গবন্ধু শেখ মুজিবুর রহমান স্বাধীনতার ঘোষণা করেন। তাই আজকের এই দিনে মহান মুক্তিযুদ্ধের চেতনায় উদ্বুদ্ধ হয়ে আমাদেরকে ঐক্যবদ্ধভাবে দেশের উন্নয়ন ও গণতন্ত্রের ধারাবাহিকতা রক্ষা করতে হবে। অনুষ্ঠানে অন্যান্যের মধ্যে বক্তব্য রাখেন, সদর দক্ষিণ উপজেলা পরিষদের চেয়ারম্যান গোলাম সারোয়ার, উপজেলা নির্বাহী কর্মকর্তা রুপালী মণ্ডল, উপজেলা পরিষদের ভাইস চেয়ারম্যান আব্দুল হাই বাবলু প্রমুখ। ইত্তেফাক/কেকে



24408,40225
বাজেট না থাকায় হচ্ছে না স্বস্তিকার ছবির পোস্টার
বিনোদন
প্রকাশ : ২৬ মার্চ ২০১৯, ২০:০৫
চলতি বছরের মার্চের ২৯ তারিখে মুক্তি পাবে সাংবাদিক পরিচালক সুদীপ্ত রায়ের ছবি ‘কিয়া এবং কসমস’। এর আগে পরিচালক দুটি শর্ট ফিল্ম বানিয়েছেন। তবে বড় পর্দায় এটাই তার প্রথম ছবি। এই ছবিতে অভিনয় করছেন স্বস্তিকা মুখোপাধ্যায় ও ঋত্বিকা পাল।কিয়ার চরিত্রে অভিনয় করছেন ঋত্বিকা পাল। আর তার মায়ের চরিত্রে অভিনয় করছেন স্বস্তিকা মুখোপাধ্যায়।কিয়া স্পেশ্যাল চাইল্ড। সে চোখে চোখ রেখে কথা বলতে পারে না। সে তার মায়ের সঙ্গেই থাকে। কিয়া ভালবাসে মিউজিক শুনতে আর অঙ্ক করতে। তার জীবনে বন্ধু বলতে তার স্কুল শিক্ষক ও এক রিক্সাওয়ালা। আর পাশের বাড়ির বিড়াল ‘কসমস’। একদিন ‘কসমস’ কে কেউ খুন করে। ভেঙে পড়ে কিয়া। তারপর সে নিজের সব বাঁধা কাটিয়ে তদন্তে নামে কিয়া। কসমসের খুনের রহস্য খুঁজতে গিয়ে অন্য তদন্তে জড়িয়ে পড়ে সে। বঙ্কিমচন্দ্র চট্টোপাধ্যায়ের ‘কমলাকান্তের দপ্তর’ এর ছোট গল্প ‘বেড়াল’ অবলম্বনে এই গল্প লিখেছেন পরিচালক।আরো পড়ুন: বাংলাদেশি যুবকের ছবি নিয়ে বিশ্বজুড়ে আলোড়নস্বস্তিকা সোশ্যাল মিডিয়ায় একটি পোস্ট করে সেখানে তিনি লিখেছেন, ‘কোনও পোস্টার নেই। হোর্ডিং নেই। হয়তো হবেও না, কারণ বাজেট নেই। কিন্তু তাতে ভাল সিনেমা তৈরির প্রতি আমাদের বিশ্বাসকে আটকানো যাবে না। আপনিও যদি একই কথা বিশ্বাস করেন, ছবিটি দেখুন।’ছবির বাজেট নেই বলে এই আক্ষেপ করেন স্বস্তিকা। তবে বাজেট যাই হোক ছবিটা যে ভাল হবে তা বোঝা যাচ্ছে। এখন অপেক্ষা শুধু ২৯ মার্চের।ইত্তেফাক/বিএএফ



24409,40226
ঝড়ো হাওয়ায় নির্মাণাধীন ভবন থেকে বাঁশ পড়ে নারীর মৃত্যু
রাজধানী
প্রকাশ : ২৬ মার্চ ২০১৯, ২০:১৭
ঢাকার ডেমরায় নির্মাণাধীন ভবন থেকে ঝড়ো হাওয়ায় বাঁশ পড়ে গিয়ে এক নারীর মৃত্যু হয়েছে। আজ মঙ্গলবার বিকালে এ ঘটনা ঘটে। নিহত ওই নারীর নাম-পরিচয় জানাতে পারেনি পুলিশ।ডেমরা থানার ওসি মো. সিদ্দিকুর রহমান জানান, নির্মাণাধীন ভবনের তিনতলা থেকে একটি বাঁশের টুকরা ওই নারীর মাথায় পড়ে। এ সময় ওই এলাকায় ঝড়ো হাওয়া বইছিল। ঘটনাস্থলেই তার মৃত্যু হয়েছে বলে তিনি জানান। এরপর ঘটনাস্থলে পুলিশ পাঠানো হয়েছে।আরও পড়ুন: বাংলাদেশি যুবকের ছবি নিয়ে বিশ্বজুড়ে আলোড়নইত্তেফাক/এমআই



24410,40227
মন্দিরের তালা ভেঙ্গে প্রতিমাসহ স্বর্ণালঙ্কার চুরি
সারাদেশ
প্রকাশ : ২৬ মার্চ ২০১৯, ২০:২৫
নওগাঁর নিয়ামতপুরে প্রায় শত বছরের পুরাতন রাধা গোবিন্দ মন্দিরের তালা ভেঙ্গে গোপাল প্রতিমাসহ স্বর্ণ চুরির ঘটনা ঘটেছে। সোমবার রাতে উপজেলার ভাবিচা ইউনিয়নের ভাবিচা গ্রামের সার্বজনীন শ্রীশ্রী রাধা গোবিন্দ মন্দিরে এই চুরির ঘটনা ঘটে। এ ঘটনায় থানায় মামলা দায়ের করা হয়েছে।
 
জানা গেছে, উপজেলার ভাবিচা গ্রামের সার্বজনীন শ্রীশ্রী দুর্গা মন্দিরের পাশেই শত শত বছর আগে থেকে একটি গাছের গোড়ায় মাটির মণ্ডপে গোপাল পূজা অর্চনা করা হতো। প্রায় বিশ বছর আগে শ্রীশ্রী রাধা গোবিন্দ মন্দির নির্মাণ করা হলে প্রতিদিন সকাল ও সন্ধ্যায় গ্রামের হিন্দু সম্প্রদায়ের লোকজন নিয়মিত পূজা অর্চনা করে আসছেন।
 
মন্দির পরিচালনা কমিটির সভাপতি শ্যামল কৃষ্ণ রায় জানান, মঙ্গলবার ভোরে স্থানীয়রা মন্দিরে পূজা অর্চনা করতে গেলে মন্দিরের তালা ভাঙ্গা অবস্থায় দরজা খোলা দেখতে পান।  তারা লক্ষ্য করেন মন্দিরের ভেতরে স্থাপন করা দুইটি পিতলের তৈরি গোপাল প্রতিমা চুরি করে নিয়ে যাওয়া হয়েছে। দুইটি গোপালের প্রতিমায় স্বর্ণালঙ্কার ছিল। এ ছাড়া দানের কিছু টাকা-পয়সা ছিল।
 
স্থানীয়রা এবং উপজেলা পূজা উদযাপন পরিষদের নেতৃবৃন্দ মন্দিরে চুরির ঘটনায় নিন্দা ও জড়িতদের দ্রুত গ্রেপ্তারের দাবি জানান। ঘটনাটি জানাজানি হলে নব-নির্বাচিত উপজেলা পরিষদ চেয়ারম্যান ফরিদ আহম্মেদ, অফিসার ইনচার্জ তোরিকুল ইসলাম, ডিএসবির সিদ্দিকুর রহমান ঘটনাস্থল পরিদর্শন করেছেন।আরো পড়ুন: মুরগীর সেডে আশ্রিত আদিবাসীরা, আগুনের ঘটনায় গ্রেফতার ২
 
নিয়ামতপুর থানার অফিসার ইনচার্জ তোরিকুল ইসলাম জানান, সংবাদ পেয়ে ঘটনাস্থল পরিদর্শন করা হয়েছে। থানায় একটি মামলা দায়ের করা হয়েছে। এই চুরি সঙ্গে জড়িতদের দ্রুত গ্রেফতার করা হবে। ইত্তেফাক/অনি



