52355,68172
দলীয় পারফরম্যান্সে হতাশ সাকিব
খেলা
প্রকাশ : ০৫ জুলাই ২০১৯, ০২:৪৪
দৃশ্যত বাংলাদেশের বিশ্বকাপ অভিযান খুব খারাপ কাটেনি। প্রথম আটটি ম্যাচের মধ্যে শ্রীলঙ্কার বিপক্ষে একটি জয় থেকে বঞ্চিত হয়েছে তারা বৃষ্টির জন্য। এছাড়া জয় পেয়েছে আফগানিস্তান, ওয়েস্ট ইন্ডিজ ও দক্ষিণ আফ্রিকার বিপক্ষে। ফলে এই বিশ্বকাপকে খারাপ বলা যাবে না। কিন্তু এই ‘ভালো খেলা’ তত্ত্বে সন্তুষ্ট থাকতে রাজি নন বিশ্বসেরা অলরাউন্ডার সাকিব আল হাসান। স্বপ্নের মতো একটা বিশ্বকাপ কাটাতে থাকা এই অলরাউন্ডার বলেছেন, তারা শুধু ভালো খেলার জন্য এবার বিশ্বকাপে জাননি। আরও জয় পেতে গিয়েছিলেন। আর সেটা না পাওয়ায় তিনি খুবই হতাশ।কেবল ইংল্যান্ডের বিপক্ষে ছাড়া হেরে যাওয়া ম্যাচগুলোতেও বাংলাদেশ ভালো লড়াই করেছে। জয় ও লড়াই মিলিয়ে বাংলাদেশ ‘ভালো ব্র্যান্ডের ক্রিকেট’ খেলেছে বলেই সব জায়গায় প্রশংসা পাচ্ছে। এই ব্যাপারটা স্বীকার করে নিয়েই সাকিব বলছিলেন, ‘এটা ঠিক যে আমরা ভালো ব্র্যান্ডের ক্রিকেট খেলেছি। কিন্তু আমরা এখানে শুধু ভালো ক্রিকেট খেলতে আসিনি। আমরা এখানে জিততে এসেছিলাম, কিন্তু সেটা করতে পারিনি। আমি মনে করি, এটা খুবই হতাশাজনক। কারণ আমরা এই মেগা ইভেন্টে আমাদের স্বপ্ন পূরণ করতে পারিনি। সেই দৃষ্টিকোণ থেকে আমি বলব, আমাদের পারফরম্যান্স হতাশানজনক ছিল। আমরা ছোটোখাটো কিছু জিনিস আরেকটু ভালো করলে আরও ভালো ফলাফল পেতে পারতাম।’সাকিব বলছেন, তাদের পারফরমারের অভাব ছিল না। কিন্তু সেই পারফরম্যান্সটা ধারাবাহিকভাবে রোজ না হওয়াতেই তারা আরও ভালো ফল পাননি। এবারের বিশ্বকাপের সেরা এই ক্রিকেটার বলছিলেন, ‘আমরা যারা খেলি, তারা জানি, আমাদের দায়িত্ব ছিল আরও ভালো খেলা। এটা কখনো হয়েছে, কখনো হয়নি। এটাই সমস্যা। আমি ব্যক্তিগতভাবে মনে করি, আমাদের মাঠে খেলার মান আর কিছুটা ভালো হলে ব্যাপারটা অন্যরকম হতে পারত। এটা সব ক্ষেত্রে সত্যি—ব্যাটিং, বোলিং ও ফিল্ডিং। আমরা যদি বিশ্বকাপের একটা সংক্ষিপ্তসার করতে চাই, তাহলে ফলাফলের দৃষ্টিতে আমাদের পারফরম্যান্স হতাশাজনক বলব। হ্যাঁ, কিছু ইতিবাচক দিক তো ছিল। কিন্তু সেই সব নিয়ে কথা বলার আর কোনো অর্থ নেই। কারণ দিন শেষে ফলাফলটাই ব্যাপার। আর এটাই সেই ক্ষেত্রটা, যেখানে আমাদের বদল আনতে হবে।’তবে সাকিব এটা বলেছেন যে দলের সবাই অনেক চেষ্টা করেছেন। সেই চেষ্টাটা আরও মরিয়া হওয়া উচিত ছিল বলে মনে করেন দলের টেস্ট ও টি-টোয়েন্টি অধিনায়ক, ‘এটা আমি বলতে পারি যে দলের সবাই অনেক চেষ্টা করেছে। সবাই চেষ্টা করেছে। তবে আমাদের আরও মরিয়া হয়ে চেষ্টা করা উচিত ছিল।’এই বিশ্বকাপের আগে অনেক বলাবলি হয়েছে যে এটা বাংলাদেশের সেরা দল। এ প্রসঙ্গে কথা বলতে গিয়ে সাকিব বললেন, সে ক্ষেত্রে তারা গত তিনটি বিশ্বকাপের ফলাফলকে টপকে যেতে পারেননি, ‘দেখুন, ২০১১, ২০১৫ ও ২০১৯—তিনটি বিশ্বকাপেই আমরা তিনটি করে ম্যাচ জিতেছি। হ্যাঁ, এবার একটা পরিবর্তন হলো, আমরা ধারাবাহিকভাবে ভালো খেলেছি। আমি মনে করি, আমাদের আরও ভালো করার সুযোগ ছিল। সেটা আমরা করতে পারিনি।’তবে দল না পারলেও সাকিব পেরেছেন। পাঁচ শতাধিক রান করে এবং দশের বেশি উইকেট নিয়ে বিশ্বকাপের ইতিহাসেরই সেরা অলরাউন্ডার হয়ে গেছেন। সাকিব শেষ ম্যাচে আরও ভালো করার প্রত্যয় জানিয়ে বললেন, ‘আমি চেষ্টা করব বিশ্বকাপটা আরও উঁচু সুরে শেষ করার। আমি যেভাবে খেলছি, সেভাবে শেষ করার চেষ্টা করব। আমার ব্যক্তিগত জায়গা থেকে সেটা করব। কিন্তু আমি আসলে চাই সব সময় দলের জয়ে অবদান রাখতে। সেটা যদি করতে পারি, তাহলে আরও বেশি খুশি হব।’ইত্তেফাক/কেআই 



52356,68173
কর্তৃত্বহীন জাবি ছাত্রলীগ সভাপতি-সম্পাদক
শিক্ষা
প্রকাশ : ০৫ জুলাই ২০১৯, ০২:৫২
জাহাঙ্গীরনগর বিশ্ববিদ্যালয়ে তুচ্ছ ঘটনাকে কেন্দ্র করে একের পর এক সংঘর্ষে জড়িয়ে পড়ছে শাখা ছাত্রলীগের নেতাকর্মীরা। সংঘর্ষ থামাতে গিয়েও বারবার ব্যর্থ হচ্ছে সভাপতি ও সম্পাদক। তাদের কথাকে উপেক্ষা করেই চলছে একের পর এক সংঘর্ষ। এছাড়াও তাদের উপস্থিতিতে সংঘর্ষের মাত্রা আরো বেড়ে যায় বলে অভিযোগ রয়েছে।সর্বশেষ গত বুধবার ধাক্কা লাগাকে কেন্দ্র করে বিশ্ববিদ্যালয়ের বটতলা এলাকায় সংঘর্ষে জড়িয়ে পড়ে বিশ্ববিদ্যালয়ের বঙ্গবন্ধু শেখ মুজিবুর রহমান হল ও মওলানা ভাসানী হলের ছাত্রলীগের নেতাকর্মীরা। ঘটনাস্থলে জাবি ছাত্রলীগের সভাপতি ও সম্পাদক গিয়েও কর্মীদের ফেরাতে ব্যর্থ হয়েছেন। তারা সেখানে উপস্থিত হয়ে সংঘর্ষের উত্তেজনা আরো বাড়িয়ে দিয়েছে বলেও অভিযোগ তুলেছে ছাত্রলীগের একাংশ।আরও পড়ুন : ছাত্রলীগের একাংশের দাবি, এসময় সভাপতি, সম্পাদককে দেখে ক্ষিপ্ত হন ছাত্রলীগের নেতাকর্মীরা। তাদের নিষেধাজ্ঞাকে উপেক্ষা করে সংঘর্ষ চালিয়ে যায় দুই হলের নেতাকর্মীরা। এছাড়াও শাখা ছাত্রলীগের সম্পাদকের বিরুদ্ধে এক পক্ষকে উষ্কিয়ে দেওয়ার অভিযোগ তুলেছেন সিনিয়র নেতাকর্মীরা।শাখা ছাত্রলীগের সাংগঠনিক সম্পাদক তারেক হাসান বলেন, ‘ছাত্রলীগের সাধারণ সম্পাদক পরিস্থিতি নিয়ন্ত্রণের চেষ্টা না করে উষ্কানি দিয়েছে। তিনি সংঘর্ষকে বড় আকার ধারণের চেষ্টা চালিয়ে রাজনৈতিক ফায়দা হাসিল করতে চেয়েছেন। তার আচার ব্যবহার কর্মকাণ্ড ন্যাক্কারজনক। তার নেতিবাচক চরিত্র ও আচার-আচারণ সম্পর্কে সবাই অবহিত। সে রাজনৈতিক কর্মসূচিতে অনিয়মিত। তার চেয়ে সাধারণ কর্মীরা দলীয় প্রোগ্রামে বেশি উপস্থিত থাকে।’চলতি বছরের ১৩ ফেব্রুয়ারি নিয়োগ বাণিজ্যের টাকা ভাগাভাগিকে কেন্দ্র করে শাখা ছাত্রলীগের বর্তমান ও সাবেক সাধারণ সম্পাদকের মধ্যে চড়-থাপ্পড়ের ঘটনা ঘটে। এই ঘটনাকে কেন্দ্র করে বঙ্গবন্ধু শেখ মুজিবুর রহমান হল ও রবীন্দ্রনাথ ঠাকুর হলের ছাত্রলীগের নেতাকর্মীদের সঙ্গে শহীদ সালাম বরকত হলের নেতাকর্মীদের সংঘর্ষ বাধে। এর আগে গত বছরের ২ অক্টোবর ইভটিজিংকে কেন্দ্র করে সংঘর্ষে জড়িয়ে পড়ে মীর মশাররফ হোসেন হল ও আল বেরুনী হলের ছাত্রলীগের নেতাকর্মীরা। এই সব ঘটনাতেই আগ্নেয়াস্ত্র ব্যবহার করার অভিযোগ রয়েছে।এসব ঘটনায় সভাপতি কিংবা সম্পাদক তাদের বিরুদ্ধে কোন ব্যবস্থা নেয়নি। এতে করে ক্যাম্পাসে বিচারহীনতা ও কর্তৃত্বহীনতার সংস্কৃতি গড়ে উঠেছে। ফলে সভাপতি এবং সম্পাদককে উপেক্ষা করে আলাদা ভাবে হলে রাজনীতি শুরু করে নেতা-কর্মীরা। এ করণে ছাত্রলীগের নেতা-কর্মীদের মাঝে সহমর্মিতার বিপরীতে অহংকার ও উগ্রতা বৃদ্ধি পেয়েছে। এক হলের কর্মীরা অন্য হলের কর্মীদের সহ্য করার মানসিকতাও হারিয়ে ফেলেছে।এছাড়া ক্যাম্পাসের বিভিন্ন মাধ্যম থেকে উপার্জিত আয়ের বড় অংশ সভাপতি ও সম্পাদক নিজের পকেটস্থ করে। ফলে হলের নেতারা তাদের কর্মী পরিচালনায় হিমশিম খাচ্ছে। কর্মীদের মাঝে টাকার ভাগ না দেওয়ায় নেতাকর্মীরা শীর্ষ নেতাদের কর্তৃত্ব অস্বীকার করে চলেছেন।আবার জাবিতে ১৪৪৫ কোটি টাকার মেগা প্রকল্পের যে কাজ শুরু হয়েছে তা নিয়েও ছাত্রলীগের নেতাদের মধ্যে বিভাজন সৃষ্টি হয়েছে। হল ভিত্তিক রাজনীতিতে সভাপতি ও সাধারণ সম্পাদককে আড়াল করে অন্য একটি বলয় তৈরি হয়েছে। যা ছাত্রলীগ ও ক্যাম্পাসের স্থিতিশীল পরিবেশের অন্তরায়।শাখা ছাত্রলীগের সভাপতি মো. জুয়েল রানা বলেন, ‘ছাত্রলীগের প্রত্যেকটি কর্মীকেই আমাদের কথা শুনতে হবে। যারা আমাদের কথা শুনছে না তারা ছাত্রলীগের কর্মী হতে পারে না। যেহেতু এগুলো হলের সংঘর্ষ তাই আমরা নিয়ন্ত্রণে ব্যর্থ হয়েছি।’সম্পাদক এস এম আবু সুফিয়ান চঞ্চল বলেন, ‘উষ্কানি দিলে তো ওখানে যাওয়ার প্রয়োজন ছিলো না। জুনিয়ররা কথা না শুনলে কি করতে পারি! বিশ্ববিদ্যালয়ে ঝামেলা করাতো ভাল না। আমি পরিস্থিতি নিয়ন্ত্রণের চেষ্টা করছি। এখন যে অভিযোগ করছে তা ভিত্তিহীন।’ ইত্তেফাক/কেআই 



52357,68174
পণ্যবাহী কন্টেইনার যথাসময়ে আইসিডিতে পৌঁছানোর দাবি
রাজধানী
প্রকাশ : ০৫ জুলাই ২০১৯, ০২:৫৮
চট্টগ্রাম বন্দরে কন্টেইনার অবতরণের ৩৬ ঘণ্টার মধ্যে আইসিডি বন্দরে পণ্যবাহী কন্টেইনার পৌঁছানোর ব্যবস্থা গ্রহণের জন্য দাবি জানিয়েছে ঢাকা কাস্টমস এজেন্টস এসোসিয়েশন।গতকাল বৃহস্পতিবার আইসিডি কাস্টমস হাউজ প্রাঙ্গণে এক সংবাদ সম্মেলনে তারা বলেন, সরকার দেশের আমদানি-রপ্তানি কার্যক্রম অধিকতর গতিশীল এবং শিল্প ও বাণিজ্য বান্ধব করার লক্ষ্যে আইসিডি বন্দর স্থাপন করেন। কিন্তু কন্টেইনার পরিবহণে রেলওয়ে কর্তৃপক্ষ ও বন্দর কর্তৃপক্ষের যথোপযুক্ত পদক্ষেপ গ্রহণ না করার কারণে বন্দরটি অচল হওয়ার উপক্রম হয়েছে। বেশ কয়েক মাস যাবৎ চট্টগ্রাম বন্দর হতে আইসিডি কমলাপুর বন্দরে কন্টেইনার পরিবহনে ৩০ দিনেরও অধিক সময় লাগছে।সংবাদ সম্মেলনে তারা কন্টেইনার পরিবহনে বিলম্ব ঘটলে বিলম্বিত সময়ের জন্য চট্টগ্রাম বন্দর প্রান্তের ডেমারেজ চার্জ আমদানীকারকদের নিকট থেকে (শিপিং এজেন্টের মাধ্যমে) আদায় না করার দাবী জানান।তারা বলেন, কন্টেইনার জট দ্রুত নিরসনকল্পে জাতীয় রাজস্ব বোর্ড তথা কমিশনারগণ কর্তৃক প্রতিদিন কমপক্ষে ১০০ কন্টেইনার ট্রেইলারের মাধ্যমে সড়ক পথে বিশেষ নিরাপত্তা ব্যবস্থায় আইসিডি বন্দরে প্রেরণের প্রয়োজনীয় ব্যবস্থা গ্রহণ করা হলে ১৫ দিনের মধ্যে কন্টেইনার পরিবহণ স্বাভাবিক অবস্থায় চলে আসবে।এ ছাড়াও দীর্ঘদিন ধরে রেলওয়ের (আইসিডি) পরামর্শদাতা কমিটির বৈঠক ডাকা হচ্ছে না সংবাদ সম্মেলনে জানান হয়। অনতিবিলম্বে পরামর্শদাতা কমিটির বৈঠক ডাকা এবং এ বৈঠকে আলোচনার মাধ্যমে স্টেক হোল্ডারগণ যেকোন সমস্যা সমাধানে পথ খুঁজে বের করে তা নিরসন করা  এবং সংশ্লিষ্ট স্টেকহোল্ডারগণের মধ্যে ভাব বিনিময় বৃদ্ধির মাধ্যমে সকল পক্ষের জবাবদিহিতা নিশ্চিত করার আহ্বান জানান বক্তারা।সংবাদ সম্মেলণে উপস্থিত ছিলেন ঢাকা কাস্টমস এজেন্টস এসোসিয়েশনের সভাপতি শেখ মোহাম্মদ ফরিদ, ভারপ্রাপ্ত সাধারণ সম্পাদক তাইফুর রহমান, সিনিয়র ভাইস-প্রেসিডেন্ট আবুল আহসান তালুকদার এবং এজেন্সির কার্যকরী পরিষদের অন্যান্য সদস্যসহ আইসিডি ব্যবহারকারী অন্যান্য স্টেকহোল্ডারগণ।ইত্তেফাক/এমআর



52358,68175
যশোরে ভুয়া এএসপি আটক
সারাদেশ
প্রকাশ : ০৫ জুলাই ২০১৯, ০৩:০০
যশোরে রাকেশ ঘোষ নামে এক ভুয়া এএসপি আটক হয়েছেন। বৃহস্পতিবার বিকেলে শহরের দড়াটানা থেকে তাকে আটক করেছে কোতোয়ালি থানা পুলিশ। পরে তাকে পুলিশ সুপার কার্যালয়ে নেওয়া হলে ভুয়া পরিচয়ের বিষয়টি নিজ মুখে স্বীকার করেন। এ সময় তার দেওয়া তথ্যের ভিত্তিতে পুলিশের পোশাক, ব্যাগ ও ল্যাপটপ উদ্ধার করা হয়েছে। আটক রাকেশ ঘোষ যশোরের চৌগাছা উপজেলার বহিলাপোতা গ্রামের সন্তোষ ঘোষের ছেলে।যশোর কোতোয়ালি থানার ওসি (তদন্ত) সমীর কুমার সরকার সাংবাদিকদের জানিয়েছেন, রাকেশ ঘোষ কয়েকদিন ধরে যশোরে অবস্থান করে এএসপি পদমর্যাদার আইজিপির প্রোটোকল অফিসার পরিচয় দিচ্ছিলেন। এসআইদের সাথে নিজেকে ওই পরিচয় দিয়ে অনৈতিক সুবিধাও নিচ্ছিলেন। বুধবার থানার এসআই শাহিদুল আলমকে হুমকি দিয়ে একটি মামলার বিষয়ে তদবির করেন। এরপর শাহিদুল ভুয়া এএসপি রাকেশ ঘোষের সঠিক পরিচয় নিশ্চিত হতে উর্ধ্বতন কর্মকর্তাদের শরণাপন্ন হন। আরও পড়ুন : একপর্যায়ে রাকেশ ঘোষ নামে আইজিপির কোনো প্রটোকল অফিসার বা রাকেশ বলে এএসপি নেই বলে নিশ্চিত হন এসআই শাহিদুল আলম।এসআই শাহিদুল আলম বলেন, রাকেশ ঘোষ নামে আইজিপির কোনো প্রটোকল অফিসার বা রাকেশ বলে এএসপি নেই নিশ্চিত হবার পর বৃহস্পতিবার বিকেলে তাকে ফোন করে দেখা করার ইচ্ছা পোষণ করি। এরপর শহরের দড়াটানায় তাকে দেখে আটক করে প্রথমে থানায় ও পরে এসপি অফিসে নিয়ে জিজ্ঞাসাবাদ করি। জিজ্ঞাসাবাদে রাকেশ নিজের প্রতারণার কথা স্বীকার করেছে। তার বিরুদ্ধে আইনগত ব্যবস্থা নেওয়া হচ্ছে।ইত্তেফাক/কেআই 



52359,68176
গাঁজাসহ বাকৃবি ছাত্রলীগের দুই নেতা আটক
শিক্ষা
প্রকাশ : ০৫ জুলাই ২০১৯, ০৩:০৮
বাংলাদেশ কৃষি বিশ্ববিদ্যালয় (বাকৃবি) শাখা ছাত্রলীগের দুই নেতাসহ চারজনকে গাঁজা কেনার সময় হাতেনাতে আটক করেছে বিশ্ববিদ্যালয়ের দায়িত্বরত পুলিশ সদস্যরা। বৃহস্পতিবার বিকাল ৩টার দিকে বিশ্ববিদ্যালয় প্রাঙ্গনে অবস্থিত পূবালী ব্যাংকের সামনে এক মহিলার কাছে থেকে গোপনে গাঁজা কেনার সময় তাদেরকে আটক করা হয়।জানা যায়, গোপন সংবাদের ভিত্তিতে পুলিশ হাতেনাতে আটক করে ফেলে তাদের। আটককৃত নেতারা হলেন, বিশ্ববিদ্যালয়ের কৃষি অনুষদের তৃতীয় বর্ষের শিক্ষার্থী ও শহীদ নাজমুল আহসান হল শাখা ছাত্রলীগের সহ-সভাপতি প্রীতম কুমার সাহা, কৃষি প্রকৌশল ও কারিগরি অনুষদের শিক্ষার্থী ও ঈশা খাঁ হল শাখা ছাত্রলীগের সাংগঠনিক সম্পাদক মো. সায়েদুল মুরসালিন নিবিড় ও ফসল উদ্ভিদ বিজ্ঞান বিভাগের মাস্টার্সে অধ্যয়নরত ও বঙ্গবন্ধু শেখ মুজিব হলের শিক্ষার্থী বদরুদ্দোজা রাজু। আরও পড়ুন : এসময় তাদের কাছে থেকে পাঁচ পুটলি গাজা উদ্ধার করা হয়। আটকের পর মহিলাকে থানায় চালান করে দেওয়া হয় এবং ছাত্রদের বিশ্ববিদ্যালয়ের পুলিশ ফাঁড়িতে আটকে রাখা হয়।এ বিষয়ে বিশ্ববিদ্যালয় শাখা ছাত্রলীগের সাধারণ সম্পাদক মিয়া মোহাম্মদ রুবেল বলেন, যদি কেউ ব্যক্তিগতভাবে মাদকের সাথে জড়িত থাকে তাহলে তার দায়ভার সংগঠন নিবে না। জড়িত প্রমাণিত হলে সংগঠন থেকে তাদের বহিষ্কার করা হবে।বিশ্ববিদ্যালয়ের প্রক্টর ড. মো. আজহারুল হক বলেন, আমরা বিশ্ববিদ্যালয় ক্যাম্পাসকে মাদকমুক্ত করতে সর্বোচ্চ চেষ্টা চালিয়ে যাচ্ছি। আটককৃতদের একাডেমিকভাবে ব্যবস্থা নেওয়া হবে এবং প্রয়োজনে অভিভাবক ডেকে তাদেরকে পুনর্বাসন কেন্দ্রে পাঠানো হবে।ইত্তেফাক/কেআই 



52360,68177
শেষটা রাঙিয়ে রাখার স্বপ্ন
খেলা
প্রকাশ : ০৫ জুলাই ২০১৯, ০৩:৩৩
বিশ্বকাপে আজ শেষ লড়াইয়ে নামছে বাংলাদেশ। ১৯৯২ বিশ্বকাপের চ্যাম্পিয়ন পাকিস্তানের সঙ্গে এই ম্যাচটি অনুষ্ঠিত হবে লন্ডনের লর্ডস ক্রিকেট গ্রাউন্ডে।আট ম্যাচে ৭ পয়েন্ট নিয়ে ইতিমধ্যেই সেমিফাইনালের লড়াই থেকে ছিটকে পড়েছে মাশরাফির দল। আজ পাকিস্তানকে হারালেও এই বিশ্বকাপে আর সামনের দিকে যাওয়ার সুযোগ নেই টাইগারদের। অন্যদিকে, ওয়েস্ট ইন্ডিজের কাছে হেরে বিশ্বকাপের সূচনা করলেও পরের দিকে ইংল্যান্ড, নিউজিল্যান্ড, দক্ষিণ আফ্রিকার মতো বড়ো প্রতিপক্ষকে হারিয়ে সেমিফাইনালের আশা বাঁচিয়ে রাখে পাকিস্তান।বাংলাদেশের প্রধান কোচ স্টিভ রোডস দৃঢ়তার সঙ্গেই বলেছেন, ‘পাকিস্তানকে হারানোর জন্যই আজ মাঠে নামবে বাংলাদেশ। জয় দিয়ে এবারের বিশ্বকাপ শুরু করেছিল বাংলাদেশ। জয় দিয়েই শেষ করতে চাই আমরা।’ লর্ডসের আজকের ম্যাচটি আরো এক কারণে গুরুত্বপূর্ণ হয়ে থাকবে বাংলাদেশ অধিনায়ক মাশরাফির জন্য। পূর্ব ঘোষণা অনুযায়ী আজ লর্ডসেই বিশ্বকাপ ক্যারিয়ারের শেষ ম্যাচটি খেলতে যাচ্ছেন বাংলাদেশ ক্রিকেটের এই মহানায়ক।পাকিস্তানের সঙ্গে ম্যাচের কথা বললেই চোখের সামনে ভেসে আসে ১৯৯৯ বিশ্বকাপে নর্দাম্পটনের সেই ম্যাচটির দৃশ্য। বিশ্বকাপে দুই দেশের একমাত্র লড়াইয়ে বাংলাদেশ জিতেছিল ৬২ রানে। আকরাম খানের ৪২ ও শাহরিয়ার হোসেনের ৩৯ রানে ভর দিয়ে বাংলাদেশ ২২৩ রানের সাদামাটা পুঁজি সংগ্রহ করে। জবাবে ৪৪.৩ ওভারে পাকিস্তানের ইনিংস গুটিয়ে যায় ১৬১ রানে। খালেদ মাহমুদ সুজন তিনটি উইকেট নিয়েছিলেন।আরও পড়ুন : ২০১৫ সালের পরে পাকিস্তানের সঙ্গে পাঁচটি ওডিআই খেলে একটিতেও হারেনি বাংলাদেশ। এর মধ্যে তিনটিতে জয়ী হয় ওই বছরের জুনে দেশের মাটিতে তিন ম্যাচ সিরিজে। পাকিস্তানকে হোয়াইটওয়াশ করে সিরিজ জিতেছিল বাংলাদেশ। এরপর গত বছরের সেপ্টেম্বরে আবুধাবিতে এশিয়া কাপে পাকিস্তানকে ৩৭ রানে হারিয়েছিল টাইগাররা। দুই দেশ এ পর্যন্ত ৩৬টি ওডিআই ম্যাচে মুখোমুখি হয়েছে। এর মধ্যে ৩১বারই জিতেছে পাকিস্তান। বাংলাদেশ জিতেছে মাত্র ৫টি ম্যাচ। ম্যাচ জয়ের পরিসংখ্যানে পিছিয়ে থাকলেও সাম্প্রতিক পারফরম্যান্স বিবেচনায় আজ ফেবারিট হিসেবেই মাঠে নামবে বাংলাদেশ।বাংলাদেশের এবারের পারফরম্যান্স নিয়ে বিশ্বকাপ জুড়েই আলোচনা হয়েছে। এ পর্যন্ত তিনটি ম্যাচ তারা জিতেছে দাপট দেখিয়ে। আর যে চারটি ম্যাচে তারা হেরেছে, সেই দলগুলো এবারের সেমিফাইনালিস্ট। তবে হেরে গেলেও ওভালে নিউজিল্যান্ডের সঙ্গে দ্বিতীয় ম্যাচটা নিয়ে বাংলাদেশের আক্ষেপ থেকে যাবে বহু দিন। বৃষ্টির কারণে পণ্ড হয়ে যাওয়া শ্রীলঙ্কা ম্যাচে পয়েন্ট ভাগাভাগিও বাংলাদেশের জন্য কষ্টের স্মৃতি হয়ে থাকবে।আজ লর্ডসে বাংলাদেশের বোলারদের মাথাব্যথার কারণ হতে পারেন পাকিস্তানের হয়ে তিন নম্বরে ব্যাট করতে নামা বাবর আজম। এজবাস্টনে নিউজিল্যান্ডের সঙ্গে অনবদ্য শতক উপহার দিয়েছিলেন তিনি। তবে পাকিস্তানি ব্যাটসম্যানদের রানের গতি নিয়ন্ত্রণে লর্ডসে আজ ভয়ংকর হয়ে উঠতে পারেন কাটার মাস্টার মোস্তাফিজ। এজবাস্টনে বেপরোয়া হয়ে ওঠা ভারতীয় ব্যাটসম্যানদের রাশ টেনে ধরেছিলেন মোস্তাফিজ। তবে তার ৫ উইকেটও জেতাতে পারেনি বাংলাদেশকে। লর্ডসের উইকেট সাধারণত সুইং বোলারদের সহায়তা করে। আজ হয়তোবা মোস্তাফিজই হতে পারেন বাংলাদেশের জয়ের নায়ক।আবহাওয়া দপ্তর জানাচ্ছে, আজ লন্ডনে বৃষ্টির কোনো আশঙ্কা নেই। তাই লর্ডসে বাংলাদেশ-পাকিস্তানের শেষ ম্যাচটি নির্বিঘ্নেই উপভোগ করতে পারবে দর্শকরা।ইত্তেফাক/কেআই 



52361,68178
লিবিয়ায় অভিবাসী কেন্দ্রে বিমান হামলায় বাংলাদেশি নিহত
প্রবাস
প্রকাশ : ০৫ জুলাই ২০১৯, ০৩:৫৪
লিবিয়ার রাজধানী ত্রিপোলির বাইরে তাজোরা শহরের একটি অভিবাসী বন্দিশিবিরে বিমান হামলায় একজন বাংলাদেশি নিহত হয়েছেন। তার নাম শাহজালাল কাজী, পিতা ফজেল হক কারী, বাড়ি মাদারীপুরের সদর থানার দক্ষিণ কাগসারা গ্রামে। লিবিয়ায় নিযুক্ত বাংলাদেশের রাষ্ট্রদূত শেখ সেকেন্দার আলী এ তথ্য নিশ্চিত করেছেন।মঙ্গলবার স্থানীয় সময় ভোর রাতে চালানো ওই বিমান হামলায় ৪৪ জন নিহত হয়েছেন। আহত হয়েছেন ৮০ জনের বেশি। মৃতের সংখ্যা আরো বাড়তে পারে বলে বিভিন্ন গণমাধ্যমের খবরে বলা হয়েছে।বিবিসির এক প্রতিবেদনে বলা হয়েছে, নিহতদের মধ্যে বেশিরভাগই আফ্রিকা অঞ্চলের বাসিন্দা। লিবিয়া থেকে সাগর পাড়ি দিয়ে ইউরোপে পৌঁছানোর চেষ্টা করছিলেন তারা।লিবিয়ার সরকার পরিচালিত বন্দিশিবিরে হাজার হাজার অভিবাসীকে আটকের পর রাখা হয়। যেগুলোর বেশিরভাগই দেশটির সংঘাতপূর্ণ এলাকাগুলোর কাছাকাছি অবস্থিত।আরো পড়ুন: যুক্তরাষ্ট্রে বাংলাদেশিদের গর্ব রাজুব ভৌমিকজাতিসংঘ সমর্থিত লিবিয়ার জাতীয় ঐকমত্যের সরকারের (জিএনএ) প্রধানমন্ত্রী ফায়েজ আল-সেররা এই বিমান হামলার জন্য স্বঘোষিত লিবিয়ান ন্যাশনাল আর্মিকে (এলএনএ) দায়ী করেছেন। তবে এলএনএ এই হামলার জন্য সরকারি বাহিনীকে দায়ী করেছে।-বিবিসিইত্তেফাক/এমআর



52362,68179
ক্যালিফোর্নিয়ায় ৬.৭ মাত্রার ভূমিকম্প
বিশ্ব সংবাদ
প্রকাশ : ০৫ জুলাই ২০১৯, ০৪:২৪
ক্যালিফোর্নিয়ার দক্ষিণাঞ্চলে ৬.৪ মাত্রার শক্তিশালী ভূমিকম্প আঘাত হেনেছে। ভূমিকম্পের প্রভাবে রাস্তা ও ভবনে ফাটল ধরেছে। বিদ্যুৎ লাইন বিচ্ছিন্ন হয়ে পড়েছে। ভূমিকম্পের উৎপত্তিস্থল ছিল লস অ্যাঞ্জেলস শহর থেকে ২৪০ কিলোমিটার দক্ষিণ পূর্বে রেজিক্রেস্টে। দমকলকর্মীরা জানিয়েছে, তারা স্বাস্থ্যসেবা প্রদান ও আগুন নেভানোর কাজ করছে। স্থানীয়রা জানিয়েছেন, দুই দশকের মধ্যে এবার সবচেয়ে শক্তিশালী ভূমিকম্প আঘাত হেনেছে। রিগারক্রেস্ট আঞ্চলিক হাসপাতালের কর্মীরাও উদ্ধার কাজে অংশ নেয়। শহরের মেয়র সিএনএনকে বলেন, শহরে জরুরি অবস্থা জারি করা হয়েছে। বৃহস্পতিবার (৪ জুলাই) সমন্বিত আন্তর্জাতিক সময় দুপুর ১টার পরপর ক্যালিফোর্নিয়ার বৃহত্তম শহর লস এঞ্জেলেসের ১৫০ কিলোমিটার দূরে ভূমিকম্পটি আঘাত করে।  মধ্য লস এঞ্জেলেসে ভূমিকম্পটি ১০ থেকে ১৫ সেকেন্ড স্থায়ী ছিল। ভূমিকম্পের সময় স্থানীয়রা বাড়িঘর থেকে রাস্তায় নেমে আসে। অন্যদিকে ভূমিকম্পের কারণে অগ্নিকাণ্ডের ঘটনাও ঘটেছে। পাশাপাশি কিছু কিছু ভবন ও রাস্তায় ফাটল ধরেছে। বিদ্যুৎ লাইন বিচ্ছিন্ন হয়ে গেছে। এছাড়া লস এঞ্জেলেস বিমানবন্দরে ভূমিকম্প অনুভূত হলেও রানওয়ের কোনো অসুবিধা না হওয়ায় বিমান চলাচল স্বাভাবিক রয়েছে।লাস ভেগাসে মৃদু ভূমিকম্প কয়েকবার আঘাত হানে। যুক্তরাষ্ট্রের প্রেসিডেন্ট ডোনাল্ড ট্রাম্প টুইট করে বলেছেন, পরিস্থিতি এখন স্বাভাবিক রয়েছে। ইত্তেফাক/কেআই 



52363,68180
কিয়ারার ‘টার্নিং পয়েন্ট’!
বিনোদন
প্রকাশ : ০৫ জুলাই ২০১৯, ০৫:১৩
‘নারীবিদ্বেষী পুরুষতান্ত্রিক’ সিনেমা আখ্যা পেয়েছে কবির সিং। এই সিনেমার নায়িকা সে বিষয়ে এখনো মুখ খোলেননি। তবে তিনি খোশ মেজাজেই আছেন। অভিনয়ের কারণে শহীদ কাপুর সবচেয়ে বেশি প্রশংসিত হলেও বেশকিছু সাহসী চরিত্রের জন্য কিয়ারা আদভানিকে নিয়েও আলোচনা হচ্ছে।এই অভিনেত্রী বলেন, ‘আমার চরিত্রটা শহীদের চেয়ে কম চ্যালেঞ্জিং ছিল না। তবে আমার কাজটা করতে শহীদ আমাকে অনেক সাহায্য করেছে। সে এতটাই ন্যাচারাল অভিনেতা যে, ওর পাশে দাঁড়িয়ে কাজ করায় আমার জন্য সব সহজ হয়ে গেছে।’বক্স অফিসে ব্লকবাস্টার সিনেমা এখন কবির সিং। ২০০ কোটির ক্লাবে ঢুকতে এ ছবি সময় নিলো মাত্র ১৩ দিন। এখনো থামার কোনো নাম নেই। সন্দীপ রেড্ডি বাঙ্গা পরিচালিত এ ছবির নায়িকা ‘লাস্ট স্টোরিস’ খ্যাত কিয়ারা আদভানি। এর আগে বেশ কয়েকটি চলচ্চিত্রে অভিনয় করেছেন। তবে এই সিনেমাকেই তাঁর ক্যারিয়ারের টার্নিং পয়েন্ট হিসেবে উল্লেখ করেছেন তিনি।এই সিনেমার গল্পে রয়েছে, প্রেমিকা প্রীতির (কিয়ারা) অন্যত্র বিয়ের পর ছন্নছাড়া হয়ে যায় কবির সিং (শহীদ)। এরপর আত্মবিধ্বংসী পথ বেছে নেয় কবির। সারাক্ষণ মদ আর ধূমপানে আসক্ত হয়ে পড়ে। হয়ে পড়ে আত্মনিয়ন্ত্রণহীন।আরো পড়ুন: দ্বিতীয় রানারআপের খবর ভুয়া, ফাইনালের এখনো শুটিংই হয়নি : নোবেলএর আগে ট্রেইলারে রাগান্বিত শহীদকে দেখা গেছে। সিনেমাটিতে মারপিটের দৃশ্যও রয়েছে বেশকিছু। অন্যদিকে, কিয়ারা স্নিগ্ধ। এছাড়া শহীদ ও কিয়ারার চুমুর দৃশ্যও ঝড় তুলেছে।ইত্তেফাক/এমআর  



52364,68181
ক্রিকেটই চেনাচ্ছে বাংলাদেশকে
খেলা
প্রকাশ : ০৫ জুলাই ২০১৯, ০৫:৩১
যুক্তরাজ্যে প্রায় সাড়ে সাত লাখ প্রবাসী বাংলাদেশি বসবাস করেন। এর এক-তৃতীয়াংশই তরুণ বা চতুর্থ প্রজন্ম। এতদিন তাদের কাছে বাংলাদেশের পরিচিতি ছিল কেবলই দাদি-নানিদের দেশ। পত্রিকার পাতা কিংবা টেলিভিশনের খবরে বাংলাদেশে ঝড়, তুফান, ঘূর্ণিঝড় আর নৌকাডুবির খবরে দেশ সম্পর্কে নেতিবাচক ধারণাই তৈরি হয়েছিল তাদের মধ্যে। কিন্তু সেই দিন এখন আর নেই।গত কয়েক বছরে অনেক ক্ষেত্রেই ঈর্ষণীয় অগ্রগতি অর্জন করেছে বাংলাদেশ। তাদের মধ্যে ক্রিকেটও একটি। গত চার-পাঁচ বছরে অনেকটাই ঘুরে দাঁড়িয়েছে বাংলাদেশের ক্রিকেট। ২০১৫ অস্ট্রেলিয়া বিশ্বকাপে টাইগারদের কাছে হেরে বিশ্বকাপ থেকে ছিটকে পড়েছিল ইংল্যান্ড। সেই থেকেই বাংলাদেশকে অন্যভাবে চিনতে শুরু করেছে যুক্তরাজ্য প্রবাসী বাংলাদেশের তরুণরা। বলা যায়, এখন প্রবাসে তরুণ প্রজন্মের কাছে স্বদেশকে চেনাচ্ছে ক্রিকেটাররা।গত বুধবার লন্ডনে সাংবাদিকদের সঙ্গে এক মতবিনিময়ে এমন তথ্যই জানালেন যুক্তরাজ্যে বাংলাদেশের হাই কমিশনার সাইদা মুনা তাসনিম। তিনি বলেন, ‘ইংল্যান্ড ও ওয়েলসে এবারের ক্রিকেট বিশ্বকাপে নিজের দেশ বাংলাদেশকে নতুনভাবে চিনছে যুক্তরাজ্য প্রবাসী তরুণ প্রজন্ম। বিশেষ করে চতুর্থ প্রজন্মের প্রবাসীরা বাংলাদেশকে তেমনভাবে চিনতো না। তারাই এবার লালসবুজ পতাকা নিয়ে মাঠে গিয়ে বাংলাদেশকে সমর্থন করেছে। প্রতিটা ম্যাচেই প্রচুর বাংলাদেশি দর্শক ছিল।’বিশ্বকাপে টাইগারদের পারফর্মেন্স বাংলাদেশ হাই কমিশনের মর্যাদাও বাড়িয়ে দিয়েছে বলে উল্লেখ করেন সাইদা মুনা। বলেন, ‘অনেক বৃটিশ এমপি আমাকে ফোন করে অভিনন্দন জানিয়েছেন। টাইগারদের খেলার প্রশংসা করেছেন। বৃটিশ পত্রপত্রিকায় বাংলাদেশের খেলার প্রশংসা হয়েছে।’ হাই কমিশনার জানান, বর্তমানে যুক্তরাজ্যের বিভিন্ন অংশে সাড়ে সাত লাখ প্রবাসী বাংলাদেশি রয়েছেন যাদের এক-তৃতীয়াংশই মাতৃভূমি হিসেবে যুক্তরাজ্যকে চেনে। বাংলাদেশ তাদের কাছে দাদি-নানির দেশ হিসেবে পরিচিত। কিন্তু এবার বিশ্বকাপ ক্রিকেট তাদেরকে গর্বিত করেছে। বন্ধুদেরকে তারা বলতে পারছে—দেখ আমাদের পূর্বপুরুষরা এ বাংলাদেশ থেকেই এখানে এসেছে।মতবিনিময়ে অংশ নেন সরকারি সফরে ইংল্যান্ড আসা তথ্যমন্ত্রী হাছান মাহমুদ। তিনি বলেন, ‘আগে আমরা যখন বিশ্ব সংবাদ হতাম তখন আন্তর্জাতিক গণমাধ্যমে বাংলাদেশকে পরিচিত করানো হতো বিশ্বের অন্যতম দরিদ্র দেশ। এখন কিন্তু সেটা লেখার আর সুযোগ নেই। এখন আর আমরা দরিদ্রভুক্ত কোনো দেশ নই। বিশ্বব্যাংকের হিসাবে আমরা এখন নিম্নমধ্যম আয়ের দেশে উন্নীত হয়েছি। আগে আমরা ঝড়, বন্যা, জলোচ্ছ্বাসের দেশ হিসেবে পরিচিত ছিলাম। আমরা খাদ্য ঘাটতির দেশ ছিলাম। তথ্যপ্রযুক্তিতে বাংলাদেশ অনেক এগিয়ে গেছে। এমনকি ভারতের চেয়েও আমরা এক্ষেত্রে এগিয়ে আছি। তবে আরো একটা জিনিস আমাদেরকে বিশ্বব্যাপী পরিচিত করিয়ে দিয়েছে। সেটা হলো ক্রিকেট। ছোটোবেলায় আমরা সব খেলাই খেলতাম। তবে ক্রিকেট তেমন একটা খেলতাম না। কিন্তু বাংলাদেশের ক্রিকেটাররা আজ সারা বিশ্ব দাপিয়ে বেড়াচ্ছে। জিতলেও দাপিয়ে বেড়াচ্ছে, হারলেও আমরা লড়াই করেই হারছি। ক্রীড়াক্ষেত্রে আমাদের এগিয়ে যাওয়ার বহিঃপ্রকাশ হচ্ছে এবার অনেক সাংবাদিক বিশ্বকাপ কভার করতে লন্ডন এসেছেন।’তথ্যমন্ত্রী বলেন, ‘তরুণ প্রজন্মকে মাদক ও সামাজিক যোগাযোগ মাধ্যমের আসক্তি থেকে দূরে রাখতে হলে খেলাধুলার কোনো বিকল্প নেই।’ খেলাধুলায় যুব সমাজকে সম্পৃক্ত করার ক্ষেত্রে সাংবাদিকদের সহযোগিতা কামনা করেন মন্ত্রী।ইত্তেফাক/ইএইচএম



52365,68182
যুক্তরাষ্ট্র-নেদারল্যান্ডস শিরোপা লড়াই
খেলা
প্রকাশ : ০৫ জুলাই ২০১৯, ০৫:৩৮
নেদারল্যান্ডস প্রথমবারের মতো নারী বিশ্বকাপের ফাইনালে উঠলো। সুইডেনের বিরুদ্ধে অতিরিক্ত সময়ে করা গোলের সুবাদে অর্জনটি সম্ভব করল ডাচ নারীরা। ডাচদের জয়টি নিশ্চিত হয় ৯৯তম মিনিটে ম্যানচেস্টার ইউনাইটেডের মিডফিল্ডার জ্যাকি গ্রোয়েনেনের দেওয়া গোলে।এ জয়ে আগেই ফাইনালে ওঠা যুক্তরাষ্ট্রের প্রতিপক্ষ হলো ইউরোপিয়ান চ্যাম্পিয়ন নেদারল্যান্ডস। যুক্তরাষ্ট্র হচ্ছে নারী বিশ্বকাপের শিরোপাধারী। শেষ চারে আমেরিকানরা ইংল্যান্ডকে হারিয়ে শিরোপা ধরে রাখার শেষ প্রান্তে এসে দাঁড়ায়। আগামী রবিবার ফ্রান্সের লিয় শহরে অনুষ্ঠিত হবে ফাইনালটি।গত বুধবার এই লিয় শহরেই প্রায় ৫০ হাজার দর্শক যখন পেনাল্টি শুটআউটের অপেক্ষায় ছিলেন, সেই সময়েই লক্ষ্যভেদ করেন জ্যাকি। তাতে সুইডিশদের দ্বিতীয়বারের মতো ফাইনালে ওঠার স্বপ্নভঙ্গ হয়।যুক্তরাষ্ট্রের জন্য এখন ফাইনালটা দৃশ্যত সহজই হলো। কেননা তিনবারের বিশ্ব চ্যাম্পিয়নরা ফাইনালে পাচ্ছে এমন একটি দলকে যারা কি না বিশ্ব র্যাংকিংয়ে আছে আট নম্বরে। মজার ব্যাপার হলো ফুটবল আর নেদারল্যান্ডস প্রায় সমার্থক হলেও ডাচ নারীরা এ নিয়ে কেবল দ্বিতীয়বার বিশ্বকাপ খেলছে।বিপক্ষ শক্তিশালী হলেও আশাবাদী নেদারল্যান্ডস কোচ সারিনা ওয়েগম্যান। ২০১৭ সালে ইউরোপিয়ান চ্যাম্পিয়নশিপ জেতার পর থেকে টানা ১২ খেলায় জিতে চলা দলটি সম্পর্কে তাদের কোচ বলেন,‘এটা এক ম্যাচের ব্যাপার। যে কোনো কিছুই ঘটতে পারে।’নারী ফুটবলের পুরনো ও নতুন শক্তির মধ্যকার এ লড়াইয়ের প্রাক্কালে মজার তথ্য হলো উভয় দলের দায়িত্বে আছেন নারী কোচ। এবারের বিশ্বকাপে যে ২৪টি দল অংশ নেয় তাদের মধ্যে কেবল নয়টি দলের কোচ হলেন নারী।ইত্তেফাক/ইএইচএম



52366,68183
জুভেন্তাসে ফিরলেন বুফন
খেলা
প্রকাশ : ০৫ জুলাই ২০১৯, ০৫:৪৭
পিএসজিতে এক মৌসুম কাটিয়ে আবারও জুভেন্তাসে ফিরছেন গোলরক্ষক জিয়ানলুইজি বুফন। মেডিক্যাল পরীক্ষা দিতে গতকাল জুভেন্তাসে এসেছিলেন তিনি।পরীক্ষাটি শেষে ভক্তদেরকে অটোগ্রাফ দিচ্ছেন এবং ছবি তুলছেন এমন একটি ছবি সামাজিক যোগাযোগ মাধ্যমে প্রকাশ করে জুভেন্তাস। ৪১ বছর বয়সী এই গোলরক্ষক তুরিনে এক বছরের চুক্তি সই করবেন বলে জানা গেছে।রাশিয়া বিশ্বকাপের বাছাই পর্বে ইতালি ব্যর্থ হওয়ার পর আন্তর্জাতিক ফুটবল থেকে অবসর নেন দেশটির হয়ে সবচেয়ে বেশি ১৭৬টি ম্যাচ খেলা বুফন। ২০০৬ সালে ইতালির বিশ্বকাপ জয়ী দলের সদস্য ছিলেন তিনি। বুফনের ক্যারিয়ারে একমাত্র অধরা শিরোপা চ্যাম্পিয়ন্স লিগ। ২০০৩, ২০১৪ ও ২০১৭ সালে প্রতিযোগিতাটির ফাইনাল খেললেও শিরোপাটি জেতা হয়নি তার।ইত্তেফাক/ইএইচএম



52367,68184
চেলসির নতুন কোচ ল্যাম্পার্ড
খেলা
প্রকাশ : ০৫ জুলাই ২০১৯, ০৫:৫২
সাবেক মিডফিল্ডার ফ্র্যাঙ্ক ল্যাম্পার্ডকে কোচের দায়িত্ব দিয়েছে চেলসি। কাচ মাউরিজিও সারির উত্তরসূরি হিসেবে নিয়োগ পাওয়ার পর উচ্ছ্বসিত ল্যাম্পার্ড জানান, আগের অর্জনগুলোকে নতুন সাফল্য পাওয়ার ক্ষেত্রে বাধা হতে দেবেন না তিনি।চেলসি গতকাল বৃহস্পতিবার ৪১ বছর বয়সী ল্যাম্পার্ডকে কোচ হিসেবে নিয়োগের আনুষ্ঠানিক ঘোষণা দেয়। সাবেক ইংল্যান্ড ফুটবলারের সঙ্গে চেলসির চুক্তির মেয়াদ তিন বছর। ইংলিশ সংবাদ মাধ্যমের মতে, গেল মৌসুমে ডার্বি কাউন্টির কোচিং করানো ল্যাম্পার্ডকে দলে ভেড়াতে চ্যাম্পিয়নশিপের দলটিকে চার মিলিয়ন পাউন্ড দিতে হয়েছে চেলসিকে।আরও পড়ুন : চেলসির হয়ে ১৩ মৌসুম খেলা এই মিডফিল্ডার ক্লাব রেকর্ড ২১১টি গোল করেছিলেন। খেলোয়াড়ি জীবনের এমন নৈপুণ্যে ভেসে না গিয়ে কোচিং ক্যারিয়ারেও চেলসিকে শিরোপা জেতানোর ব্যাপারে প্রত্যয়ী ল্যাম্পার্ড। এ ব্যাপারে তিনি বলেন, ‘চেলসির মূল কোচ হয়ে ফিরতে পেরে আমি বেশ আনন্দিত। ক্লাবটির প্রতি আমার ভালোবাসা আর আমাদের সাফল্যের কথা সবাই জানে। যাই হোক, এই কাজে মনোনিবেশ করা এবং সামনের মৌসুমের জন্য দলকে প্রস্তুত করাই আমার মূল লক্ষ্য।’ গেল মৌসুমে ইতালীয় কোচ সারির অধীনে ঘরোয়া শিরোপা জয়ের খুব কাছাকাছি চলে গিয়েছিল চেলসি। কারাবাও কাপের ফাইনালে শিরোপাজয়ী ম্যানচেস্টার সিটির কাছে পেনাল্টি শ্যুট-আউটে হেরেছিল ব্লুজরা। এরপর অবশ্য ইউরোপা লিগে আর্সেনালকে হারিয়েই শিরোপা জিতেছিল চেলসি। ফলে আসছে মৌসুমে চ্যাম্পিয়নস লিগে খেলারও যোগ্যতা অর্জন করে রেখেছে দলটি। ল্যাম্পার্ড জানান, দলকে আরো সাফল্য পাইয়ে দিতেই দলের কোচ হয়ে এসেছেন তিনি। তার ভাষ্য, ‘কঠোর পরিশ্রম করে দলকে আরো শিরোপা পাইয়ে দিতেই এখানে এসেছি আমি। শুরু করার জন্য তর সইছে না আমার।’ইত্তেফাক/কেআই 



52369,68186
পায়রা বিদ্যুৎকেন্দ্রে সংঘর্ষ: দুই সপ্তাহ পর কাজে যোগ দিল বাঙালি শ্রমিক
সারাদেশ
প্রকাশ : ০৫ জুলাই ২০১৯, ০৬:৪৯
১৫ দিন পর পটুয়াখালীর কলাপাড়ার পায়রা তাপবিদ্যুত্ কেন্দ্রে কাজে যোগ দিয়েছে বাঙালি শ্রমিকরা। এতে কর্মমুখর হয়ে উঠেছে বিদ্যুেকন্দ্র এলাকা। বুধবার কাজে যোগ দেওয়া ৩০৮ বাঙালি শ্রমিকের সেফটি প্রশিক্ষণ ও পরিচয় নিশ্চিত হওয়ার পর বৃহস্পতিবার সকাল থেকে কড়া নিরাপত্তার মধ্য দিয়ে চায়না শ্রমিকদের সঙ্গে তারা কাজ শুরু করেছে।বিসিপিসিএল কর্তৃপক্ষ জানায়, বিদ্যুেকন্দ্র এলাকায় ১২টি ম্যান পাওয়ার এজেন্সিকে শ্রমিক সরবরাহের জন্য অনুমতি দেওয়া হয়েছে। নর্থ ইস্ট (নম্বর-১) ইলেক্ট্রিক পাওয়ার কনস্ট্রাকশন করপোরেশন লিমিটেড (এনইপিসি) কর্তৃপক্ষ পর্যায়ক্রমে আরো এজেন্সিকে শ্রমিক সরবরাহের অনুমতি দেবে। কাজে যোগ দেওয়া শ্রমিকদের জাতীয় পরিচয়পত্র নিশ্চিত হওয়ার পর তাদের অনুমতি দেওয়া হয়েছে।বিসিপিসিএলের জুনিয়র অ্যাসিস্ট্যান্ট ম্যানেজার শাহ মনি জিকো জানান, এখন পায়রা তাপবিদ্যুত্ কেন্দ্র চীনা ও বাঙালি শ্রমিকের পদভারে মুখরিত হয়ে ওঠেছে। তারা সমন্বিতভাবে বিদ্যুত্ প্লান্টের নির্মাণকাজে নিয়োজিত।নির্বাহী প্রকৌশলী রেজওয়ান ইকবাল খান জানান, ‘বাংলাদেশি শ্রমিকদের জাতীয় পরিচয়পত্র সংগ্রহ করে তা নির্বাচন কমিশনে জমা দেওয়া হচ্ছে যাতে কেউ ভুয়া পরিচয়পত্র দিয়ে এখানে কাজ করতে না পারে। এতগুলো শ্রমিকের যাচাই-বাছাই করা যেহেতু একটা সময়সাপেক্ষ ব্যাপার তাই আমাদের নির্ধারিত সময়ের মধ্যে কাজ সম্পন্ন করার লক্ষ্যে নির্বাচিত কিছুসংখ্যক শ্রমিকদের আজ কাজে যোগদান করানো হয়েছে। ৩০৮ জন বাংলাদেশি শ্রমিক পূর্বের মতো সেফটি ড্রিল প্রশিক্ষণ শেষে চাইনিজদের সঙ্গে একযোগে কাজ শুরু করেছে।গত ১৮ জুন পায়রা তাপবিদ্যুত্ কেন্দ্রের অভ্যন্তরে এক বাঙালি শ্রমিক নিহতের ঘটনায় সৃষ্ট সংঘর্ষে মাথায় আঘাতপ্রাপ্ত হয়ে এক চায়না প্রকৌশলী মারা যান। এ ঘটনার পর থেকে বিদ্যুেকন্দ্রে বাঙালি শ্রমিকদের ১৫ দিনের ছুটি ঘোষণা করা হয়।ইত্তেফাক/ইএইচএম



52370,68187
ধুঁকছে কর্ণফুলী পেপার মিল
সারাদেশ
প্রকাশ : ০৫ জুলাই ২০১৯, ০৬:৫৭
অর্থ সংকট, পুরাতন যন্ত্রপাতি, মিলের ঊর্ধ্বতন কর্মকর্তাদের অবহেলা, কাঁচামাল সংগ্রহে জটিলতা ও বেতন-ভাতা নিয়ে অসন্তোষসহ নানামুখী সমস্যায় জর্জরিত বাংলাদেশ কেমিক্যাল ইন্ডাস্ট্রিজ করপোরেশনের (বিসিআইসি) প্রতিষ্ঠান কর্ণফুলী পেপার মিল (কেপিএম)। ক্রমাগত লোকসানের ভারে এখন ধুঁকছে মিলটি। সঠিক দিকনির্দেশনা ও নতুন যন্ত্রপাতি স্থাপন করা গেলে রাষ্ট্রায়ত্ত এই মিলের উত্পাদন আগের মতো আসবে বলে মনে করছেন মিলের প্রাক্তন কর্মকর্তা-কর্মচারীসহ সংশ্লিষ্টরা। এদিকে আগামী ৬ জুলাই শিল্পমন্ত্রীর মিল পরিদর্শনে আসার কথা রয়েছে। এ খবরে শ্রমিকদের মাঝে কিছুটা আশার সঞ্চার হয়েছে।সরেজমিনে জানা গেছে, বর্তমানে প্রতিষ্ঠানটির লোকসান কয়েকশ’ কোটি টাকা। অবসরে যাওয়া শ্রমিক-কর্মচারীদের অনেক পাওনা ও বকেয়া রয়েছে। কাঁচামাল ও বিভিন্ন সামগ্রী সরবরাহ বাবদ প্রতিষ্ঠানটির কাছে ঠিকাদার ও সরবরাহকারীদের পাওনা রয়েছে প্রায় শত কোটি টাকা। এত বড় অঙ্কের পাওনা পরিশোধ এবং নতুন করে অর্থ যোগান দিয়ে কারখানাটি সচল রাখা কঠিন হয়ে পড়ছে। লোকসানের মধ্যে থাকায় ঠিকাদাররাও কাঁচামাল সরবরাহে আগ্রহ হারিয়েছেন।সংশ্লিষ্টরা জানান, কারখানার মেশিন (টারবাইন) চালানোর জন্য প্রতিদিন গড়ে ১০ টন গ্যাস ব্যবহার করা হয়। মাসে খরচ পড়ে দেড় কোটি টাকার মতো। কিন্তু খরচের তুলনায় তেমন কাগজ উত্পাদন করা যাচ্ছে না। কারণ কাগজ উত্পাদন করার জন্য যেসব আধুনিক মেশিনারিজ দরকার হয় তেমন মেশিন এ প্রতিষ্ঠানে নেই। পুরনো আমলের যে মেশিনগুলো আছে তা সংস্কার না করার কারণে নষ্ট হওয়ার পথে। আর যেগুলো আছে তা দিয়ে কাঙ্ক্ষিত পরিমাণে কাগজ উত্পাদন সম্ভব হচ্ছে না।মিলের শ্রমিক-কর্মচারী পরিষদের সভাপতি আবদুল রাজ্জাক জানান, কেপিএম এখন ধ্বংসের পথে। প্রতিষ্ঠানটি এগিয়ে যাওয়ার কোনো অবস্থা নেই। বর্তমানে ৩০০ জন স্থায়ী শ্রমিক রয়েছে। উত্পাদন না থাকায় তাদের দু’মাসের বেতন বন্ধ। তিনি আরও বলেন, মূলত কর্তৃপক্ষের উদাসীনতা এবং অর্থ বিনিয়োগ না করায় প্রতিষ্ঠানটি এখন ধ্বংসের মুখে। কর্তৃপক্ষের সুনজরে এলে কেপিএম হারানো গৌরব ফিরে পাবে।মিল সূত্র জানায়, বিসিআইসির পক্ষ থেকে দফায় দফায় বরাদ্দ দিয়েও কারখানাটি লাভজনক করা যায়নি। ২০১৭-১৮ অর্থবছরে ৯ হাজার মেট্রিক টন কাগজের উত্পাদন কম হয়েছে। ফলে কেপিএম বন্ধ হয়ে যেতে পারে এমন আশঙ্কায় বিচলিত এখন শ্রমিক-কর্মচারীরা। এ বিষয়ে জানতে কর্ণফুলী পেপার মিলের ব্যবস্থাপনা পরিচালক (এমডি) ডা. এম এম কাদেরের মোবাইলে একাধিকবার ফোন করা হলেও তিনি ফোন ধরেননি।এদিকে প্রতিষ্ঠানটির ভঙ্গুরদশা থেকে মুক্তি দিতে ২০১৮ সালের ৩ অক্টোবর পার্বত্য মন্ত্রণালয় সম্পর্কিত স্থায়ী কমিটির সভাপতি র আ ম উবায়দুল মোকতাদির চৌধুরীর নেতৃত্বে ১০ সদস্যের একটি টিম কেপিএম পরিদর্শন করে। তারা প্রতিষ্ঠানটির কর্মকর্তা-কর্মচারীদের সঙ্গে বিভিন্ন সমস্যা নিয়ে আলোচনা করে এবং ওই এলাকায় নতুন করে আরেকটি মিল প্রতিষ্ঠা করা হবে বলে আশ্বাস দেয়। কিন্তু বছর চলে গেলেও এর বাস্তবায়ন দেখা যায়নি।প্রসঙ্গত, ১৯৫১ সালে কাপ্তাইয়ের চন্দ্রঘোনা ইউনিয়নে এক লাখ ২৬ হাজার একর জায়গাজুড়ে কেপিএম প্রতিষ্ঠিত হলেও ১৯৫৩ সালের ১৬ অক্টোবর থেকে প্রথম বাণিজ্যিক উত্পাদন শুরু হয়। এই প্রতিষ্ঠানের তিনটি ইউনিটে দৈনিক উত্পাদন ক্ষমতা ১১০ থেকে ১৩০ মেট্রিক টন। লাভের ধারাবাহিকতা ২০০১ সাল পর্যন্ত বজায় ছিল। কিন্তু পরবর্তী সময়ে নানামুখী দুর্নীতি ও অনিয়মে কেপিএম লোকসানি প্রতিষ্ঠানে পরিণত হয়।ইত্তেফাক/ইএইচএম



52371,68188
বিশ্বের সবচেয়ে বড়ো প্রতিরক্ষা চুক্তির দোরগোড়ায় দিল্লি
বিশ্ব সংবাদ
প্রকাশ : ০৫ জুলাই ২০১৯, ০৭:১১
রাফাল বিতর্কের মধ্যেই ফের ১১৪টি যুদ্ধবিমান কিনতে চলেছে ভারত। অর্থাৎ, বিশ্বের সবচেয়ে বড়ো প্রতিরক্ষা চুক্তির শেষ ধাপে অবস্থান করছে দিল্লি। ভারতীয় সেনার ক্ষমতা বাড়াতে এবং পুরনো যুদ্ধবিমানগুলো ধাপে ধাপে বাতিল করার লক্ষ্যে এই প্রক্রিয়া দ্রুত কার্যকরী করার চেষ্টা চলছে বলে দেশটির প্রতিরক্ষা মন্ত্রণালয় জানিয়েছে।ভারতের গণমাধ্যমে জানানো হয়েছে, নির্দিষ্ট কোনো যুদ্ধবিমানের কথা না বললেও বিমানবাহিনীর চাহিদা পূরণে কার্যকরী পদক্ষেপ নেওয়া হচ্ছে বলে জানিয়েছেন দেশটির কেন্দ্রীয় প্রতিরক্ষা মন্ত্রণালয়ের প্রতিমন্ত্রী শ্রীপদ নায়েক। এই চুক্তির মূল্য প্রায় ১৫ বিলিয়ন মার্কিন ডলার। ভারতীয় মুদ্রায় এটি প্রায় ১ লাখ ৩ হাজার কোটি টাকা।বছরখানেক আগে প্রকাশ্যে আসা একটি সরকারি নথি থেকে জানা গিয়েছিল, যুদ্ধবিমানের চুক্তিতে প্রতিরক্ষা সরঞ্জাম তৈরি করে এমন বেশ কয়েকটি সংস্থা আগ্রহ প্রকাশ করেছে। তার মধ্যে উল্লেখযোগ্য হলো বোয়িং, লকহিড মার্টিন করপোরেশন, সাব এবির মতো সংস্থা। প্রতিরক্ষা মন্ত্রণালয় জানিয়েছে, নথিপত্র প্রায় তৈরি। শেষ মুহূর্তে চূড়ান্ত খুঁটিনাটি খতিয়ে দেখে খুব শিগগির আন্তর্জাতিক দরপত্র আহ্বান করা হবে।আরো পড়ুন: তিউনিসিয়ায় নৌকাডুবিতে বহু হতাহতের আশঙ্কাপ্রতিরক্ষায় আধুনিকীকরণ এবং অস্ত্রভাণ্ডার বাড়ানো কার্যত অপরিহার্য হয়ে উঠেছে মোদি সরকারের কাছে। এ বছরের ফেব্রুয়ারিতে পুলওয়ামা হামলার পাকিস্তানের অত্যাধুনিক এফ-১৬ যুদ্ধবিমানের সঙ্গে ‘যুদ্ধে’ নামাতে হয়েছিল পুরনো মিগ ২১-কে, যা এয়ারফোর্স মহলে ‘উড়ন্ত কফিন’ নামেও পরিচিত। ফলে সেগুলো বাতিল করে আধুনিক যুদ্ধবিমান যুক্ত করার প্রয়োজনীয়তার কথা মাথায় রেখেই দ্রুত চুক্তি কার্যকর করার দিকে এগোচ্ছে দেশটির প্রতিরক্ষা মন্ত্রণালয়।ইত্তেফাক/এমআর



52372,68189
লাইফ সাপোর্টে থাকা এরশাদের জন্য দোয়া-প্রার্থনা আজ
রাজনীতি
প্রকাশ : ০৫ জুলাই ২০১৯, ০৮:৪২
লাইফ সাপোর্টে থাকা জাতীয় পার্টির চেয়ারম্যান বিরোধী দলের নেতা হুসেইন মুহম্মদ এরশাদের রোগমুক্তি কামনায় আজ শুক্রবার সারাদেশে মসজিদ মন্দিরে তার রোগমুক্তির জন্য দোয়া ও প্রার্থনা অনুষ্ঠিত হবে।রাজধানীর সম্মিলিত সামরিক হাসপাতালে (সিএমএইচ) চিকিৎসাধীন এরশাদকে বৃহস্পতিবার বিকাল ৪টা ১০ মিনিটে  লাইফ সাপোর্টে নেয়া হয়।আরও পড়ুন: ক্যালিফোর্নিয়ায় ৬.৭ মাত্রার ভূমিকম্পএর আগে বৃহস্পতিবার  দলের ভারপ্রাপ্ত চেয়ারম্যান জিএম কাদের জানান, এরশাদের শারীরিক অবস্থা অপরিবর্তিত। এটি আমাদের কাছে শুভ লক্ষণ মনে হচ্ছে না। কিডনি যেভাবে কাজ করা কথা ছিল সেভাবে কাজ করছে না। তাকে বিদেশে নেয়ার অবস্থাও নেই। তিনি আরও জানান, লাইফ সাপোর্টে কৃত্রিম শ্বাস-প্রশ্বাসের পাশাপাশি এরশাদকে ঘুমের ও ব্যথানাশক ওষুধ দেয়া হচ্ছে। তার শ্বাসকষ্ট হচ্ছে।এরশাদকে  গত ২২ জুন সকালে গুরুতর অসুস্থ অবস্থায় সম্মিলিত সামরিক হাসপাতালে ভর্তি করার পর ফুসফুস ও কিডনিতে সংক্রমণের বিষয়টি ধরা পড়ে।ইত্তেফাক/এমআরএম



52373,68190
উমরাহ কেন ও কীভাবে করবেন
রাজধানী
প্রকাশ : ০৫ জুলাই ২০১৯, ০৮:৪৫
জিলহজ মাসের ৯-১৩ তারিখ হচ্ছে পবিত্র হজের নির্দিষ্ট সময়। এ সময়ের বাইরে হজ করা যায় না। আর উমরাহর জন্য নির্দিষ্ট কোনো সময় নেই। শুধু হজের দিনগুলো ছাড়া বছরের বাকি সময়গুলোতে উমরাহ করা যায়। বিশেষ করে রমজানের সময় উমরাহর ফজিলত অনেক বেশি। তারপরও বিশ্বের মুমিন মুসলিম হজের জন্য বাইতুল্লায় আগে আগে গেলে হজের পূর্বে উমরাহ করে থাকেন। আবার অনেকে হজ ও উমরাহর ইহরাম এক সঙ্গে বেঁধে উল্লেখিত সময়ের পূর্বেই উমরাহ আদায় করেন এবং সেই ইহরাম দিয়ে পবিত্র হজও সম্পাদন করেন।হজরত আবু হুরায়রা (রা) হতে বর্ণিত। রাসুলুল্লাহ (স) ইরশাদ করেন, এক উমরাহ হতে অন্য উমরাহ পর্যন্ত মধ্যবর্তী সবকিছুর গুনাহের কাফফারা। আর মাবরুর হজের প্রতিদান হলো জান্নাত ( বুখারী ও মুসলিম)। অন্য হাদিস শরীফে প্রিয় নবি (স) বলেছেন, তোমরা বারবার হজ ও উমরাহ আদায় কর, কেননা এ দুটো দারিদ্র্যতা ও গুনাহকে সেভাবে মুছে ফেলে, যেভাবে কর্মকারের হাওয়া দেওয়ার যন্ত্র লোহার ময়লাকে দূর করে থাকে। (নাসায়ী শরিফ।)ইহরাম বাঁধা ফরজ :পুরুষরা ইহরামের জন্য প্রস্তুতকৃত সাদা দুটি চাদর ও মহিলারা তাদের সাধারণ পোশাক পরে মিকাত ছেড়ে যাওয়ার সময় নিয়তের সঙ্গে বলবেন, ‘লাব্বাইকা উমরাতান, বা আল্লাহুম্মা লাব্বাইকা উমরাতান’। উমরা যদি অন্যের পক্ষ থেকে হয় তবে অন্তরের নিয়তের সঙ্গে ‘লাব্বাইকা উমরাতান আন’ এর পরে তার নাম উচ্চারণ করতে হবে। পবিত্র কাবা ঘর দেখার আগ পর্যন্ত তালবিয়া ও অন্যান্য সব ধরনের দোয়া পড়তে হবে। তালবিয়া হলো, ‘লাব্বাইকা আল্লাহুম্মা লাব্বাইক, লাব্বাইকা লা-শারীকা লাকা লাব্বাইক, ইন্নাল হামদা ওয়ান্নিমাতা লাকা ওয়াল মুলক। লা শারীকা লাক।’ইহরামের নিয়ত করার পর যা নিষিদ্ধ :(১) পুরুষের জন্য সেলাই করা পোশাক পরা। (২) মাথার সঙ্গে লেগে থাকে এমন জিনিস দ্বারা মাথা ঢাকা। (৩) ইচ্ছাকৃত ভাবে মাথার চুল ও শরীরের পশম কাটা বা উঠানো। (৪) হাত পায়ের নখ কাটা। (৫) আতর বা সুগন্ধি জাতীয় জিনিস ব্যবহার করা। (৬) স্থলচর প্রাণী শিকার করা। (৭) স্বামী-স্ত্রী মিলন করা বা এ জাতীয় বিষয়ে আলাপ আলোচনা করা। (৮) বিবাহের প্রস্তাব দেওয়া বা বিবাহ বন্ধনে আবদ্ধ হওয়া। (৯) মহিলাদের জন্য হাত মোজা ব্যবহার করা এবং মুখ ঢাকা । (১০) পবিত্র মক্কা ও মদিনার হারাম সীমানার গাছ-গাছালী কাটা, ভাঙা বা উপড়ানো। (১১) পবিত্র মক্কা ও মদিনার হারাম সীমানায় পড়ে থাকা জিনিস নেওয়া। তবে তা মালিককে দেওয়ার জন্য উঠানো যাবে।পবিত্র মক্কাতে পৌঁছার পর করণীয় :(১) তাওয়াফ ফরজ: পবিত্র মক্কায় পৌঁছে তাওয়াফে যাওয়ার আগে ওযু করে নিতে হবে। কেননা তাওয়াফের জন্য ওযু শর্ত। নামাযের সময় নিকটবর্তী না হলে, মসজিদে প্রবেশ করে সরাসরি তওয়াফে যেতে হবে। তওয়াফ শুরুর আগে পুরুষদের জন্য ইজতেবা বাম ডান কাঁধ খালি করতে হবে। অর্থাত্ চাদরের মধ্যভাগ ডান কাঁধের নিচে দিয়ে নিয়ে বাম কাঁধের ওপর পরতে হবে। ‘বিসমিল্লাহ আল­াহু আকবার’ বলে হাজরে আসওয়াদ চুমো বা স্পর্শ করার মাধ্যমে তাওয়াফ শুরু করতে হবে। চুমা বা স্পর্শ করার সুযোগ না হলে, হাজরে আসওয়াদ বরাবর গিয়ে শুধু ডান হাত দ্বারা হাজরে আসওয়াদের দিকে ‘আল্লাহু আকবার’ বলে ইশারা করে চুমু দিয়ে তাওয়াফ শুরু করতে হবে। হাজরে আসওয়াদের আগের কোনো রুকনে ইয়ামানীতে পৌঁছা পর্যন্ত সময়ে, কুরআন তিলাওয়াত, দুরুদ শরীফ ও যে কোনো ধরনের দোয়া পড়া যায়। হাজরে আসওয়াদ থেকে তাওয়াফ শুরু করে আবার হাজরে আসওয়াদে আসলে এক তাওয়াফ হয়। এভাবে সাত তওয়াফ বা চক্কর শেষ করে উভয় কাঁধ ঢেকে, মাকামে ইবরাহিমের পিছনে নামায পড়ার উপযুক্ত স্থান পেলে দু’ রাকাত নামায পড়তে হবে। ভিড়ের কারণে সম্ভব না হলে কাবা শরীফের যে কোনো স্থানে পড়লেই চলবে।(২) সায়ী ওয়াজিব:এখন সায়ী করার জন্য ছাফা মারওয়া পাহাড়ে যেতে হবে। শুধু সাফাতে আরোহনের সময় এ আয়াত ‘ইন্নাছ ছফা অল মারওয়াতা মিন শাআ ইরিল্লাহ’ পড়তে হবে। পাহাড়ে আরোহণ করে কিবলামুখী হয়ে, দোয়ার জন্য দু’ হাত তুলে ৩ বার ‘লা ইলাহা ইল্লাল্লাহু আল্লাহু আকবার’ বলে এই দোয়াটি পড়তে হবে—‘লা ইলাহা ইল্লাল্লাহু, ওয়াহদাহু লা শারীকালাহ, লাহুল মুলকু ওয়ালাহুল হামদু ওয়াহুয়া আলা কুল্লি শাইয়িন ক্বদীর, লা ইলাহা ইল্লাল্লাহু ওয়াহদাহু, আনযাজা ওয়াদাহু, ওয়া নাসারা আবদাহু, ওয়া হাযামাল আহযাবা ওয়াহ্দাহু।’ মাঝে মাঝে অন্যান্য দোয়াও পড়া যাবে।এখন মারওয়ার দিকে যেতে হবে। কিছু দূর গেলে দুটি সবুজ চিহ্ন দেখা যাবে। দু চিহ্নের মাঝে শুধু পুরুষদেরকে হালকা দৌড়াতে হবে। সাফা-মারওয়াতে চলতে, কুরআন তেলাওয়াত, দুরুদ শরীফ, তাসবীহ ও যে কোনো ধরনের দোয়া পড়া যায়।(৩) মাথার চুল খাটো বা মুন্ডানো ওয়াজিব:সাফা মারওয়াতে সায়ী শেষে মাথার চুল চার ভাগের একভাগ ছোটো বা মুন্ডন করা উভয়টিই বৈধ। তবে মুন্ডন করাই উত্তম। কেননা মুন্ডনকারীর জন্য প্রিয় নবি (স) তিনবার দোয়া করেছেন। আর মহিলারা মাথার চুলের মাথা থেকে আঙুলের এক গিরা পরিমাণ ছোটো করবেন। এখন আপনার উমরা হয়ে গেল।লেখক : এম ফিল গবেষক, মুফাসসিরে কোরআন, বেতার ও টিভির ইসলামী উপস্থাপক ও খতিব



52374,68191
পাকিস্তানের বিপক্ষে খেলছেন না মুশফিকুর রহিম
খেলা
প্রকাশ : ০৫ জুলাই ২০১৯, ০৯:১৩
পাকিস্তানের বিপক্ষে দ্বাদশ বিশ্বকাপে নিজেদের নবম ও শেষ ম্যাচ খেলতে আজ নামবে বাংলাদেশ। বিশ্বকাপ থেকে বিদায় নিশ্চিত হওয়ায়, পাকিস্তানের বিপক্ষে ম্যাচটি নিয়মরক্ষার। শেষ ম্যাচের আগে বাংলাদেশ দলের জন্য দুঃসংবাদ হয়ে এসেছে মুশফিকুর রহিমের চোট। বিশ্বকাপে নিজেদের শেষ ম্যাচে পাকিস্তানের বিপক্ষে খেলছেন না মুশফিকুর রহিম।লর্ডসের পাশে প্র্যাকটিস কমপ্লেক্সে গতকাল নেটে ব্যাটিং অনুশীলন করার সময় বলের আঘাতে ডান হাতে কনুইয়ে ব্যাথা পান বাংলাদেশের উইকেটরক্ষক মুশফিকুর রহিম। তখনই তাকে প্রাথমিক চিকিৎসা দেয়া হয়। কিন্তু বেশিক্ষণ নেটে থাকতে পারলেন না মুশফিক। চোটের মাত্রা বেশি হওয়ায় কিছুক্ষণ পরই ড্রেসিংরুমে ফিরে যান মুশফিক। সেখানে আবারো তাকে চিকিৎসা দেয়া হয়।  চোটের কারণে পাকিস্তানের বিপক্ষে মুশফিকের খেলা নিয়ে বিসিবি প্রথমেই সংশয় প্রকাশ করেছিল। অবশেষে সে আশংকাই সত্য হল।টনটনে ওয়েস্ট ইন্ডিজের বিপক্ষে ম্যাচের আগেও ডান হাতে কজ্বিতে আঘাত পেয়েছিলেন মুশফিক। শেষ পর্যন্ত ঐ ম্যাচ খেলেছিলেন তিনি। এখন পর্যন্ত বিশ্বকাপে ৭ ইনিংসে ১টি সেঞ্চুরি ও ২টি হাফ-সেঞ্চুরিতে ৩৫১ রান করেছেন মুশফিক।ইত্তেফাক/এমআরএম



52375,68192
লর্ডসে ওয়ানডে অভিষেক হতে যাচ্ছে বাংলাদেশের
খেলা
প্রকাশ : ০৫ জুলাই ২০১৯, ০৯:৩৩
আজ দ্বাদশ বিশ্বকাপে নিজেদের নবম ও শেষ ম্যাচ খেলতে নামবে বাংলাদেশ। বিশ্বকাপ থেকে আগেই বিদায় নিশ্চিত হয়ে যাওয়ায় আজকের ম্যাচটি এবারের আসরের বাংলাদেশের জন্য শেষ ম্যাচ। তবে এ ম্যাচ দিয়ে অন্যরকম মাইলফলক স্পর্শ করতে যাচ্ছে বাংলাদেশ। লর্ডসের এই ভেন্যুতে আগে কখনো ওয়ানডে ম্যাচ খেলেনি টাইগাররা। সে দিক থেকে ক্রিকেটের তীর্থভুমি লর্ডসে আজ ওয়ানডে অভিষেক হতে যাচ্ছে বাংলাদেশের।অবশ্য ২০০৫ সালে প্রথম এবং ২০১০ সালে দ্বিতীয় ও শেষ টেস্ট খেলেছিলো টাইগাররা। দু’টি ম্যাচই বাংলাদেশ খেলেছে ইংল্যান্ডের বিপক্ষে। ২০০৫ সালের ২৬ মে ইংল্যান্ডের কাছে ওই ম্যাচে ইনিংস ও ২৬১ রানে হারে বাংলাদেশ। টস হেরে প্রথমে ব্যাট করতে নেমে প্রথম ইনিংসে ১০৮ রানে গুটিয়ে যায় বাংলাদেশ। জবাবে ৩ উইকেটে ৫২৮ রানের বিশাল সংগ্রহ পায় ইংল্যান্ড। প্রথম ইনিংসে ৪২০ রানে পিছিয়ে পড়ে বাংলাদেশ। পিছিয়ে পড়ে ইনিংস হার এড়াতে খেলতে নেমে আবারো ব্যর্থ হন বাংলাদেশের ব্যাটসম্যানরা। দ্বিতীয় ইনিংসে ১৫৯ রানে অলআউট হয় বাংলাদেশ।আরও পড়ুন: পাকিস্তানের বিপক্ষে খেলছেন না মুশফিকুর রহিম২০১০ সালের ২৭ মে দ্বিতীয়বারের মত লর্ডসে টেস্ট খেলার সুযোগ পায় বাংলাদেশ। ওই ম্যাচে টস জিতে প্রথমে ফিল্ডিং বেছে নেয় টাইগাররা। ফলে প্রথমে ব্যাট করার সুযোগটা ভালোভাবে কাজে লাগায় ইংল্যান্ড। সবক’টি উইকেট হারিয়ে ৫০৫ রানের বিশাল সংগ্রহ দাড় করায় ইংলিশরা। বাংলাদেশের পেসার শাহাদাত হোসেন ৯৮ রানে ৫ উইকেট নিয়ে অনার্স বোর্ডে নাম তুলেন।এরপর নিজেদের প্রথম ইনিংসে ২৮২ রানে অলআউট হয় বাংলাদেশ। ফলো-অনে পড়ে টাইগাররা। ফলে-অনে পড়ে দারুন লড়াই করে টাইগাররা। ওপেনার তামিম ইকবালের সেঞ্চুরিতে ইনিংস হার এড়ায় বাংলাদেশ। তামিম ১৫টি চার ও ২টি ছক্কায় ১০০ বলে ১০৩ রান করেন। তামিমের সেঞ্চুরিতে ৩৮২ রানের সংগ্রহ পায় বাংলাদেশ। ম্যাচ জয়ের জন্য ১৬০ রানের টার্গেটে খেলতে নেমে ২ উইকেটে ১৬৩ রান তুলে ম্যাচ জিতে ইংল্যান্ড।এই দু’টি টেস্ট ছাড়া এই ভেন্যুতে কোন ওয়ানডে বা টি-২০ ম্যাচ খেলেনি বাংলাদেশ। লর্ডসের অভিষেকটা রঙ্গিন করার ভালো সুযোগ বাংলাদেশের। কারণ এবারের বিশ্বকাপের শেষটা জয় দিয়েই করতে চাইছে বাংলাদেশ। তাই লর্ডসের অভিষেকেই জয় হলে, বিশ্বকাপ থেকে ভালো কিছু নিয়ে অভিযানের ইতি টানতে পারবে বাংলাদেশ।ইত্তেফাক/এমআরএম



52376,68193
‘জয় শ্রীরাম’ না বলায় মাদ্রাসাছাত্রকে মারধর
বিশ্ব সংবাদ
প্রকাশ : ০৫ জুলাই ২০১৯, ০৯:৩৭
‘জয় শ্রীরাম’ না বলায় এবার এক মাদ্রাসাছাত্রকে মারধরের অভিযোগ উঠেছে। বুধবার পশ্চিমবঙ্গের পুরুলিয়ার নিতুড়িয়ায় এ ঘটনা ঘটে।ওই মাদ্রাসাছাত্র অভিযোগ করে, বুধবার বিকেলে চার যুবক পথ আটকে তাকে ‘জয় শ্রীরাম’ বলার জন্য চাপ দেয়। রাজি না হওয়ায় তাকে মাটিতে ফেলে মারা হয়। বৃহস্পতিবার তার বাবা নিতুড়িয়া থানায় অভিযোগ দায়ের করেন।তৃণমূলের জেলা সভাপতি শান্তিরাম মাহাতোর দাবি, ‘বিজেপি উগ্র হিন্দুত্বের জিগির তুলে সন্ত্রাস চালাচ্ছে।’ আরো পড়ুন : অন্যদিকে বিজেপির জেলা সভাপতি বিদ্যাসাগর চক্রবর্তীর পাল্টা দাবি, ‘বিজেপির ভাবমূর্তি নষ্ট করতে  তৃণমূল এই কাণ্ড ঘটিয়েছে। নিজেরা এ সব করে বিজেপির উপর দোষ চাপাচ্ছে। আনন্দবাজার।ইত্তেফাক/ইউবি



52377,68194
চীন থেকে আমদানিকৃত কার্পের পোনা বিভিন্ন খামারে হস্তান্তর
রাজধানী
প্রকাশ : ০৫ জুলাই ২০১৯, ১০:১৫
সর্বোচ্চ জেনেটিক গুণসম্পন্ন চীন থেকে আমদানিকৃত প্রায় ৩৯ হাজার কার্প জাতীয় মাছের পোনা দেশের ৯ সরকারি হ্যাচারিতে হস্তান্তর করা হয়েছে। পোনা মাছের মধ্যে রয়েছে সিলভার কার্প, বিগহেড কার্প ও গ্রাস কার্প।বুধবার মৎস্য অধিদপ্তরের সম্মেলন কক্ষে অনুষ্ঠিত এক অনুষ্ঠানে হ্যাচারির কর্মকর্তাদের কাছে এসব পোনা হস্তান্তর করেন মৎস্য প্রতিমন্ত্রী আশরাফ আলী খান খসরু।আরো পড়ুন : মন্ত্রণালয়ের এক তথ্য বিবরণীতে জানানো হয়, দেশ স্বাধীনের পর আশির দশকে প্রাকৃতিক মাছ দিয়ে দেশের ক্রমবর্ধমান চাহিদাপূরণ অসম্ভব হয়ে দাঁড়ালে সরকার মৎস্য মন্ত্রণালয়ের মাধ্যমে দেশীয় কার্প জাতীয় মাছের পাশাপাশি চাইনিজ কার্প চাষীদের মাঝে সম্প্রসারিত ও জনপ্রিয় করে তোলে। কিন্তু সঠিক ব্রিডিং প্রটোকল অনুসরণ না করায় এক সময় কার্পের আন্তঃপ্রজনন-সমস্যার সৃষ্টি হয় এবং এ মাছের বৃদ্ধি ও উৎপাদন দিন দিন করতে থাকে। ফলে গত ১৩ জুন সরকার সঠিক গুণমানসম্পন্ন এই তিন প্রজাতির সাড়ে তিন সেন্টিমিটার সাইজের ৩৮ হাজার ৪৬১টি ক্রমবর্ধনশীল কার্প মাছ আমদানি করে যার মধ্যে সিলভার কার্প ১২ হাজার ৮২০টি, বিগহেড কার্প ১২ হাজার ৮২০টি এবং গ্রাস কার্প ১২ হাজার ৮২১টি। বিজ্ঞপ্তি।  ইত্তেফাক/ইউবি



52378,68195
বিশ্বকাপ থেকে ছিটকে গেলেন শন মার্শ
খেলা
প্রকাশ : ০৫ জুলাই ২০১৯, ১০:২৮
চোটের কারণে বিশ্বকাপ থেকে ছিটকে গেলেন অস্ট্রেলিয়ার তারকা ব্যাটসম্যান শন মার্শ।  বৃহস্পতিবার নেটে অনুশীলন করার সময় হাতে চোট পান শন মার্শ। তার পরিবর্তে দলে জায়গা পেয়েছেন পিটার হ্যান্ডসকম্ব।শন মার্শের চোট নিয়ে অস্ট্রেলিয়া দলের প্রধান কোচ জাস্টিন ল্যাঙ্গার বলেন, ‘ শন মার্শের হাতে চোট লাগায় বিশ্বকাপ শেষ হয়ে গেছে তার। এই অবস্থায় তার পরিবর্তে বিশ্বকাপের দলে পিটার হ্যান্ডসকম্বকে নেওয়ার সিদ্ধান্ত নিয়েছি।’আরো পড়ুন : তাকে দলে নেওয়া প্রসঙ্গে অস্ট্রেলিয়া দলের প্রধান কোচ বলেন, ‘পিটারের মধ্যে সত্যিকারের খেলোয়াড়ী মনোভাব রয়েছে। মিডলঅর্ডারে তার ব্যাটিং পারফরম্যান্স খুবই ভালো। বিশেষ করে আরব আমিরাতে  ভারতের বিপক্ষে তার পারফরম্যান্স ছিল দুর্দান্ত।’ইত্তেফাক/ইউবি



52379,68196
এরশাদের ডায়ালাইসিস করা হয়েছে, ‘বি’ পজিটিভ রক্তের প্রয়োজন
রাজনীতি
প্রকাশ : ০৫ জুলাই ২০১৯, ১০:৪০
জাতীয় পার্টির চেয়ারম্যান ও বিরোধী দলের নেতা হুসেইন মুহম্মদ এরশাদের ডায়ালাইসিস করা হয়েছে। তার জন্য ‘বি’ পজিটিভ রক্তের প্রয়োজন। শুক্রবার সকালে এরশাদের একান্ত সচিব মেজর (অব.) খালেদ আখতার একথা জানান।তিনি গণমাধ্যমকে বলেন, ভোরে সাবেক এই রাষ্ট্রপতির ডায়ালাইসিস করা হয়। তার জন্য ‘বি’ পজিটিভ রক্তের প্রয়োজন।এরশাদকে রক্ত দিতে ইচ্ছুক জাতীয় পার্টির নেতাকর্মীদের দ্রুত রাজধানীর সম্মিলিত সামরিক হাসপাতালে (সিএমএইচ) যাওয়ার আহ্বান জানিয়েছেন মেজর (অব.) খালেদ আখতার।এদিকে লাইফ সাপোর্টে থাকা হুসেইন মুহম্মদ এরশাদের রোগমুক্তি কামনায় আজ শুক্রবার সারাদেশে মসজিদ মন্দিরে তার রোগমুক্তির জন্য দোয়া ও প্রার্থনা অনুষ্ঠিত হবে।এর আগে বৃহস্পতিবার  দলের ভারপ্রাপ্ত চেয়ারম্যান জিএম কাদের জানান, এরশাদের শারীরিক অবস্থা অপরিবর্তিত। এটি আমাদের কাছে শুভ লক্ষণ মনে হচ্ছে না। কিডনি যেভাবে কাজ করা কথা ছিল সেভাবে কাজ করছে না। তাকে বিদেশে নেয়ার অবস্থাও নেই। তিনি আরও জানান, লাইফ সাপোর্টে কৃত্রিম শ্বাস-প্রশ্বাসের পাশাপাশি এরশাদকে ঘুমের ও ব্যথানাশক ওষুধ দেয়া হচ্ছে। তার শ্বাসকষ্ট হচ্ছে।এরশাদকে  গত ২২ জুন সকালে গুরুতর অসুস্থ অবস্থায় সম্মিলিত সামরিক হাসপাতালে ভর্তি করার পর ফুসফুস ও কিডনিতে সংক্রমণের বিষয়টি ধরা পড়ে।ইত্তেফাক/এমআরএম



52380,68197
বিশ্বের সবচেয়ে বড় প্রতিরক্ষা চুক্তি করছে ভারত
বিশ্ব সংবাদ
প্রকাশ : ০৫ জুলাই ২০১৯, ১০:৪৭
দ্বিতীয়বার ক্ষমতায় আসার পর প্রতিরক্ষায় গুরুত্ব দিয়েছে মোদী সরকার। এর অংশ হিসেবে ১১৪টি যুদ্ধ বিমান কিনতে চায় ভারত। যার জন্য দরপত্র আহ্বান করার ব্যবস্থাও পাকা। যেটি হলে সেটি বিশ্বের সব থেকে বড় প্রতিরক্ষা চুক্তি হবে। এই যুদ্ধ বিমান ভারতের সেনাবাহিনীতে যুক্ত হলে প্রতিবেশীর তুলনায় শক্তি অনেকটাই বেড়ে যাবে।চুক্তি হতে পারে ১৫ বিলিয়ন ডলারের বেশি মূল্যের। বিশ্বের তাবড় প্রতিরক্ষা সংস্থাগুলি, যার মধ্যে রয়েছে বোয়িং কোম্পানি, ল্যাকহিড মার্টিন কর্পোরেশন এবং সুইডেনের সাব এবি এব্যাপারে আগ্রহ প্রকাশ করেছে বলে জানা গেছে। তবে চুক্তি পাকা হলে ৮৫ শতাংশই ভারতে তৈরি হবে ওই সব যুদ্ধ বিমান।দেশের প্রতিরক্ষা ব্যবস্থাকে শক্তিশালী করা নরেন্দ্র মোদী সরকারের অন্যতম চ্যালেঞ্জ। তার প্রথম ৫ বছরের শাসন কালে উল্লেখযোগ্য প্রতিরক্ষা চুক্তিতে তাকে অংশ নিতে শোনা যায়নি। কিন্তু এরই মধ্যে চীন ও পাকিস্তানের দিক থেকে হুমকি বেড়েছে।আরো পড়ুন : সংসদে প্রতিরক্ষা দফতরের রাষ্ট্রমন্ত্রী শ্রীপদ নায়েক বলেছেন, যে সব সংস্থা আগ্রহ দেখিয়েছে তাদের বিচার করে দেখা হচ্ছে। তবে এবিষয়ে এখনও চূড়ান্ত কোনো সিদ্ধান্ত হয়নি। দি হ্যান্ট।ইত্তেফাক/ইউবি



52381,68198
খালেদা জিয়ার মুক্তি দাবিতে বিএনপির প্রতীকী অনশন
রাজনীতি
প্রকাশ : ০৫ জুলাই ২০১৯, ১১:২১
বিএনপি চেয়ারপারসন বেগম খালেদা জিয়ার মুক্তি ও সুচিকিৎসার দাবিতে প্রতীকী অনশন করছে দলের নেতাকর্মীরা।জাতীয় প্রেসক্লাবের সামনে শুক্রবার সকাল ৯টা থেকে এ অনশন শুরু হয়, চলবে দুপুর ১২টা পর্যন্ত। বাংলাদেশ সম্মিলিত পেশাজীবী পরিষদ এই কর্মসূচির আয়োজন করেছে।আরো পড়ুন : প্রতীকী অনশনে উপস্থিত আছেন বাংলাদেশ সম্মিলিত পেশাজীবী পরিষদের ভারপ্রাপ্ত আহ্বায়ক ও জাতীয় প্রেস ক্লাবের প্রাক্তন সভাপতি সাংবাদিক শওকত মাহমুদ, বাংলাদেশ সম্মিলিত পেশাজীবী পরিষদের সদস্য সচিব অধ্যাপক ডা. এ জেড এম জাহিদ হোসেন, ঢাকা সাংবাদিক ইউনিয়নের বিএনপিপন্থি অংশের সভাপতি কাদের গণী চৌধুরী, মহাসচিব শহিদুল ইসলাম, কৃষিবিদ শামীমুর রহমান শামীম প্রমুখ।ইত্তেফাক/ইউবি



52382,68199
সুদানে সরকার পরিচালনা নিয়ে যুগান্তকারি চুক্তি
বিশ্ব সংবাদ
প্রকাশ : ০৫ জুলাই ২০১৯, ১১:৩৫
সুদানের ক্ষমতাসীন সামরিক কর্তৃপক্ষ ও দেশটির চলমান বিক্ষোভে নেতৃত্ব দেয়া নেতারা শুক্রবার সরকার পরিচালনার নতুন কমিটি বিষয়ে একটি চুক্তিতে পৌঁছেছেন। এই কমিটি নিয়ে তাদের মধ্যে বিতর্ক চলছিল। মাসের পর মাস ধরে চলা দেশটির রাজনৈতিক সংকট নিরসনে ক্ষমতার ভাগাভাগির ক্ষেত্রে এই চুক্তি একটি বড় অগ্রগতি। খবর এএফপির।আফ্রিকান ইউনিয়ন মধ্যস্থতাকারী মোহাম্মাদ আল-হাসেন লেবাত সাংবাদিকদের বলেন, ‘উভয় পক্ষ তিন বছর বা এর কিছু বেশি মেয়াদে পালাক্রমে সামরিক ও বেসামরিক প্রেসিডেন্টের দায়িত্ব পালনের সুযোগ রেখে একটি পরিষদ গঠন বিষয়ে সম্মত হন।দেশব্যাপী ব্যাপক বিক্ষোভের প্রেক্ষাপটে গত এপ্রিলে সামরিক বাহিনীর হস্তক্ষেপে দীর্ঘদিন ধরে ক্ষমতায় থাকা শাসক ওমর আল-বশির ক্ষমতাচ্যুত হওয়ার পর থেকে সুদানে চরম রাজনৈতিক সংকট দেখা দেয়। ক্ষমতা দখল করা জেনারেলরা বেসামরিক প্রশাসনের কাছে ক্ষমতা হস্তান্তরের দাবি জানানো বিক্ষোভকারীদেরকে বাধা দেয়ায় দেশটিতে এ রাজনৈতিক সংকটের সৃষ্টি হয়।এক বিবৃতিতে ক্ষমতাসীন সামরিক পরিষদের উপ-প্রধান জেনারেল মোহাম্মাদ হামদান দাগালো বলেন, ‘আমরা সকল রাজনৈতিক শক্তি এবং এই পরিবর্তনের অংশীদার সকলকে আশ্বস্ত করতে চাই যে এই চুক্তিতে সংশ্লিষ্ট সকলকে অন্তর্ভূক্ত করা হয়েছে। কাউকে বাদ রাখা হয়নি।’আরো পড়ুন : গত ৩ জুন রাজধানী খার্তুমে সেনা সদরদপ্তরের বাইরে অনেকদিন ধরে অবস্থান করা বিক্ষোভকারীদের ওপর ব্যাপক দমনপীড়ন চালানোর পর উভয় পক্ষের মধ্যে ফের উত্তেজনা ছড়িয়ে পড়ে। সেখানে সামরিক বাহিনীর ওই অভিযানে অনেক বিক্ষোভকারী নিহত ও কয়েকশ’ আহত হয়।ইথিওপীয় ও আফ্রিকান ইউনিয়নের দূতের মধ্যস্থতায় তাদের মধ্যে বুধবার সর্বশেষ দফার আলোচনা শুরু হয়েছিল।ইত্তেফাক/ইউবি



52383,68200
বরগুনায় অজ্ঞাত যুবকের লাশ উদ্ধার
সারাদেশ
প্রকাশ : ০৫ জুলাই ২০১৯, ১১:৫৯
বরগুনা থেকে অজ্ঞাত এক যুবকের লাশ উদ্ধার করেছে পুলিশ। শুক্রবার সকাল সাড়ে ৯টার দিকে  সদর উপজেলার নিমতলী গ্রাম থেকে তার লাশ উদ্ধার করা হয়।বরগুনা সদর থানার অফিসার ইনচার্জ  (ওসি) আবির মোহাম্মদ হোসেন জানান,  শুক্রবার সকালে নিমতলী গ্রাম  ওই যুবকের লাশ পড়ে থাকতে দেখে স্থানীয় থানায় খবর দেন। পরে পুলিশ গিয়ে লাশটি উদ্ধার করে।আরো পড়ুন : তিনি আরো জানান,  লাশ উদ্ধার করে ময়নাতদন্তের জন্য সদর হাসপাতাল মর্গে পাঠানো হয়েছে। ওই যুবকের পরিচয় উদঘাটনের চেষ্টা চলছে।ইত্তেফাক/ইউবি



52384,68201
নাটোরে ট্রলিচাপায় শিশু নিহত
সারাদেশ
প্রকাশ : ০৫ জুলাই ২০১৯, ১২:১১
নাটোরের বড়াইগ্রামে ট্রলিচাপায় উর্মিলা খাতুন (৮) নামে এক শিশু নিহত হয়েছে। শুক্রবার সকালে উপজেলার নগর বাজারে এ দুর্ঘটনা ঘটে। উর্মিলা  উপজেলার তালসো গ্রামের আলীম উদ্দিনের মেয়ে।বড়াইগ্রাম থানার ওসি দিলীপ কুমার দাস জানান, শুক্রবার সকালে নানার সাথে নিজ বাড়ি তালসো থেকে নগর বাজার এলাকার খালার বাড়িতে বেড়াতে যাচ্ছিল উর্মিলা। তারা নগর বাজার এলাকায় পৌঁছালে একটি ট্রলি পেছন থেকে চাপা দিলে ঘটনাস্থলেই মারা যায় উর্মিলা।আরো পড়ুন : তিনি আরো জানান, লাশ উদ্ধার ময়নাতদন্তের জন্য মর্গে পাঠানো হয়েছে। ট্রলিটি জব্দ করা হয়েছে।ইত্তেফাক/ইউবি



52385,68202
রিফাত হত্যা: দায় স্বীকার করে আরো ২ আসামির জবানবন্দি
সারাদেশ
প্রকাশ : ০৫ জুলাই ২০১৯, ১২:২৮
রিফাত শরীফ হত্যার সাথে জড়িত থাকার কথা স্বীকার করে ১৬৪ ধারায় জবানবন্দি দিয়েছে মামলার ৪ নম্বর আসামি চন্দন ও ৯ নম্বর আসামি মো. হাসান।বৃহস্পতিবার সন্ধ্যায় সিনিয়র জুডিশিয়াল ম্যাজিস্ট্রেট গাজী মো. সিরাজুল ইসলামের আদালতে হাজির করা হলে তাো দায় স্বীকার করে জবানবন্দি দেয়। মামলার তদন্তকারী কর্মকর্তা বরগুনা থানার পরিদর্শক (তদন্ত) মো. হুমায়ূন কবির এ তথ্য নিশ্চিত করেছেন।আরও পড়ুন: খালেদা জিয়ার মুক্তি দাবিতে বিএনপির প্রতীকী অনশনএর আগে পহেলা জুলাই মামলার এজাহারভূক্ত ১১ নম্বর আসামি অলি ও তানভীরও হত্যার সাথে জড়িত থাকার কথা স্বীকার করে ১৬৪ ধারায় জবানবন্দি দিয়েছে। এনিয়ে ৪ জন আসামি রিফাত হত্যার দায় স্বীকার করে জবানবন্দি দিল।বরগুনায় রিফাত হত্যা মামলায় বৃহস্পতিবার পর্যন্ত ১০ জন আসামিকে গ্রেফতার করেছে পুলিশ। প্রধান আসামি নয়ন বন্ড মঙ্গলবার ভোররাতে পুলিশের সাথে বন্দুকযুদ্ধে নিহত হয়। দ্বিতীয় আসামি রিফাত ফরাজীকে বুধবার রাতে পুলিশ গ্রেফতার করে।।  মামলার দ্বিতীয় আসামি রিফাত ফরাজীকে ৭ দিন এবং ১২ নম্বর আসামি টিকটক হৃদয়, সন্দেহভাজন আসামি মো. সাগর, কামরুল হাসান সাইমুন, নাজমুল হাসান ও রাফিউল ইসলাম রাব্বীকে ৫ দিনের রিমান্ডে নিয়ে পুলিশ জিজ্ঞাসাবাদ করছে। বরগুনা থানার পুলিশ পরিদর্শক (তদন্ত) মো. হুমায়ুন কবির এসব তথ্য জানিয়েছেন।ইত্তেফাক/এমআরএম



52386,68203
রাজৈরে ৮ বছরের মাদ্রাসার ছাত্রীকে ধর্ষণের অভিযোগ
সারাদেশ
প্রকাশ : ০৫ জুলাই ২০১৯, ১২:৪৭
মাদারীপুরের রাজৈরে ৮ বছরের ৩য় শ্রেণির এক মাদ্রাসার ছাত্রীকে ধর্ষণের অভিযোগ উঠেছে মুদি দোকানদার নূর হোসেন মৃধার (৪৭) বিরুদ্ধে। বৃহস্পতিবার গুরুতর অবস্থায় ওই ছাত্রীকে প্রথমে রাজৈর ও পরে মাদারীপুর সদর হাসপাতালে ভর্তি করা হয়েছে । উপজেলার পূর্ব সরমঙ্গল গ্রামে এ ঘটনা ঘটে। ঘটনার পর থেকে অভিযুক্ত নূর হোসেন পলাতক রয়েছে ।আরও পড়ুন: রিফাত হত্যা: দায় স্বীকার করে আরো ২ আসামির জবানবন্দিস্থানীয় ও ওই ছাত্রীর স্বজনরা জানায়, গত সোমবার দুপুরে উপজেলার টেকেরহাট বন্দর সংলগ্ন পূর্ব সরমঙ্গল গ্রামে ৮ বছরের মাদ্রাসার এক ছাত্রী বাড়ির পাশে একটি মুদি দোকানে কিছু পণ্য কিনতে যায়। এসময় দোকানদার নূর হোসেন (৪৭) ওই ছাত্রীকে ফুসলিয়ে পাশে ভ্যান রাখার গ্যারেজের   পিছনে নিয়ে গামছা দিয়ে মুখ আটকিয়ে ধর্ষণ করে। পরে ওই ছাত্রী ধর্ষকের স্ত্রীর কাছে বিষয়টি জানালে তিনি ভয়ভীতি দেখিয়ে চুপ থাকতে বলে। পরে ওই ছাত্রীর অস্বাভাবিক আচরণে পরিবারের লোকজনের সন্দেহ হয় এবং  জিজ্ঞাসাবাদ করলে  সে ধর্ষণের কথা জানায়।মেয়ের বাবা জানান, গ্রামের কিছু লোকের চাপে বিষয়টি প্রকাশ পায়নি। কিন্তু  বৃহস্পতিবার ঘটনাটি এলাকায় জানাজানি হয়ে যায়।শিশুটির শারীরিক অবস্থার অবনতি হলে প্রথমে রাজৈর ও পরে মাদারীপুর সদর হাসপাতালে ভর্তি করা হয়েছে।শিশুটি জানায়, ওই সময় বৃষ্টি ছিলো। বৃষ্টির মধ্যেই দোকানের পিছনে নিয়ে গামছা দিয়ে মুখ বেধে দোকানদার খারাপ আচরণ করে।পরে বিষয়টি কারো কাছে বললে সে মেরে ফেলার হুমকি দেয়।মাদারীপুর সদর হাসপাতালে মেডিকেল অফিসার ডা. রিয়াদ জানান, ৮ বছরের একটি মেয়ে শিশুকে হাসপাতালে ভর্তি করা হয়েছে। পরীক্ষা শেষে  বিস্তারিত জানা যাবে ।  ওসি মোঃ শাহজাহান জানান, ঘটনাটি লোক মাধ্যমে শুনেছি। তদন্ত অব্যাহত আছে। অভিযোগ পেলে  আইনগত  ব্যবস্থা নেয়া হবে ।ইত্তেফাক/এমআরএম



52387,68204
ইয়েমেন বিদ্রোহীদের ড্রোন হামলা প্রতিহত সৌদির
বিশ্ব সংবাদ
প্রকাশ : ০৫ জুলাই ২০১৯, ১২:৪৯
সৌদি আরবের দক্ষিণাঞ্চলীয় একটি বেসামরিক বিমানবন্দর লক্ষ্য করে বৃহস্পতিবার চালানো ইয়েমেনের বিদ্রোহীদের একটি ড্রোন হামলা ঠেকিয়ে দেয়া হয়েছে। রিয়াদ নেতৃত্বাধীন সামরিক জোট একথা জানায়। এদিকে ইরান মদদপুষ্ট এ বিদ্রোহী গ্রুপ সৌদি আরবে হামলা জোরদার করেছে।সৌদি আরবের সরকারি বার্তা সংস্থা সৌদি প্রেস এজেন্সি পরিবেশিত জোটের এক বিবৃতিতে বলা হয়, ড্রোন হামলার লক্ষ্য ছিল জিজান বিমানবন্দর। এতে কোন ক্ষতি বা কেউ হতাহত হয়েছে কিনা বিবৃতিতে সে ব্যাপারে কিছু বলা হয়নি।আরো পড়ুন : বিদ্রোহীদের আল-মাছিরাহ টিভি জানায়, এরআগে বিদ্রোহীরা সৌদি আরবের দক্ষিণাঞ্চলী আসির প্রদেশের জিজান ও আবহা বিমানবন্দরে ড্রোন হামলা চালানোর দাবি করে। তবে সৌদি সামরিক জোট আবহায় হামলার খবর নিশ্চিত করেনি।ইয়েমেনের বিদ্রোহীরা সাম্প্রতিক সপ্তাহগুলোতে সীমান্ত বরাবর ক্ষেপণাস্ত্র ও ড্রোন হামলা জোরদার করেছে। ২০১৫ সাল থেকে বিদ্রোহীরা সৌদি জোটের বিমান হামলা মোকাবেলা করছে। বাসসইত্তেফাক/ইউবি



52388,68205
দেশে ফিরেছেন স্পিকার
জাতীয়
প্রকাশ : ০৫ জুলাই ২০১৯, ১৩:১০
স্পিকার ড. শিরীন শারমিন চৌধুরী ‘ডেভেলপমেন্ট অব পার্লামেন্টারিজম ২০১৯’ শীর্ষক কনফারেন্সে অংশগ্রহণ শেষে শুক্রবার সকালে ঢাকায় পৌছেছেন।সংসদ সচিবালয়ের সিনিয়র সচিব ড. জাফর আহমদ খানসহ ঊর্ধ্বতন কর্মকর্তারা স্পিকারকে স্বাগত জানাতে শাহজালাল আন্তর্জাতিক বিমান বন্দরে উপস্থিত ছিলেন। খবর বাসসেরআরও পড়ুন: বিশ্বের সবচেয়ে বড় প্রতিরক্ষা চুক্তি করছে ভারততিন দিনব্যাপী (১-৩ জুলাই) দ্য স্টেট দুমা অব দ্য ফেডারেল অ্যাসেম্বলি অব দ্য রাশিয়ান ফেডারেশনের আমন্ত্রণে দ্য সেকেন্ড ইন্টারন্যাশনাল ফোরামের কনফারেন্সে ‘ইন্টার-পার্লামেন্টারি কো-অপারেশন:প্রিন্সিপলস, ট্রেন্ডস অ্যান্ড ইনস্টিটিউট’ শীর্ষক সেশনে বক্তৃতা করেন তিনি।  রাশিয়ার প্রেসিডেন্ট ভ্লাদিমির পুতিন বুধবার সন্ধ্যায় মস্কোয় ওয়ার্ল্ড ট্রেড সেন্টারে এ কনফারেন্সের সমাপ্তি ঘোষণা করেন। এ অনুষ্ঠানে স্পিকার উপস্থিত ছিলেন।ইত্তেফাক/এমআরএম



52389,68206
বেনাপোল ফেন্সিডিলসহ আটক ১
সারাদেশ
প্রকাশ : ০৫ জুলাই ২০১৯, ১৩:১৬
যশোর র‌্যাব-৬ ক্যাম্পের সদস্যরা বৃহস্প্রতিবার সন্ধ্যায় বেনাপোল পোর্ট থানার শাখারীপোতা বাজার সংলগ্ন এলাকা থেকে ১০০ বোতল ফেন্সিডিলসহ আনার আলী (৪০) নামে এক মাদক ব্যবসায়ীকে আটক করেছে।যশোর র‌্যাব-৬ ক্যাম্পের স্কোয়াড কমান্ডার এএসপি মো. শাহিনুর ইসলাম এর নেতৃত্বে একটি  দল যশোর জেলার বেনাপোল পোর্ট থানাধীন শাখারীপোতা বাজার সংলগ্ন জনৈক আব্দুল খালেক জমাদ্দার এর বসত বাড়ির সম্মুখে বাহাদুরপুর  পাকা রাস্তার উপরে অভিযান চালিয়ে মো. আনার আলীকে ১০০ বোতল ফেন্সিডিলসহ হাতে-নাতে গ্রেফতার করা হয়। তাকে বেনাপোল পোর্ট থানায় সোর্পদ করা হয়েছে।ইত্তেফাক/ইউবি



52390,68207
দেশের কোথাও কোথাও ভারি বর্ষণের সম্ভাবনা
জাতীয়
প্রকাশ : ০৫ জুলাই ২০১৯, ১৩:১৮
দেশের বিভিন্নস্থানে ভারি বর্ষণ হতে পারে।এছাড়া পরবর্তী ৭২ ঘণ্টায় বৃষ্টিপাত বৃদ্ধি পাওয়ার সম্ভাবনা রয়েছে। শুক্রবার সকালে আবহাওয়া অধিদপ্তর এক বিজ্ঞপ্তিতে এ কথা জানায়।এতে আরও বলা হয়, ঢাকা, রাজশাহী, খুলনা, বরিশাল, চট্টগ্রাম ও সিলেট বিভাগের অনেক জায়গায় এবং রংপুর ও ময়মনসিংহ বিভাগের কিছু কিছু জায়গায় অস্থায়ীভাবে দমকা হাওয়াসহ হালকা থেকে মাঝারী ধরণের বৃষ্টি অথবা বজ্রসহ বৃষ্টি হতে পারে।এছাড়া দেশের বিভিন্নস্থানে ভারি বর্ষণ হতে পারে।সারাদেশে দিন ও রাতের তাপমাত্রা সামান্য হ্রাস পেতে পারে।আরও পড়ুন: দেশে ফিরেছেন স্পিকারআবহ্ওায়ার পূর্বাভাসে বলা হয়, মৌসুমী বায়ুর বর্ধিতাংশের অক্ষ ভারতের উত্তর প্রদেশ, মধ্যপ্রদেশ, বিহার, গাঙ্গেয় পশ্চিমবঙ্গ এবং বাংলাদেশের মধ্যাঞ্চল হয়ে উত্তর-পূর্ব দিকে আসাম পর্যন্ত বিস্তৃত রয়েছে। এর একটি বর্ধিতাংশ উত্তর বঙ্গোপসাগর পর্যন্ত অবস্থান করছে। মৌসুমী বায়ু বাংলাদেশের উপর মোটামুটি সক্রিয় এবং উত্তর বঙ্গোপসাগরে মাঝারী অবস্থায় রয়েছে।ইত্তেফাক/এমআরএম



52391,68208
খালেদার মুক্তি হলে গণতন্ত্রের মুক্তি হবে : ফখরুল
রাজনীতি
প্রকাশ : ০৫ জুলাই ২০১৯, ১৩:৩২
বিএনপি মহাসচিব মির্জা ফখরুল ইসলাম আলমগীর বলেছেন, ‘দেশের সব গণতান্ত্রিক প্রতিষ্ঠানকে ধ্বংস করে দেওয়া হয়েছে। এমুহূর্তে দেশে গণতন্ত্র ফিরে আসা মানে খালেদা জিয়ার মুক্তি। তার মুক্তি হলে সেটি হবে গণতন্ত্রের মুক্তি, গণমাধ্যমের মুক্তি।শুক্রবার সকাল ৯ টায় জাতীয় প্রেসক্লাবের সামনে বিএনপি চেয়ারপারসন বেগম খালেদা জিয়ার নিঃশর্ত মুক্তি ও সুচিকিৎসার দাবিতে প্রতীকী অনশনে তিনি এ সব কথা বলেন। প্রতীকী অনশনের আয়োজন করেছে বাংলাদেশ সম্মিলিত পেশাজীবী পরিষদ (বিএসপিপি)।মির্জা ফখরুল বলেন, ‘সেই মুক্তির জন্য শুধু আইনি লড়াইয়ের উপর নির্ভর করলে আমাদের চলবে না। জনগণকে সঙ্গে নিয়ে রাজনৈতিক আন্দোলন গড়ে তুলতে হবে।’আরো পড়ুন : এ সময় উপস্থিত ছিলেন গণস্বাস্থ্য কেন্দ্রের প্রতিষ্ঠাতা ডা. জাফরুল্লাহ, নাগরিক ঐক্যের আহ্বায়ক মাহমুদুর রহমান মান্না, বিএনপি চেয়ারপারসনের উপদেষ্টা হাবিবুর রহমান হাবিব, বিএসপিপি’র ভারপ্রাপ্ত আহ্বায়ক, বিএফইউজে ও জাতীয় প্রেস ক্লাবের প্রাক্তন সভাপতি সাংবাদিক শওকত মাহমুদ, বিএসপিপি’র সদস্য সচিব অধ্যাপক ডা. এ জেড এম জাহিদ হোসেন, ঢাকা সাংবাদিক ইউনিয়নের বিএনপিপন্থি অংশের সভাপতি কাদের গণী চৌধুরী, মহাসচিব শহিদুল ইসলামসহ সাংবাদিক, ডাক্তার ও বিভিন্ন পেশাজীবী নেতারা।ইত্তেফাক/ইউবি



52392,68209
রাজধানীর তেজগাঁও কলেজের সামনে গাছ ভেঙ্গে আহত ২
রাজধানী
প্রকাশ : ০৫ জুলাই ২০১৯, ১৪:৩১
রাজধানীর তেজগাঁও কলেজের সামনে সেনাবাহিনীর গাড়ির উপর একটি গাছ ভেঙ্গে পড়ে। শুক্রবার সকালে এ ঘটনা ঘটে।    এদিকে গাছ ভেঙ্গে পড়ায় ওই সড়ক দিয়ে যান চলাচল বন্ধ হয়ে যায়। পরে ফায়ার সার্ভিসের সদস্যরা গাছ কেটে সড়ক থেকে সরিয়ে দিলে যান চলাচল স্বাভাবিক হয়।জানা গেছে, তেজগাঁও কলেজের সামনে সেনাবাহিনীর গাড়ির উপর একটি গাছ ভেঙ্গে পড়ে। এ সময় গাড়িতে থাকা এক ড্রাইভার আহত হন। পরে তাকে সিএমএইচে নেওয়া হয়। তিনি ঘাড়ে আঘাত পান। তবে গাড়িতে থাকা তিনজন অক্ষত আছেন।অন্যদিকে গাছ ভেঙ্গে পড়ে ঘটনায় এক রিকশাচালক আহত হন।তাকে নিউরো সাইন্স হাসপাতালে  নেওয়া হয়েছে।ইত্তেফাক/ইউবি



